{"url": "https://www.monitor.bg:443/bg/a/view/futbolnite-stuardi-5-pyti-po-evtini-ot-policijata-176047", "text": "Охраната със стюарди на футболен мач излиза близо 5 пъти по-евтино, отколкото ако се наемат полицаи, показа проверка на „Монитор“. Това е причината почти всички футболни клубове у нас да се насочат към договори с подобни частни фирми, които сериозно подбиват цената на държавните служители на реда. За цял ден един стюард струва между 30 и 50 лева, докато наемането на полицаи се таксува на час. Ставката тръгва от 10 лева за редови служител, а на всеки четирима трябва да се наема и офицер, който е в пъти по-скъп. Наемането на частни охранители е позволено според закона, но на практика ролята на МВР остава незаменима, особено при по-напечените двубои. При безредици именно полицията се нагърбва с възстановяване на реда, а цената на МВР за най-рисковите дербита достига до 40 000 лева. Практиката да се наемат стюарди за охрана на футболни двубои е отдавна наложена в чужбина, а у нас първите крачки бяха направени преди 15-ина години. До онзи момент футболните клубове бяха задължавани по закон да наемат определен брой полицаи според очакваната бройка фенове. Според наредбата на Българския футболен съюз разходите за това се поемат от отбора-домакин, като ако не бъде спазена тази точка, мачът изобщо не започва и се налагат солени санкции. Това на практика извиваше ръцете на футболните клубове заради и постепенно те задлъжняха сериозно към МВР. За да се нормализира обстановката, бяха приети промени в правилника, според които охраната на мачове може да бъде и от стюарди на частни фирми. Печалният опит обаче сочи, че стюардите не могат сами да се справят с хулиганите и са безсилни. Най-категоричният пример за това дойде през 2006 година на финала за Купата на България между ЦСКА и „Черно море“, когато тогавашният президент на Профилигата Валентин Михов се довери изцяло на частна фирма. Това обаче доведе до един от най-големите скандали в българския футбол, след като агитката на ЦСКА без проблеми проби охраната и нахлу в сектора с гостуващи запалянковци, което доведе до батални сцени и множество разбити глави. Екшънът на националния стадион бе на почивката, като началото на второто полувреме се забави с почти 20 минути, тъй като по пистата лежаха окървавени запалянковци. Наложи се на трибуните все пак да влезе полиция, което доведе до арести и успокояване на страстите. След кървавия инцидент бе създаден и наложен настоящият хибриден модел – стюарди охраняват трибуните, а полицаите стоят в готовност извън стадиона. На практика частните охранители имат само организационни правомощия и функциите им са по-скоро за превенция на напрежението, но и сбивания. Така например стюард може да насочва към местата им феновете, да следи за спазване на реда, както и да проверява билети на входовете на самия стадион. За дербитата обаче полицията също се намесва, като прави още един пропускателен пункт в подстъпите към съоръжението, където се осъществява стриктна проверка. Държавните служители на реда следят за недопускане на ултраси под въздействие на алкохол или наркотици, проверяват за наличие на забранени предмети (ножове, боксове, пиротехника, чадъри и т.н.), както и спират лицата, които имат наложена съдебна забрана да посещават спортни мероприятия. Така за мачовете, които влизат в графа „рискови“, наемането на полицаи е без алтернатива и е изрично вписано в закона. Пред „Монитор“ от МВР се похвалиха, че сегашният модел на охрана е успешен. „Резултатите са, че има сериозен спад на инцидентите около провеждането на футболни двубои и други спортни мероприятия. На година само в рамките на София полицията охранява над 220 подобни събития, като работи в добър синхрон със стюардите. Практиката е популярна в чужбина, защото така феновете не се дразнят от присъствието на полицаи вътре на трибуните и се избягва напрежението“, подчертават от МВР. Разликата в цената на държавния и частния охранител обаче не идва само от това, че работата на полицаите е далеч по-рискована. На практика парите, които футболните клубове плащат на МВР за охрана, не стигат до самите полицаи. „Сумата за най-рисковите двубои достига 40 000 лева и се превежда директно на министерството, но там влиза в общия кюп и не е ясно как се разпределя, разяснява Валентин Михов. - Затова самите полицаи са незаинтересовани и немотивирани. Докато при частните охранители парите отиват директно при тях и това ги стимулира да си вършат съвестно задълженията“, допълва още бившият президент на БФС. Проверка на „Монитор“ показа, че стюардите получават възнаграждение между 30 и 50 лева за конкретно събитие, като се наемат с договори и правата им са защитени. По закон те трябва да минават специализирано обучение, но на практика такова липсва, разказаха хора от бранша. Самите фирми предпочитат да наемат млади и добре сложени мъже за охрана на футболните мачове, докато за концерти и други събития изискванията са по-ниски заради по-малката вероятност от инциденти. „Нашата функция е спомагателна, защото служителите ни нямат право да правят арести. При възникване на подобен проблем се сигнализират органите на реда“, обясниха за „Монитор“ от една от най-големите фирми в бранша. Когато законът позволи футболните клубове да наемат частни охранителни фирми, на практика по-големите агитки (тези на „Левски“, ЦСКА, пловдивските „Ботев“ и „Локомотив“ и др.) използваха това, за да извиват ръцете на ръководствата. Най-крайните запалянковци се обединиха в свои фирми, в които за охранители се наемат също хора от съответната агитка. След това клубовете бяха притискани да сключват договори именно с тези фирми срещу съответното заплащане. Така на практика се легализира плащането от самите отбори към феновете, за да няма проблеми по трибуните. Постепенно почти всички клубове успяха да се измъкнат от хватката и към днешна дата охраната се поема от външни фирми, сред чиито стюарди липсват хора от агитката. Единственото изключение е „Левски“, който все още има договор с фирмата LSFC, чиято собственост се свързва с тартори от сектор „Б“. Самите клубове категорично отказват да назоват официално точно колко пари се дават на частните охранителни фирми, но подчертават, че са доволни от услугите им. Проверка на „Монитор“ обаче показа, че сумите достигат до 15 000 лева на месец, когато календарът предлага рискови двубои. Това обаче на практика е далеч по-приемливият разход, защото ако трябва охраната да се поема изцяло от полицаи, разходите скачат петорно.", "date": "2019.09.22", "title": "Футболните стюарди 5 пъти по-евтини от полицията (ТЕМАТА)"}
{"url": "https://www.monitor.bg:443/bg/a/view/da-dochakash-pismo-ot-chinovnik-176044", "text": "Да дочакаш писмо от .... чиновник. Точно така може да се нарече сега „съществуващият“ ред за уведомяване на открита инфекция при кръводаряване. Според него хематолозите от кръвните центрове трябва да съобщят на съответната регионална здравна инспекция, която на свой ред да каже на личния лекар на заразения, той пък да потърси човека от пациентската си листа, за да го уведоми, че е носител на хепатит В или С. Не всички от инфектираните обаче имат джипи, тъй като не са здравно осигурени. Някои дори да не са с прекъснати здравноосигурителни права, не вписват името на доктора си, защото съвсем не са доброволни кръводарители. За кръвта им плащат дилърите, които са ги осигурили на нуждаещите се. Да си представим обаче, че регионалната здравна инспекция е получила данни за заразено лице – кръводарител. Дори някой нейн служител да си даде труда да издири личния му лекар, последният дали ще тръгне да търси заразения? Като се има предвид, че джипитата нямат система да уведомяват хората дори за реимунизации, представете си как биха издирвали един или друг, та било то и за твърде сериозно нещо, каквото е да речем хепатит В или С. Така получената кръв от инфектиран се унищожава, но носителят на вируса не е наясно със здравословния си статус и заразява наред. За този проблем от години алармират пациентските организации. Той е твърде сериозен, но този факт от години не го прави решим приоритетно. Радостното е, че макар и късно, предстои да се създаде ред за уведомяване така, както се процедира във всяка друга европейска държава. Защото за информация, докато система за информиране на ХИВ-позитивните има и тя работи много добре, то за хората с хепатит В и С такава към днешна дата няма. Само за информация - в България носители на вируса причинител са над 450 000, което представлява близо 5% от населението. Вирусът му е много по-опасен. Той е от 50 до 100 пъти по-инфекциозен от причинителя на СПИН. Не по-малко опасен е и хепатит С. Нещо повече, наричат го „тих убиец“, тъй като години наред след инфектирането той не дава никаква симптоматика. По данни на Световната здравна организация 71 млн. души в света носят вируса му, в резултат заразените развиват рак на черния дроб. В България се предполага, че носителите са около 94 000 души, но годишно до лечение стигат едва около 1000 човека. Като се има предвид това, ясна е необходимостта от стройна система за уведомяване на заразените. Въпросът е към нея да бъдат разписани и санкции за тези, които не я спазват. Защото практиката показва, че няма ли глоби, няма и ефективност. Така е у нас. Засега.", "date": "2019.09.22", "title": "Да дочакаш писмо от ... чиновник"}
{"url": "https://www.monitor.bg:443/bg/a/view/bylgarski-boksior-pochina-sled-mach-v-albanija-176052", "text": "Българският боксьор Исус Величков почина от раните си след участие в галавечер в албанския град Шкодра. Това събщиха от Българския професионален боксов съюз в отворено писмо. За Величков това е бил шести мач в категория \"перо\". Ето писмото без редакторска намеса: \"До всички заинтересовани страни, Уважаеми господа, На 21.09.2019 в град Шкодра, Албания, на боксово събитие с промотер GG New York Boxing Promotions и мачмейкър Shkumbin Sekiraqa, българският лизензент Исус Розев Величков припада в 4-тия рунд на боксовия мач. Лекарският екип на място успява да върне в съзнание българския състезател, като незабавно след това с медицински екип на бърза помощ бива отведен в местната болница, където за огромно съжаление за българският спорт, малко след постъпването му в болничното заведение, той почива. Българският професионален боксов съюз е спазил всички международни стандарти по отношение получаването на едногодишен лиценз от страна на състезателя, а именно - преминаването на конкретни медицински прегледи, доказващи доброто му здравословно състояние. В това число Съюзът е издал всички необходими оторизационни документи на състезателя отново в съответствие с международните стандарти за участието на И. Величков в конкретното събитие. Българският професионален боксов съюз очаква да получи видео материал от събитието, договор за участие на състезятеля със съответния местен промотър, както и резултат от съдебната аутопсия в Р. Албания, за да може да даде последващо становище относно станалото. Българският професионален боксов съюз изказва сърдечните си съболезнования на роднините и близките на починалия състезател, като е напълно съпричастен към страданията на семейството на И. Величков. Въпреки отрицателната статистика, той показа качества на много добър професионален боксьор. 22.09.2019 Евгения Петрова г. София Генерален секретар БПБС\"", "date": "2019.09.22", "title": "Български боксьор почина след мач в Албания"}
{"url": "https://www.monitor.bg:443/bg/a/view/komandosi-izvedoha-barikadiralija-se-v-ovcha-kupel-myj-176049", "text": "Трима командоси изведоха мъжа, който се барикадира в дома си в столичния квартал „Овча купел”. Той е бил отведен за преглед в психиатрична клиника. Барикадиралият се 57-годишен мъж в апартамента си в столичния квартал „Овча купел“ е спрял да излиза от вкъщи след смъртта на съпругата си през януари. Това сподели съседът му Николай Стоянов, който живее в страх, откакто мъжът е открил стрелбата. Сигналът за буйстващия мъж е бил подаден в събота в ранния следобед. По-късно той се барикадира и възпроизведе 5-6 изстрела малко след полунощ в неделя. Полицията и психолог все още водят преговори с него.", "date": "2019.09.22", "title": "Командоси изведоха барикадиралия се в \"Овча купел\" мъж"}
{"url": "https://www.monitor.bg:443/bg/a/view/pochina-prof-ulijan-vuchkov-176051", "text": "Почина проф.Юлиян Вучков, съобщиха негови близки в социалните мрежи. \"Преди малко, на 83 годишна възраст във военна болница почина професор Юлиан Вучков\", написа във фейсбук Мартин Карбовски. \"Бог да те прости, професоре, за мен беше разкош да те познавам. Пиша тази жалейка с ясна цел - след като напоследък нашият екип се грижеше за професора (благодарим ви Алина и Виктор !) днес ние се питаме дали ще има кой да организира изпращането му. Надяваме се да не останем сами в тая трудна задача. Просто защото не знаем какво да правим\", добави още журналистът. Юлиан Димитров Вучков е български есеист, публицист, театрален, литературен и телевизионен теоретик, критик, доктор на науките. Създател, коментатор и водещ на редица телевизионни предавания. От октомври 2012 г. – почетен професор на Университета по библиотекознание и информационни технологии, а от 2013 година – и на Университета за национално и световно стопанство. Юлиан Вучков е роден на 31 януари 1936 г. в град Варна. Завършва гимназия в Хасково и театрознание във ВИТИЗ през 1958 г. Защитава докторска дисертация в Института за литература при Българската академия на науките на тема „Българската драматургия (1878 – 1944)“.", "date": "2019.09.22", "title": "Почина проф.Юлиян Вучков"}
{"url": "https://www.monitor.bg:443/bg/a/view/prijatel-na-andrej-monov-polfrijman-ne-se-e-popravil-176050", "text": "Полфрийман не е поправен. Това заяви в интервю за bTV един от приятелите на убития студент по право Андрей Монов – Николай Минков. Минков, който е адвокат, посочи, че няма как да коментира определението на съда, но подчерта, че е останал огорчен от него, защото решението за освобождаването на австралиеца категорично е било взето преждевременно. На въпрос защо счита така, той посочи: „Когато го питат за вината му, отбягва въпроса и започва да повтаря едни и същи свои версии. Никога не съм го чул да се извини и да каже, че съзнава какво е направил“. Минков обясни също, че ако има възможност да говори с Полфрийман, би му задал въпроса дали действително признава вината си и ще се извини ли в прав текст на близките. Той изброи и други разминавания в думите на австралиеца, като посочи, че когато бе осъден на три инстанции за убийството на Андрей Монов, Полфрийман заяви, че българският съд е корумпиран. Сега обаче, когато бе освободен от състава на Софийския апелативен съд, ръководен от Калпакчиев, изведнъж е замлъкнал. Минков направи прогноза, че той ще си мълчи, докато все още е в рамките на държавата, но веднъж напуснал границите й, ще започне отново да плюе. Решението от миналата седмица на Софийския апелативен съд, с което окончателно беше пуснат на свобода осъденият за убийството на студента Андрей Монов австралиец Джок Полфрийман, разтресе обществото. То беше Калин Калпакчиев, въпреки категоричното мнение на прокуратурата и затворническата администрация, че осъденият не дава признаци да е осъзнал напълно вината си, нито да се е поправил достатъчно, за да не представлява заплаха за обществото. От мотивите за решението, лъсна, че единият от аргументите за определението е бил, че Полфрийман е научил български език, макар от протокола от заседанието да стана ясно, че той го говори твърде завалено. Друг от мотивите е, че е създал сдружение и е помагал на други затворници да пишат жалби и да заливат с тях институциите. Абсурдното в казуса е, че именно посредством въпросното сдружение осъденият за убийството на Монов австралиец прокара пътя си към свободата. под шапката на Министерството на правосъдието от експерти и членове на неправителствени организации, стояща зад промените в Закона за излежаване на наказанията, НК и НПК. Пакетът от изменения бе приет през 2016 г., но реално бе изработен още докато начело на правосъдното ведомство бе настоящият лидер на олигархично обвързаната „Да, България“ и партньор по грантове и обвързаности с Калпакчиев – Христо Иванов. С една от промените бе дадена възможност затворниците да отправят жалбите си директно към съда без посредничеството на затворническата администрация. Именно чрез тази процедура и Полфрийман се добра до предсрочното си освобождаване, след като първи от текста се облагодетелстваха двама от „Наглите“. Тъй като при тях обаче решението бе на първа инстанция, след протест от прокуратурата пускането им преждевременно от затвора бе превенирано. В този случай обаче решението на съдебния състав е окончателно. Въпреки това, в интервю за Блиц, бившият главен прокурор Никола Филчев заяви, че има основание за възобновяване на делото и за отмяна на постановеното решение на Калин Калпакчиев. Причината е, че според професора има Според Филчев Калпакчиев и колежката му Весислава Иванова са игнорирали наказанията на Полфрийман, както и отрицателното становище на затворническата администрация, която твърди, че той не се е поправил. „Те са игнорирали данните от затвора за подсъдимия Полфрийман. Двамата са изопачили фактите и са направили необоснования извод, че подсъдимият Полфрийман се бил поправил. Казано на юридически език Калпакчиев и Иванова са нарушили процесуалния принцип, че „съдът взема решенията си по вътрешно убеждение, основано на обективно, всестранно и пълно изследване на всички обстоятелства по делото“. Така второинстанционният съд е игнорирал важни обстоятелства и е постановил едно необосновано решение, при което фактическите му изводи противоречат на събраните доказателства. По такъв начин вътрешното убеждение на съда е опорочено. Това нарушение на процесуалните правила е довело в крайна сметка до ограничаване на процесуалните права на страните. А това е основание за възобновяване на делото и за отмяна на постановеното решение. Филчев посочва и друго нарушение на съдиите: „Своето решение те противозаконно са кръстили „определение“, за да не може то да бъде атакувано и отменено по реда на възобновяването. Но законът е категоричен – когато се произнася по жалба, съдът постановява решение. А всяко решение на апелативния съд може да се атакува и да се отмени по реда на възобновяването. Искане за възобновяване могат да направят градският прокурор и главният прокурор при съответни предпоставки. Филчев определя акта на съдиите като позорен. Калин Калпакчиев и неговата другарка по партийна линия Весислава Иванова не напуснат съда. Двамата ръководят креслива групичка от съдии-соросоиди, която се именува „Съюз на съдиите“. „Калпакчиев и Иванова показаха, че не са способни да дадат правосъдие на българските граждани. Те предизвикаха отвращение у българите и дори сред съпартийците си от Съюза на съдиите“, категоричен е Филчев. Междувременно се оказа, че гневът, разтресъл обществото, В петък столичен ежедневник цитира гневни коментари на граждани в страницата на магистрата в социалната мрежа, които възмутено му задаваха въпроси - „Спокойно ли спиш, човече, след като пусна убиец на свобода?“ и “Колко ти платиха, за да пуснеш предсрочно убиец?!“, а също „Нека Господ да те съди и един ден ще съжаляваш, да знаеш... Господ забавя, но не забравя и не всичко е пари...“ В момента обаче профилът на съдията е неоткриваем във Фейсбук.", "date": "2019.09.22", "title": "Приятел на Андрей Монов: Полфрийман не се е поправил"}
{"url": "https://www.monitor.bg:443/bg/a/view/motori-i-trikolki-ot-vtorata-svetovna-vojna-akostiraha-v-kustendil-176034", "text": "Мотори и триколки от Втората световна война, по които едва не личи фронтовашка кал и драскотини от шрапнели акостираха в Кюстендил, за втория ретропарад, организиран от клуб „Дентелетика“. Не по-малко атрактивни бяха модели - писък от прочути марки отпреди 40-50 години, или \"волга\" от 1968-а. Наричали ги \"кубадинки\" по името на тогавашния член на Политбюро на БКП Пенчо Кубадински, осигурил вноса на \"волгите\" от СССР, а след това ги подарил на известни антифашисти. Тази в Кюстендил била за Раденко Видински, той я продал на часовникаря Васил Лапев, който я притежава и досега и я чисти по пет пъти на ден. Истинска атракция предизвика и мерцедес от 1928 година, която е собственост на Валентин Дойчинов, кюстендилец и председател на сливенски ретроклуб. „Колата е моя собственост от около 20 години, тя е реплика. Оригиналите от тази година на производство се предлагат по 1,5 млн. евро, което можете да си представите за каква сума става въпрос“, Разказа Валентин Дойчинов. Той открива колата в Америка и с помощта на приятели успява да я реставрира. На собствен ход не е желателно да се движи, но Валентин казва, че може. Наследява страстта си към старите коли от баща си и така до днес. „По онова време баща ми имаше камион и стар автомобил „Адлер“ – кабриолет, който аз карах в мечтите си непрекъснато. Ходил съм с него до София до морето и къде ли не. Бях решил когато порасна да си купя такъв ретро автомобил и ето, че успях. Вече имам автопарк от 30 автомобила, сред които и оригинали“, разказва още Валентин. Той е собственик на единствения в България „Буик“ от 1928г, Тифани – Класик от 1984 г., Опел „Облимпия“ и много други. Над 50 пък бяха старите возила, които предизвикаха истинска възхита сред кюстендилци. Те бяха подредени на Централния площад „Велбъжд“, като част от собствениците им получиха и специални награди. „Все повече хора от Кюстендил и района заделят пари, време, хъс, за да си осигурят някой \"ненадминат преди десетилетия звяр\". Поръчват си ги по интернет, а и ходят на оглед на място по цял свят. А ретропаради ще има и занапред - то е ясно“, каза председателят на ретроклуб „Дентелетика“ Бойко Соколовски.", "date": "2019.09.22", "title": "Мотори и триколки от Втората световна война акостираха в Кюстендил"}
{"url": "https://www.monitor.bg:443/bg/a/view/pilot-vencha-vlubeni-vyrhu-kriloto-na-samolet-176039", "text": "Влюбена двойка вдигна венчавка върху крилото на самолет и се превърна в истинска сензация в мрежата. Младоженците Поли и Мартин избраха да си кажат заветното \"да\" в авиомузея на открито, който се намира не територията на летище Бургас. Атрактивната церемония се състоя в деня на Независимостта - 22-ри септември. Нестандартната идея хрумнала на влюбените заради работата на младоженеца Мартин, който е пилот. Церемонията бе поверена на негов колега, също пилот, който венча младите по всички правила на ритуала. Асистираха му стюардеси в униформи, а амтосферата бе завладяна от илюзията, че всичко се случва по време на полет. Венчавката се случи върху крилото на самолет Ту–154, където младоженците си размениха брачните халки и се врекоха един на друг във вярност. Гръмната бе и бутилка шампанско, а Поли и Мартин вдигнаха \"във въздуха\" първата си наздравица, вече като семейство Цокови. \"Да се ожениш върху крилете на самолет в деня на Независимостта, носи много силна символика - независими и окрилени от любовта\", коментираха приятели на младоженците. На атрактивната церемония в авиомузея присъстваха близо 250 гости на младоженците, които изгледаха с интерес ритуала, но от земята.    Те разказаха, че Мартин е от София, а половинката му Поли - от Бургас. \"Ето това е сделка - сватбата е на Бургаска територия, от където е булката, но на самолета, където е работата на младоженеца\", шегуваха се гостите след задължителната наздравица \"горчиво\". Церемонията върху самолета бе организирана от сватбена агенция, със съдействието на община Бургас. След нестандартния ритуал, семейство Цокови поканиха гостите си на сватбено тържество в крайморско заведение. ", "date": "2019.09.22", "title": "Пилот венча влюбени върху крилото на самолет"}
{"url": "https://www.monitor.bg:443/bg/a/view/myj-zagina-pri-tejka-katastrofa-kraj-sofija-176041", "text": "Мъж загина при катастрофа на входа на София, на виадукта на \"Околовръстен път\" в посока Казичене, съобщава bTV.  Шофьорът на бус най-вероятно загубил контрол върху превозното средство заради прилошаване, ударил се в мантинелата и се преобърнал днес. Сигналът е подаден в 15:50 към Спешна помощ - София. Пътниците - мъж на 50 години и момче на 14 са транспортирани в болнични заведения. Мъжът е в  УМБАЛ \"Св. Анна\" с охлузвания и травма на гръдния кош, а тийнейджърът е в \"Пирогов\" с охлузвания по ръцете. ", "date": "2019.09.22", "title": "Мъж загина при тежка катастрофа край София"}
{"url": "https://www.monitor.bg:443/bg/a/view/izbraha-belgrad-za-domakin-na-evroprajd-2022-176035", "text": "Асоциацията на европейските прайд организатори /ЕРОА/ избра Белград Прайд за домакин на Европрайд 2022, предаде Танюг. За кандидатурата на Белград Прайд гласуваха 71 процента от членовете на асоциацията на годишното общо събрание, което се състоя вчера в Билбао, Испания. Председателката на асоциацията Кристин Гарина заяви, че прайдът /Парад на гордостта/ открай време е форма на протест, а Европрайд ще има огромно влияние върху ЛГБТИ общността в Белград, Сърбия и целия регион. \"Виждала съм насилието и протестите, които Белград Прайд е преживял в миналото, а гласовете на нашите членове за Белград показват, че желаем Европрайд 2022 да постигне максимален ефект\", каза Гарина. При гласуването Белград победи силната конкуренция на Прайд Барселона, Дъблин и общата оферта на Португалия. Белград Прайд получи 71 процента, Португалия 22, Дъблин Прайд 6, а Прайд Барселона 1 процент от гласовете на членовете на Асоциацията на европейските прайд организатори.", "date": "2019.09.22", "title": "Избраха Белград за домакин на Европрайд 2022"}
{"url": "https://www.monitor.bg:443/bg/a/view/otroven-s-novichok-sydi-rusija-za-nad-milion-176037", "text": "Британецът Чарлз Роули, пострадал от контакт с нервно-паралитичното вещество „Новичок“ в Еймсбъри миналото лято, възнамерява да заведе дело срещу Русия и да поиска обезщетение в размер на около един милион британски лири, според британският вестник The Mirror. Както твърди британецът, инцидентът значително е повлиял на живота му, така че той „иска справедливост“. Адвокат на Роули е Патрик Магуайър. Той обмисля за своя клиент възможността да заведе дело срещу Русия. Според адвоката Роули продължава да страда „от сериозни странични ефекти“, след като отровната субстанция е попаднала в тялото му. На сутринта на 4 юли миналата година британската полиция съобщи за инцидент в Еймсбъри, при който двама души са били „изложени на неизвестно вещество“ и са хоспитализирани в критично състояние. По-късно от Скотланд Ярд бе съобщено, че мъжът и жената са били отровени със същото вещество като бившия полковник от ГРУ Сергей Скрипал и дъщеря му Юлия. Роули е изписан от болницата няколко седмици по-късно. Друга жертва, 44-годишната Дон Стърджъс, партньорка на Чарлз, почина няколко дни по-късно в болницата в Солсбъри.", "date": "2019.09.22", "title": "Отровен с \"Новичок\" съди Русия за над милион "}
{"url": "https://www.monitor.bg:443/bg/a/view/izbraha-veronika-stefanova-za-naj-dobyr-model-v-milano-176024", "text": "Вероника Стефанова, която представи страната ни на Мис Свят през 2017 г. в Китай, може да се похвали с поредно признание зад граница. След като през последните дни тя бе ангажирана на поредното си участие в Седмицата на модата в Милано, тя си тръгна от там с приза \"най-добър модел\". Това се случи по време на празничната вечер в чест на прета портетата, като за отличието Вероника бе избрана сред редица международни модели, които също дефилирали на модната седмица. написа младата майка в социалните мрежи по повод наградата си. Стефанова бе избрана за лице на модната линия на родната дизайнерка Таня Ян, която заложи на българското и при музикалния съпровод на ревюто си с песента \"Вечеряй, Радо\". За модела пък повод за гордост бе и участието на част от екипа й от гримьори, с които тя работи в студиата си у нас, на голямото събитие. Това е третото участие на Вероника в ревютата в Милано, като в архива си от професионални успехи тя има и дефиле на най-голямата седмица на модата в Азия - тази в Казахстан.", "date": "2019.09.22", "title": "Избраха Вероника Стефанова за най-добър модел в Милано"}
{"url": "https://www.monitor.bg:443/bg/a/view/preduprejdenie-stachka-blokira-transporta-v-gyrcija-176036", "text": "Служителите от обществения транспорт в Гърция подготвят стачки, които ще засегнат ежедневния живот на гражданите в страната през следващите дни, съобщава гръцкият в. \"Катимерини\". Градската железница в Атина, както и тролейбусите в столицата няма да предлагат услуги във вторник, тъй като служителите ще участват в 24-часова стачка в знак на протест срещу законопроект на правителството за икономическия растеж. Работниците от останалите видове обществен транспорт, в т.ч. автобуси, трамваи и атинското метро, също планират стачни действия с прекъсване на работата. Между 6 ч. във вторник и 18 ч. в сряда фериботите също ще останат закотвени по пристанищата. Моряците също протестират срещу реформите, които според тях са в ущърб на работническите права. Нарушения ще има и в железопътния транспорт, тъй като персоналът на компанията ТРЕНОСЕ се очаква да проведе 24-часова стачка от полунощ в четвъртък до полунощ в петък.", "date": "2019.09.22", "title": "Предупреждение: Стачка блокира транспорта в Гърция "}
{"url": "https://www.monitor.bg:443/bg/a/view/najdjyl-kenedi-na-scenata-s-teniska-s-nomera-na-stiljan-petrov-176042", "text": "С тениска на любимия си „Астън Вила“ и номера на бившия капитан на отбора Стилян Петров се качи на сцената на Античния театър в Пловдив Найджъл Кенеди. Виртуозният цигулар нарочно свали черната си риза, за да може публиката в пукащия се по шевовете амфитеатър да види изненадата му, като от думите му стана ясно, че Бирмингам продължава да помни и обича един от най-добрите си футболисти. Близо три часа свири Кенеди при второто си качване на сцената в Града под тепетата, като в мразовитата съботна вечер успя да пресъздаде атмосферата на джаз клуб на открито, стопляйки сърцата на събралите се меломани с безпрецедентен джем сешън от нетрадиционни изпълнения на Бах, Гершуин и „втория си най-любим композитор“ - самия себе си. Цигуларят изпълни няколко свои пиеси, които написал вдъхновен от американския музикант от еврейски произход Йехуди Менухин и от „Магьосника от Люблин“ на нобеловия лауреат за литература Исаак Сингер. Кулминацията на „Нощта на Найджъл Кенеди“ бе негов дует с българския гъдулар Георги Андреев, с когото свири и при предното си посещение у нас. Двамата буквално кипнаха кръвта на публиката с уникално надсвирване по етюди от Гершуин.", "date": "2019.09.22", "title": "Найджъл Кенеди на сцената с тениска с номера на Стилян Петров"}
{"url": "https://www.monitor.bg:443/bg/a/view/zadyljavat-kryvnite-centrove-da-kazvat-na-daritelite-s-hepatit-176031", "text": "Хематолозите и лаборантите в кръвните центрове ще уведомяват директно кръводарителите, ако се окаже, че те са инфектирани с хепатит В и С. Те ще ги уведомяват и ако страдват от лека форма на анемията таласемия, както и на всички останали трансмисивни инфекции. Това предвижда проект за изменение на Наредбата за условията и реда за извършване на диагностика, преработка и съхранение на кръв и кръвни съставки и качествето на кръвта от внос, който е публикуван за обществено обсъждане. Основна цел е да се попълни празнота в действащото законодателство, относно съобщаването на кръводарителите на някои лабораторни резултати, получени при изследването на донорската кръв, казва в мотивите си здравният министър Кирил Ананиев. Според регламента сега центровете за трансфузионна хематология съобщават на регионалните здравни инспекции, ако са установили инфектирана дарена кръв. Те би трябвало да уведомят за това личния лекар на лицето. Оказва се обаче, че липсва детайлна уредба относно ангажиментите на РЗИ и личните лекари да съобщават резултатите на дарителите. В същото време хората, които не са здравноосигурени и дарят кръв, нямат личен лекар, за да бъде уведомен той за евентуалната им инфекция, ако се установи такава. Други пък, дори да имат джипи, не го посочват в картоните, които попълват преди да им вземат кръв. Така, когато се установи инфекция, материалът се унищожава, а информацията се изпраща в РЗИ, но не всякога от там тя стига до личния лекар и лицето, разказаха хематолози. Към момента има строго разписан ред за уведомяване само за хората, които са инфектирани с ХИВ-вируса. Очакваните резултати от прилагането на изменението са свързани със свеждане до мининум на риска лица с положителни маркери за трансмивни инфекции да останат неинформирани за своя здравен статус, се казва още в мотивите на министър Ананиев. Идеята, от една страна, е те да бъдат насочени колкото е възможно по-рано за започване на лечението, а от друга ще се спестят средства на Националната здравноосигурителна каса, тъй като терапията на напредналите заболявания излиза по-скъпо.", "date": "2019.09.22", "title": "Задължават кръвните центрове да казват на дарителите с хепатит "}
{"url": "https://www.monitor.bg:443/bg/a/view/starozagorskata-mitropolija-osiguri-bezplatni-uroci-po-muzika-za-daroviti-deca-176030", "text": "Безплатни уроци по пиано, пеене и вокално майсторство за деца и ученици осигури Старозагорската митрополия за даровити деца, съобщиха от там. Инициативата е на митрополит Киприан, който освен богословско образование има и музикално, и неведнъж дирижира в операта в града. Уроците по пиано за децата преподава Полина Влахова, която е завършила Академия за музикално, танцово и изобразително изкуство в Пловдив със специалност пиано. Тя е корепетитор в Държавна опера-Стара Загора и в Национално училище за музикални и сценични изкуства „Христина Морфова”. Освен това, Влахова е лауреат на отличия за акомпаниаторско майсторство на множество конкурси в страната, работила е с имена, като Калуди Калудов и Никола Гюзелев. Тънкостите на пеенето и вокалното майсторство децата ще усвояват от Пролет Пенчева, която е педагог по музика с профил класическо пеене. Тя е хорист в операта в града и пее в хара на Катедрален храм „Св. Николай Мирликийски Чудотворец“ в Стара Загора.", "date": "2019.09.22", "title": "Старозагорската митрополия осигури безплатни уроци по музика за даровити деца "}
{"url": "https://www.monitor.bg:443/bg/a/view/majli-sajrys-se-razdeli-s-novata-si-prijatelka-kejtlin-kartyr-176013", "text": "Поп звездата Майли Сайръс се е разделила с блогърката Кейтлин Картър след близо едномесечна връзка. Това разкри пред сп. People неназован източник, близък до изпълнителката на Mother's Daughter. коментира още запознатия. За връзката на Сайръс и Картър се заговори броени дни, след като стана ясно, че бившата старлетка на \"Дисни\" и съпругът й Лиам Хемсуърт са поели по различни пътища. Двете с блогърката не само не криеха любовта си, но в средите се шушука, че дори са заживяли заедно в Лос Анджелис. Паралелно със Сайръс и Хемсуърт, Картър също се е разделила със съпруга си - Броуди Дженър. Каква е причината за края на романтичната приказка на екранната Хана Монтана и Кейтлин Картър, не е ясно, като и двете не са коментирали публично казуса.", "date": "2019.09.22", "title": "Майли Сайръс се раздели с новата си приятелка Кейтлин Картър"}
{"url": "https://www.monitor.bg:443/bg/a/view/dva-trusa-ot-3-4-po-rihter-kraj-kyrdjali-176032", "text": "Два труса са регистрирани на територията на България от Националния институт по геофизика, геодезия и география към БАН и Европейския сеизмологичен институт. Първият трус е бил по-слаб, а вторият с магнитуд от 3,4 по скалата на Рихтер.  Епицентърът на земния трус е на 206 километра югоизточно от София и на 8 километра югозападно от Кърджали. Огнището е на 8 километра дълбочина, съобщава БГНЕС. Трусът е регистриран в 15:13 ч. Засега няма данни за щети и ранени.", "date": "2019.09.22", "title": "Два труса от 3,4 по Рихтер край Кърджали"}
{"url": "https://www.monitor.bg:443/bg/a/view/sebastina-fetel-naj-posle-triumfira-otnovo-vyv-formula-1-176033", "text": "Себастиан Фетел с \"Ферари\" триумфира в Гран при на Сингапур във Формула 1. Фетел записа първа победа и едва седми подиум този сезон. Успехът му е първи от август 2018 година насам. Втори на 2,641 секунди се нареди съотборникът му Шарл Льоклер, който стартира от първа позиция. Трети е Макс Верстапен с \"Ред Бул\", а четвърти и пети - Люис Хамилтън и Валтери Ботас с \"Мерцедес\". Британецът продължава да е лидер в генералното класиране при пилотите, но вече три състезания не стига до успеха. Най-оспорвана на старта беше битката между Люис Хамилтън и Себастиан Фетел. Първата рокада на върха бе в 21-та обиколка, когато Льоклер мина през бокса и излезе зад Фетел. Пет обиколки по-късно и Хамилтън влезе в бокса, но се забави сравнително дълго. Фетел изпревари временният лидер Антонио Джовинаци в 31-та обиколка и излезе начело, а две по-късно Льоклер се изкачи до второто място. Втората част на състезанието бе повлияна от влизането на три пъти на колата за сигурност. Първо след контакт между Ромен Грожан и Джордж Ръсел, а по-късно заради спукана гума на Серхио Перес, както и нов инцидент между Кими Райконен и Дани Квят. До края на сезона остават 6 състезания.", "date": "2019.09.22", "title": "Себастиан Фетел най-после триумфира отново във Формула 1"}
{"url": "https://www.monitor.bg:443/bg/a/view/tad-grup-haknali-i-reketirali-100-kompanii-176046", "text": "До 100 ще достигат компаниите, хакнати и рекетирани от „ТАД груп“. Това стана ясно от коментара на шефа на отдел „Киберсигурност“ към ГДБОП Явор Колев пред Канал 3. Собственикът на \"ТАД Груп\" Иван Тодоров все още е в ареста, след като се сдоби с обвинения в подбудителство за кибертероризъм заради теча на данни от НАП. Явор Колев уточни, че сега се разпитват представители на компаниите, които са станали жертва на ТАД и чиито информационни масиви са били пробити. По думите му става дума за частни дружества, които попадат в топ 100 на българската икономика. Сред тях имало застрахователни компании, такива от ИТ сектора, от производството и други. Колев уточни, че досега са били разпитани представители на 50 компании, а тази седмица ще бъдат разпитани още 8. Но броят на всички засегнати от фирми ще достигне 100. По думите му всички те са ефективно източвани, като те не са предоставяли доброволно свои база данни на ТАД. Проф. Михаил Константинов от „Информационно обслужване“ пък коментира, че трябва да се помисли за подмяна в кратки срокове на хардуера, тъй като по места се работи с много стари компютри. Иначе двамата дадоха да се разбере, че ще работят за законодателни промени относно киберпрестъпленията. По думите на Колев такива престъпления няма как да се санкционират само с глоба или няколко месеца затвор, особено ако застрашават сигурността на държавата или данните на милиони българи. Константинов на свой ред коментира и местните избори и увери, че у нас резултатите от тях няма как да бъдат хакнати и подменени, защото се обработват на изолирани системи и на компютри, които не са свързани в мрежата.", "date": "2019.09.22", "title": "„ТАД груп“ хакнали и рекетирали 100 компании"}
{"url": "https://www.monitor.bg:443/bg/a/view/djenifyr-lopes-vyzbudi-milano-176027", "text": "Дженифър Лопес закри дефилето на Модна къща „Версаче“ в рамките на Модната седмица в Милано, която ще продължи до 23 септември. На събитието, което представя тенденциите в дамската мода за сезон пролет-лято 2020, сексапилната латино дива излезе на подиума полуоблечена с нова версия на една от най-иконичните рокли, с които някога се е появявала пред публика. Първообразът на разголения зелен тоалет беше създаден от „Версаче“ специално за звездата преди 20 години, когато с него тя направи фурор на церемонията по раздаване на наградите „Грами“ през февруари 2000 г. Роклята с джънгъл принт и дълбоко деколте остана завинаги част от модната биография на прочутата актриса и певица. Появата й преди две десетилетия предизвика истинско вълнение сред публиката. На следващия ден толкова много хора по света търсят снимки на Лопес в Google, че това става причината за създаването на търсачката за снимки Google Images. Новата версия, която Донатела Версаче бе поверила на Джей Ло сега, е дори по-дръзка от предишната. Оригиналната рокля беше с дълги ръкави, а тази – с голи рамене и създаде не по-малък фурор в залата, отколкото някога...", "date": "2019.09.22", "title": "Дженифър Лопес възбуди Милано"}
{"url": "https://www.monitor.bg:443/bg/a/view/bylgarija-s-deseto-mjasto-po-medali-na-svetovnoto-po-boks-176025", "text": "България завърши на десето място в класирането по медали на световното първенство по бокс в Екатеринбург, Русия. В десетката ни вкара бронзът на Радослав Панталеев в категория до 91 килограма, Класирането се оглавява от Узбекистан с 3 златни медала, сребро и бронз. На второ място е Русия с 3 титли и един бронз. На трето и четвърто място са Казахстан и Куба с по един златен медал. Същевременно националния ни отбор се прибра от Русия днес по обяд. Нашите бяха чакани на летище София от десетки медии. Най-голям интерес предизвика медалистът Панталеев и брутално ограбеният от съдиите в четвъртфинала на категория до 52 килограма Даниел Асенов, съобщават от федерацията ни по бокс.", "date": "2019.09.22", "title": "България с десето място по медали на световното по бокс"}
{"url": "https://www.monitor.bg:443/bg/a/view/vdovec-v-depresija-e-barikadiralijat-se-v-j-k-ovcha-kupel-176029", "text": "Барикадиралият се 57-годишен мъж в апартамента си в столичния квартал „Овча купел“ е спрял да излиза от вкъщи след смъртта на съпругата си през януари. Това сподели съседът му Николай Стоянов, който живее в страх, откакто мъжът е открил стрелбата. Той коментира пред „Монитор“, че мъжът не е бил агресивен до този момент и не е имал подобни прояви. Имали са приятелски отношения и винаги се поздравявали. Николай споделя обаче, че съседът му се е държал странно понякога: „Канех го да пием по бира, а той ми отговаряше рязко „Не, аз имам пари“. От думите му стана ясно още, че 57-годишният стрелец бил заможен, а жена му е била инвалид и той най-вероятно е полагал грижи за нея и за двете им кучета. След смъртта ѝ той се затворил в себе си и съседите му го виждали рядко. Някой споделят, че е възможно мъжът да е злоупотребявал с алкохол. Сигналът за буйстващия мъж е бил подаден в събота в ранния следобед. По-късно той се барикадира и възпроизведе 5-6 изстрела малко след полунощ в неделя. Полицията и психолог все още водят преговори с него. Съседи споделят, че не е имало подобни случаи от убийството на свекървата на съдия Нели Куцкова в същия блок през 2014 г. „Кварталът ни е спокоен. Има слабо полицейско присъствие, но като цяло явно е достатъчно“, признава Николай.", "date": "2019.09.22", "title": "Вдовец в депресия е барикадиралият се в ж.к. „Овча купел“ "}
{"url": "https://www.monitor.bg:443/bg/a/view/v-levski-bjagat-ot-obeshtanija-za-titlata-176028", "text": "Ръководството на „Левски“ спусна директива да не се говори за спечелване на титлата през този сезон. „Сините“ шефове искат да стабилизират клуба финансово и чак тогава да предявят претенции за първото място. В същото време обаче тимът върви по възходяща линия и записа поредица от добри резултати, като „сините“ притискат сериозно „Лудогорец“ в борбата за върха. В поредна жертва на състава на Петър Хубчев се превърна „Славия“, като 26-кратните шампиони удариха столичния си съперник с 2:0 в „Овча купел“. „Беше труден двубой, но ние не сме очаквали и лесен. Търпението на всички към този мач ни доведе до победата. Тактически изиграхме мача много правилно. Не се подвеждахме по други неща, освен футболни. Вкарах Нашименто с идеята да отбележи. Няма значение кой вкарва головете. Опитваме се и всеки един да знае какво прави. Голът на Нашименто е просто съвпадение. До голяма степен тези 11 души играят заради контузиите на други. Иска ми се да имаме по-голям избор и да ротираме състава. „Левски“ не е готов за първото място“, сподели Хубчев, който не скри задоволството си от попаденията на Нашименто и Станислав Иванов. Младият нападател на „Левски“ определи като заслужена победата. „Мисля, че бяхме по-добрият отбор и спечелихме заслужено. Стояхме добре тактически и искахме победата повече от отбора на „Славия“. Работим много усърдно и вдигаме нивото с всеки изминал мач. Пожелавам си да съм жив и здрав и да продължаваме с победите“, коментира Иванов. Радостта на „сините“ пък бе помрачена от неприятен инцидент на полувремето, когато група привърженици започна да чупи седалки в Сектор „В“. След двубоя стана ясно, че точния брой е 863, а клубът от „Герена“ ще трябва да ги възстанови. „Чудя се защо платих за охрана на стадиона, а те стояха безучастно и гледаха как се чупят седалки, как се чупи нечие имущество. Вместо да влязат с палките в сектора и да въдворят ред, те стоят и гледат. Поне да си бяха платили билет за мача, щом ще са само зрители. Сега чакам Комисията по етика към Българския футболен съюз да вземе отношение. През целия мач се чуваше какво скандира агитката на „Левски“. Мен ме глобиха с 10 000 лева, да видим сега какво ще решат. А относно седалките: от „Левски“ знаят, че който чупи, купи. Срамна работа“, коментира президентът на „Славия“ Венцеслав Стефанов.", "date": "2019.09.22", "title": "В „Левски“ бягат от обещания за титлата "}
{"url": "https://www.monitor.bg:443/bg/a/view/za-sedmica-oranjerijnite-domati-na-edro-skochiha-s-43-176026", "text": "През миналата седмица оранжерийните домати скочиха на едро с 43%, сочат данни на Държавната комисия по стоковите борси и тържищата (ДКСБТ). Цената им достигна 2 лева за кило. Доматите от открити площи поскъпнаха с над 20% до 1,25 лв./кг. Корнишоните повишиха цената си с 8,2% до 1,45 лв./кг), картофите - с 6,3% до 0.68 лв./кг на едро. Червеният пипер поскъпна с почти 5 на сто до 1.31 лв./кг, морковите – с 3.1% до 0.67 лв./кг. Най-много е поевтиняло зелето (-6.7% до 0.56 лв./кг), следвано от зрелият кромид лук (-4.3% до 0.90 лв./кг), тиквичките (-1.6% до 0.62 лв./кг). Без промяна в цената са зеленият пипер (до 1.05 лв./кг) и оранжерийните краставици (до 1.50 лв./кг). На годишна база, спрямо цените от 21 септември 2018 година, стоковият регулатор отчита най-голямо покъпване при оранжерийните краставици (+0.24 лв. от 1.26 лв./кг), следвани от картофите (+0.11 лв. от 0.57 лв./кг), зрелият кромид лук (+0.10 лв. от 0.80 лв./кг) и крнишоните (+0.10 лв. от 1.35 лв./кг). Най-много на годишна база са поевтинели оранжерийните краставици (-0.28 лв. от 2.28 лв./кг), следвани от зеления пипер (-0.18 лв. от 1.23 лв./кг), червения пипер (-0.14 лв. от 1.45 лв./кг), зелето (-0.14 лв. от 0.70 лв./кг) и морковите (-0.09 лв. от 0.76 лв./кг). При плодовете на седмична база ДКСБТ отчита поскъпване само при дините (+14.0 до 0.57 лв./кг). Най-много са поевтинели ябълките (-4.1% до 0.93 лв./кг), следвани от лимоните (-3.8% до 2.50 лв./кг) и бананите (-2.0% до 2.01 лв./кг). Спрямо миналата година са поскъпнали само ябълките (+0.04 лв. от 1.97 лв./кг). Най-много са поевтинели лимоните (-0.58 лв. от 3.08 лв./кг), следвани от дините (-0.12 лв. от 0.69 лв./кг) и ябълките (-0.10 лв. от 1.03 лв./кг).", "date": "2019.09.22", "title": "За седмица оранжерийните домати на едро скочиха с 43%"}
{"url": "https://www.monitor.bg:443/bg/a/view/zapochna-planovijat-remont-na-shesti-blok-na-aec-kozloduj-176015", "text": "Започна плановият годишен ремонт на шести блок на АЕЦ \"Козлодуй\", който ще продължи до края на октомври, съобщиха от пресцентъра на атомната централа. По време на спирането на енергоблока ще бъдат изпълнени необходимите ремонтни работи, профилактика на оборудването и на системите на блока, както и презареждане на реактора със свежо ядрено гориво за новата горивна кампания. По време на ремонта ще продължи осъществяването на дейности, свързани с дългосрочната експлоатация на блока, се допълва в съобщението. Пети блок на АЕЦ \"Козлодуй\" работи с пълно натоварване на мощността. Неговият планов ремонт приключи през юни. В началото на август шести блок работи за кратко с намалена мощност заради изключване на две от главните циркулационни помпи. Впоследствие от атомната централа съобщиха, че проблемът е отстранен. В началото на юли след късо съединение шести блок отново бе спрян. Тогава от централата увериха, че системите за защита са сработили според изискванията. По-рано тази седмица министерството на енергетиката съобщи, че се очаква до няколко седмици Агенцията за ядрено регулиране да издаде лиценз за продължаване живота на шести блок на АЕЦ „Козлодуй“. По този начин ще се гарантира ефективната работа и на двата енергоблока в рамките на допълнителния срок на експлоатация.", "date": "2019.09.22", "title": "Започна плановият ремонт на шести блок на АЕЦ \"Козлодуй\""}
{"url": "https://www.monitor.bg:443/bg/a/view/megan-i-hari-na-barovska-svatba-176019", "text": "Херцозите на Съсекс Меган Маркъл и Хенри Чарлс Албърт Дейвид Маунтбатън Уиндзор, който е по-известен с простичкото „Принц Хари“, бяха най-преследваните от папараците гости на сватбата в Рим на американската стилистка Миша Нуну. Тя се омъжи вчера за мултимилионера и нефтен магнат от Тексас Майкъл Хес, като купонът се състоя в античната вила „Аурелия“. От нейния парк се открива зашеметяваща гледка към Вечния град, на която се дивиха цяла вечер също така дъщерята на американския президент Доналд Тръмп – Иванка и съпругът й Джаред Къшнър, звездните годеници Орландо Блум и Кати Пери, английските принцеси Беатрис и Южени - първи братовчедки на Хари, топмоделът Карли Клос с мъжа й и още куп знаменитости. Баровската сватба стана повод италианските медии да разкрият една малко известна на Апенините подробност, а именно, че доста популярната американска дизайнерка Миша Нуну е в основата на задомяването на принц Хари с разведенета актриса Меган Маркъл. Двете били приятелки отдавна, а първият съпруг на Миша – вчера тя мина за втори път под венчило – е английският благородник Александр Гилтис. Той е съученик и приятел на наследника на британската корона принцу Уйлям и брат му Хари, и когато Меган научава, че има бърз и лесен достъп до британския кралски двор, тя го удря на неистови молби да я запознае с желания от хиляди момичета по-малък син на принц Чарлз и незбравимата принцеса Даяна. Александр го прави, после Меган направо омагьосва с чара си по-младия от нея с три години хубавеляк Хари, следва сватба, ражда им се и синът Арчи. А междувременно Миша Нуну се разделя с Александр и се залюбва със свръх богаташа Майкъл Хес. Интересното е, че след Миша Александр Гилтис се влюбва в изоставената от нашия тенис-ас Григор Димитров някогашна руска царица на кортовете по света Мария Шарапова, тоест нашенецът от Хасково и английският благородник стават нещо като баджанаци.", "date": "2019.09.22", "title": "Меган и Хари на баровска сватба"}
{"url": "https://www.monitor.bg:443/bg/a/view/otvarjat-mesec-po-rano-remontirana-s-2-4-mln-lv-koncertna-zala-176017", "text": "Месец  преди първоначално планирания срок ще бъде завършен цялостният ремонт на концертната зала в някогашния старозагорски синдикален дом, в който бяха инвестирани близо 2,4 млн лв.   Средствата са по оперативна програма „Региони в растеж“, ремонтът трябваше да продължи 300 дни, но изпълнителят ДЗЗД „АЙ ЕМ СТАРА ЗАГОРА“ е успял да изпълни основната част от проекта на столичното „Новиза“ ЕООД, с ръководител арх. Правдомира Алексиева и залата с 521 седящи места ще бъде отворена на 26 септември. Мултифункционалната зала се намира на центъра на Стара Загора, тя е на два етажа като разгърната застроена площ е в рамките на 2 100 кв м. На нейната  сцена игра последното си представление  на 9 април 1996 година големият актьор Георги Георгиев – Гец, който на финала   на спектакъла „Ню Йорк хотел  Плаза“ получи инсулт и изпадна в кома. Няколко дни по-късно е транспортиран до София, където претърпява тежка операция, но до смъртта си на 2 септември така и не идва в съзнание.Довършителните ремонтни дейности /основно монтаж на изработените в Полша столове/ вървяха и в почивните дни. Концертната зала е построена през вече далечната 1979 година, някога тя е отговаряла на всички изисквания, но през последните 3-4 години се наложи да бъде поставена под ключ заради опасността от пожар. По него време тя беше собственост на държавата, която доста години се чудеше как да се отърве от нея и в крайна сметка реши да я прехвърли на общината. Сред забележителностите са две огромни  керамични пана във фоайето, те са били изработени през  80-те години на миналия ХХ в от художника Любен Пашкулски и ще бъдат показани след ремонта в пълния им блясък. В паната са представени  различни фигури, включително на символни за региона места и артефакти като паметника на връх Шипка, фрески от тракийската гробница в Казанлък, житни класове , емблематичното старозагорско лъвче и др. Първата публична проява след приключването на ремонта ще бъде концерт на цигуларя-виртуоз Васко Василев, за който  билетите са разпродадени още в началото на лятото.", "date": "2019.09.22", "title": "Отварят месец по-рано концертна зала след ремонт за 2,4 млн. лева"}
{"url": "https://www.monitor.bg:443/bg/a/view/s-voinski-ritual-pochetoha-nezavisimostta-pod-lipite-176023", "text": "С воински ритуал и поднасяне на венци и цветя пред паметника на загиналите във войните в парк „Александър Стамболийски“ отбелязаха старозагорци празника на независимостта. В словото си зам.началник-щабът на Второ механизирана бригада, подполковник Диян Димов, проследи историческите факти, обусловили акта за обявяване независимостта на страната ни преди 111 години и подчерта: „Няма по-добър учител на един народ от историята му. Днес ние трябва да знаем, че само обединени можем  да работим за просперитета на отечеството!.“ Сред дошлите да сведат глави пред решимостта на някогашните български държавници бяха зам. председателят на парламента Емил Христов, областният управител Гергана Микова, зам. кметове на Стара Загора, представители на различни политически формации , ветерани от Втората световна война, кандидати за кмет и общински съветници.", "date": "2019.09.22", "title": "С войнски ритуал почетоха Независимостта под липите"}
{"url": "https://www.monitor.bg:443/bg/a/view/kmet-rojdenik-sybra-48-000-lv-za-lechenie-na-bolna-starozagorka-176018", "text": "48 282 лв и 120 евро се събраха за лечението на страдащата от остра Т-лимфообластна левкемия 32-годишна старозагорка Камелия Добрева по време на рождения ден на Града на липите Живко Тодоров. Изкаралият два мандата кмет на Стара Загора призова гостите за 38-ия му личен празник да заместят букетите с цветя и подаръците с парични дарения за предстоящата хирургична интервенция на младата дама, която вече е в Германия, а за всички процедури са необходими 328 000 евро.В благотворителната кауза, която не е първа по рода си в града се включиха стотици мъже и жени, представители на различни организации, фирми и професии, както и старозагорският митрополит Киприан. В обръщението си към гостите, препълнили лапидариума при регионалния исторически музей Живко Тодоров заяви:  „Благодаря на всички Вас, които дойдохте тази вечер. Моят рожден ден е само повод да сме тук. Каузата е една – Камелия Добрева, за която всички ние ще помогнем да се съберат пари, защото става въпрос за младо момиче на 32 години, което се нуждае от тези средства, за да запази живота си. Ако всички се съберем и дадем по малко е много лесно да съберем голяма сума, отколкото няколко човека да се опитват да я съберат сами, защото тогава наистина е непосилно. Едно е да има град, друго е да има общност. Аз смятам, че със стъпките, които правим, се обединяваме, а това означава заедно да движим процесите в града и да се опитваме да правим хубави неща, това ни прави общност!“. С емоционалното :“Вие сте хора със страшно добри сърца! „, благодари за жеста бащата на Камелия Добри Добрев. Кампанията за набиране на необходимите средства продължава, всеки може да се включи със своята лепта по сметките в Банка ДСК: EUR сметка с IBAN: BG93STSA93000026167852 - Kameliya Dobreva BGN сметка с IBAN: BG68STSA93000026167817 BIC: STSABGSF - титуляр: Камелия Добрева Добрева    Pay Pal - kameliq.dobreva@gmail.com      ", "date": "2019.09.22", "title": "Събраха 48 000 лв за  лечение на болна старозагорка"}
{"url": "https://www.monitor.bg:443/bg/a/view/oshte-10-dni-prashtame-snimki-za-konkursa-mojat-grad-e-mojata-krepost-176022", "text": "180 снимки са получени до момента в рамките на инициативата „Покажи как обновяваме родното ти място“, част от образователно-патриотичната кампания на министерството на регионалното развитие и благоустройството „Моят град е моята крепост“. Конкурсът цели да стимулира гражданите да покажат и популяризират със снимки проектите, с които се обновяват големите общински центрове и обекти на културната, туристическата, образователната, социалната, здравната и пътна инфраструктура, как се развиват градовете с инвестициите по Оперативна програма „Региони в растеж“ 2014-2020 г., както и с предходните проекти, реализирани по ръководените от МРРБ европрограми. Най-активни досега са жителите на София, Благоевград, Ловеч, Стара Загора, Враца, Добрич, Монтана, Петрич, Габрово и Мездра. Участниците в конкурса са изпратили най-много кадри на обновени паркови и централни зони, санирани блокове, детски площадки, учебни заведения и детски градини, обновените сгради на пожарните служби, социални жилища. Има и фотографии на исторически местности и реставрирани крепости. Само 10 дни остават до изтичане на крайния срок - 30 септември, в който все още може да се изпращат снимки за включване в надпреварата. Те се приемат на имейл: press@mrrb.government.bg, придружени с име на автора, телефон за връзка и кратка информация с какво го впечатлява този проект и с какво допринася за града. Най-добрите кадри и посланията към тях ще бъдат включени в календар за 2020 г., предвидени са и атрактивни награди.", "date": "2019.09.22", "title": "Още 10 дни пращаме снимки за конкурса „Моят град е моята крепост“"}
{"url": "https://www.monitor.bg:443/bg/a/view/vojnik-na-legendarnija-letec-spisarevski-navyrshi-vek-176014", "text": "100-годишина от рождението си отбеляза навръх празника на независимостта ветеранът от Втората световна война и някогашен подчинен на легендарния летец поручик Димитър Списаревски Христо Чукурлиев. Юбилярът, който е бил дълги години председател на Съюза на ветераните от войните в Града на розите празнува с приятели и със своя , току що навършил годинка праправнук. Христо Иванов Чукурлиев е роден в Стара Загора, през 1939 е служил на Марино поле в ротата на  поручик Димитър Списаревски. През 1940 г. завършва едногодишната школа за авиомеханици на летище Ямбол. След уволнението от казармата постъпва в самолетостроителната фабрика „Български Капрони” /1941-1942 /. От 1943 г. до закриването му през 1948 г., работи във военния завод в Казанлък. След инцидент със самолет Пе-2 и продължителен престой в болница през 1952 година е пенсиониран. Още двама  ветерани от войната ще отбележат през седмицата вековен юбилей, единият е кандидат-подофицерът от Стара Загора Диньо Райков, който ще изпълни 104 и ще подкара 105-а годишнина . Някогашният пехотинец е служил през двете фази на  Втората световна война, кракът му стигнал чак до границата с Италия преди да прозвучи и последният залп за превземането на Берлин на 8 май 1945 година. По чудо се разминал с ранявания, до скоро беше знаменосците на областното дружество на ветераните в Града на липите.", "date": "2019.09.22", "title": "Войник на легендарния летец  Списаревски навърши век"}
{"url": "https://www.monitor.bg:443/bg/a/view/ojiviha-za-praznika-kultova-zona-nasred-stara-zagora-176020", "text": "Под наслов „АРТистично на улицата“ оживя за празника на независимостта пространството по улица „Сава Силов“ в самия център на Стара Загора, където се намират няколко култови за града на липите сгради: родният дом на поета Веселин Ханчев, болницата на родителите му, където десетилетия наред е било кафенето на писателите „Пегас“,  домът на архитект Христо Димов, кукленият театър и катедралния храм „Свети Николай Мирликийски“. Зад идеята това местенце да бъде обживено стои творческият колектив „На улицата“, в който се включиха представители на различни неправителствени организации, собственици на сгради, старозагорската митрополия, общинската администрация и национален фонд „Култура“. След откриването на уличната изложба под наслов „24 часа кино“, подредена с помощта на националната филмотека последваха джаз и рок – концерти в кафене „Пегас“ , а на връх празника по улицата бе разпъната празнична трапеза за всички живеещи на „Сава Силов“. До края на месеца в Къщата архитекта ще върви - международна резидентна програма „АРТ Пулс“, а на 24 септември от тук тръгне 11-то издание на международния куклено-театрален фестивал за възрастни „Пиеро“.", "date": "2019.09.22", "title": "Филми и рок събраха стотици на улична трапеза насред Стара Загора"}
{"url": "https://www.monitor.bg:443/bg/a/view/briljantni-gracii-specheliha-dva-medala-ot-svetovnoto-176016", "text": "Българският ансамбъл спечели два медала на световното първенство по художествена гимнастика в Баку, Азербайджан. Тимът ни в състав Симона Дянкова, Стефани Кирякова, Мадлен Радуканова, Лаура Траатс и Ерика Зафирова грабна бронз в многобоя и сребро във финала на топки. С трето си място в многобоя националките повториха постижението си от последния световен шампионат преди година в София. Те вече си бяха осигурили олимпийска квота. Българките представиха прекрасни съчетания без грешки и получиха общ сбор 58,000. Рускините изпревариха конкуренцията с историческото 30,000 за второто си съчетание - на топки. Оценката обаче изглеждаше пресилена на фона на показаното и породи нови дискусии за съдийството в гимнастиката. Миналогодишните световни шампионки ликуваха с титлата с общ сбор от 58,700, а Япония зае второто място в многобоя с 58,200 точки. Във финала на топки състезателките на треньора Весела Димитрова получиха 29,350 (20,700 за трудност и 8,750 за изпълнение). Грациите отново играха без грешки, но бяха изпреварени от ансамбъла на Япония с 29,550. Така нашите останаха със сребро, титлата извоюваха японките, а трети се наредиха рускините с 28,150. Така те прекъснаха серията от седем поредни титли за представителките на \"Сборная\" в шампионата. Ансамбълът ни завърши пети във втория финал - на обръчи и бухалки със сбор 28,850 (20,100 за трудност и 8,750 за изпълнение). Русия се върна на триумфалния път с 29,450 и злато. Среброто зарадва японките с 29,400, а Италия с 29,200 заслужи бронза. Президентът на федерацията ни по художествена гимнастика Илиана Раева коментира случилото се в многобоя с думите: \"Всяко време избира своите герои.\" Раева добави, че днешната гимнастика е изключителна, много трудна, атрактивна и крайно динамична. \"На фона на всичко това, на една жестока конкуренция, на една толкова бързо развиваща се гимнастика, която непрекъснато разширява своята география, българският ансамбъл за поредна година печели медал от голямо състезание. Те са достатъчно интелигентни, за да преценят как и колко са ощетени. Не са първите, не са единствените и няма да са последните. Спортът ни е такъв откакто го има. И наши съперници са били жестоко ощетявани\", добави Раева. Треньорът Весела Димитрова пък изрази задоволството си от представянето на момичетата. \"Тези дечица са ми златни. Пребориха се с жестока конкуренция и с уникалното съдийство. Много ги обичам\", коментира Димитрова, а легендарната Мария Гигова заяви по повод оценката на Русия на топки: \"От гледна точка на правилата имаше някои моменти, които могат да бъдат оспорени.\"", "date": "2019.09.22", "title": "Брилянтни грации спечелиха два медала от световното"}
{"url": "https://www.monitor.bg:443/bg/a/view/teodor-salparov-prikluchva-s-nacionalnija-po-volejbol-176021", "text": "\"Това сигурно е последният ми мач с националния отбор. Исках да завърша по-позитивно, но Словения беше много по-добра от нас и заслужено победиха\", коментира либерото Теодор Салпаров след отпадането на България на 1/8-финалите на европейското първенство за мъже. На въпрос дали решението му не е плод на емоциите и дали ще се включи за предстоящата европейска олимпийска квалификация, Салпаров отговори пред БТВ така: \"Според мен шансовете на тази квалификация са нулеви, така че по-добре младите да играят, да се развиват, да трупат опит, за да може след една, две, три или четири години да имат нужното самочувствие и да играят тези мачове много по-добре от сега, защото определено ни липсва концентрация и постоянство. Във волейбола е така, губиш една лека ситуация и се обръща целият мач. Затова вече няма смисъл да се изнервям и да стоя аз тук, защото много съм дал на националния отбор и той много ми е дал, така че има и други след мен, които трябва да играят.\" \"Много състезатели останаха в България, които можеше да са тук. Опитни състезатели, които в такива мачове имат нужната рутина и опита да променят хода на мача, докато се вижда, че хората, които влизат отвън – влизат по-сковано и нямат опита и рутината да обърнат нещата в наша полза, когато ни е тежко\", заяви още Теди Салпаров. Междувременно диагоналът Цветан Соколов разкри, че вече ще избира в кои мачове на националите да вземе участие. \"Разочарован съм от всичко това, което се случва. Нищо не показах като игра. Категорично няма да участвам в мачовете от Лигата на нациите догодина\", призна Соколов.", "date": "2019.09.22", "title": "Теодор Салпаров приключва с националния по волейбол"}
{"url": "https://www.monitor.bg:443/bg/a/view/pyrvoto-sirene-proizvedeno-predi-7000-godini-175410", "text": "Според турските учени доенето на животните е започнало преди 9000 години. Сиренето обаче се е появило преди 7000 години, пише The DairyNews. Гробницата на Птмес, кмет на Мемфис в Египет, е на повече от три хиляди години. Първоначално е разкопана през 1885 г. Изненадващо тя се изгубва под плаващи пясъци и отново е открита през 2010 г., а няколко години по-късно археолозите откриват счупени съдове на това място. Единият съд съдържа втвърдена белезникава маса. След разтварянето на пробата изследователите пречистват протеиновите й компоненти и ги анализират. Откритите пептиди показват, че пробата е млечен продукт, произведен от краве мляко с добавяне на овче или козе мляко. Липсата на други специфични маркери потвърждават извода, че млечният продукт е твърдо сирене. Други пептиди предполагат, че пробата е била замърсена с бактерията Brucella melitensis, която причинява бруцелоза.  Производството на сирене е много по-старо, отколкото откриват археолозите, но е трудно да се намери консервирано сирене. Археолозите са открили по-стари извара около вратовете на мумиите от бронзовата епоха в Китай. Мумиите, всяка на около 3800 години, са погребани с парчета сирене, вероятно за да осигурят на починалия храна в отвъдния живот. Това сирене е било също лесно за производство, питателно и лесно смилаемо според проучванията. Изследователите са открили следи, показващи развитието на производството на сирене през шестото хилядолетие пр.н.е., но проби от древните сирена няма... Повечето от доказателствата се основават на останките от мазнини, открити в керамичните частици, много от тези следи се разлагат във времето и е направен само ограничен анализ. На други места на нашата планета намерените керамични съдове свидетелстват за факта, че сирене е имало преди 7400 години. Според екип, ръководен от професора по биогеохимия Ричард Евършед от университета в Бристол, химическите следи от млечна мазнина в перфорирани саксии, използвани като филтри, дават надеждни доказателства за ранното производство на сирене.", "date": "2019.09.22", "title": "Първото сирене  произведено преди  7000 години"}
{"url": "https://www.monitor.bg:443/bg/a/view/voenni-napraviha-shou-v-centyra-na-v-tyrnovo-176006", "text": "Военни музиканти от пет духови оркестъра спретаха истинско шоу в центъра на Велико Търново, в Деня на Независимостта. Униформените показаха, че не са скучни сухари и че могат да се забавляват истински. Трите български оркестъра от В. Търново, Плевен и Националния гвардейски духов оркестър представиха пъстра палитра от музикални стилов: от строгите маршова, пред джаз, блус и кънтри, до народна музика. Комшиите от Румъния взривиха публиката с „Аз съм Гошко хубавеца”, а гостите гвардейци от Алжир с Радецки марш, класика и модерна музика, в съпродод на гайди и тарамбука. Овациите на мъжката част от публиката пък предизвика демонстрацията на строевата хватка „На нож” под парчето „Smoke on The Water” на „Дийп Пърпъл”. След шото на духовите оркестри настроението на жителите и гостите на старата столица продължи да бъде подгрявано от местни поп изпълнители. Тържествата в чест на 111-тата годишнина от обявяването на Независимостта във В. Търново започнаха рано сутринта с празнична литургия в средновековната църква „Св. 40 мъченици” и историческа възстановка на прочитането на Манифеста от Фердинанд. След това с военен ритуал на двата съседни хълма: Царевец и Трапезица, бе вдигнато националното знаме. След това последва шествие до центъра на града, където бяха поднесени венци и зветя пред паметника „Майка България”. След обяд проявите продължават с екскурзоводски тур „По стъпките на българската държавност”, празничен кончерт на Николина Чакардъкова и Голямото търновско хоро. Финалът ще бъде даден с тържествена заря проверка и аудио визуалния спектакъл „Звук и светлина”  ", "date": "2019.09.22", "title": "Военни музиканти направиха шоу  в центъра на В.Търново"}
{"url": "https://www.monitor.bg:443/bg/a/view/zapochna-sedmicata-na-pravoslavnata-kniga-vyv-varna-176008", "text": "Православното възпитание на младите хора е основната тема на 21-та Седмица на православната книга във Варна, която ще продължи до 25 септември. Събитието се организира от Варненската и Великопреславска митрополия със съдействието на Общината. По време на Седмицата ще бъдат представяни нови заглавия и автори, публикувани от православните издателствата у нас пред годината, и ще се дискутира по актуални въпроси от живота на обществото и Църквата. Специален гост на Седмицата е бъде Черногорският и Приморски митрополит Амфилохий (Радович), ученик на св. Юстин Попович и св. Паисий Светогорец и един от най-известните православни духовници днес. От миналата година неговият основен труд „Въведение в православната философия на възпитанието”, издание на Варненска и Великопреславска света митрополия, вече е достъпен и на български език. Митрополит Амфилохий имаше възможност да говори по темата „Православното възпитание на младите хора”, и представи своите събрани съчинения. „Днес виждаме претенции от всички посоки за възпитанието на децата. Предлагат се всевъзможни решения, формират се сдружения и общности в защита на едни или други ценности. Виждаме ли обаче такова решение в християнското възпитание? Виждаме ли в него възможен път за израстването на нашите деца като достойни личности, носещи в себе си традиционният дух на християнските и семейни ценности? Съдействаме ли на младите хора за формиране на младежка християнска общност, в която те да намират своето място? Даваме ли им възможност да черпят от многовековния опит на Църквата, когато правят своите избори, и показваме ли им нашия личен пример в това? Как без морализаторство и натрапване младите хора да опознаят православната вяра, църковния живот и българската християнска традиция, и да ги приемат в своя живот?“ са още от въпросите за разискване на форума.", "date": "2019.09.22", "title": "Започна седмицата на православната книга във Варна"}
{"url": "https://www.monitor.bg:443/bg/a/view/tajnata-vecherja-na-plamen-manasiev-176001", "text": "Той е роден в Бургас, край морето, но от 3 десетилетия е пуснал котва в столичния театър „София“. В първи курс във ВИТИЗ неговият професор Николай Люцканов му предрича: „Ти цял живот ще играеш Ромео и Хамлет“, но още след 2 години младокът го опровергава с характерната роля на китайче от спектакъла „Зойкината квартира“ по произведение на Булгаков. Точно това превъплъщение му отваря вратите на общинската трупа, където се явява на конкурс за актьори уж като спаринг-партньор на свой колега. Харесват го и ето – Пламен Манасиев вече е на прага на своя 31-ви творчески сезон там. И е един от стълбовете в репертоара. Отскоро синеокият брюнет репетира с проф. Пламен Марков „Вечерята“ – драматизация по известния роман на холандеца Херман Кох. Световната литературна критика твърди, че никое посещение на ресторант няма да е същото, след като сте прочели книгата. Вероятно – и след като гледате представлението, в което героят на Манасиев ловко ще дърпа конците на останалите и ще накара дори виден политик да се разприказва. Неговият шеф на салон в луксозен ресторант е изпечен манипулатор: той е спояващият механизъм, който контролира миниатюрното общество в историята и до голяма степен движи действието в желана посока, променяйки съдби. Въпросният Тонио е събирателен, универсален образ, обединяващ персонажа от романа с побратимите му от 3-те филма по произведението – холандски, италиански и американски. „Много вкусна роля. Но не бих се сравнявал с този типаж. Аз съм по-скоро добър слушател, блазня се да кажа, че умея да разговарям с различни хора на различни теми по различен начин. Манипулативността и боравенето с характерите на другите обаче са ми чужди, ето защо ми е интересно да вадя от себе си неща, за които дори не съм подозирал, че съществуват“, доверява актьорът. Премиерата на спектакъла е закована на 22 октомври и екипът е на педали, защото „Вечерята“ има покана   като първа театрална постановка в програмата му. Предвидено е и връщането на още едно подобно заглавие в афиша – „Покана за вечеря“ от Оля Стоянова, която с него спечели конкурса на театър „София“ за съвременна българска пиеса. От екипа, в който Пламен Манасиев пак е един от главните мотори на случващото се, дори се шегуват дали зрителите няма да се объркат от толкова възможности да „вечерят“ в бялата мраморна сграда. В „Покана...“ хапката и глътката са съвсем реални: котлети с пастет, праскови от компот, сок от боровинки – осигурява ги партньор на театъра в лицето на съседен ресторант и в интерес на истината всичко е доста вкусно, уверява Манасиев. Той самият се подкрепя стабилно и в комедията „Алонсо“ от Щефан Фьогел. „Там за много кратко време трябва да изям цяло бутче. Имах известна непоносимост към пилешкото, а благодарение на спектакъла тотално го премахнах от менюто си. След края му не искам да си помисля за месо изобщо. А покрай озвучаването на кулинарното шоу на Джейми Оливър като че ли понамразих цялата кулинария, от рецепти вече ми е дошло до гуша“, не крие актьорът, който е и емблематичен глас в дублажа. Той не спазва специален хранителен режим, но си представя какво изпитание за веганите би била подобна сценична задача. Още не се знае как ще е решен във „Вечерята“ въпросът с консумацията, Пламен обаче допуска, че пак ще е с истински деликатеси, защото по автор блюдата са доста „префърцунени“ и няма как да се стои с празни чинии. Ако зависеше от него, артистът би поканил на вечеря и приятен разговор Ал Пачино, когото обожава. „Имал съм шанса през годините да се срещам и да общувам с колеги с богата кариера в световното кино. И съм открил за себе си, че колкото по-големи са, колкото повече са направили и могат, толкова по-обикновени и земни хора са. Когато достигне такова ниво човек като че ли надскача егото си“, отбелязва той и дава за пример прочутия Джон Савидж от мюзикъла „Коса“. „През далечната 1992 г., когато правех първите си стъпки в киното, имаше проект той да се снима в български филм. Беше първият актьор от такава величина, когото видях пред себе си, и осъзнах, че е най-смиреният, най-нормалният човек, с когото можеш да говориш за всичко. Когато друг американски колега направи връзката и ми предложи да ме запознае с него, реших, че е полудял. и имах чувството, че ще припадна“, връща лентата Манасиев и продължава: „За мен той е сър Джон Савидж! Очаквах да видя исполин, защото човек така си изгражда кумирите, а изведнъж се оказах пред един доста нисичък, вече понапълнял, леко позастарял, но изключително симпатичен мъж, който започна разговор, сякаш досега сме били неразделни. Той просто не можеше да повярва какво влияние е имал филмът у нас още преди промените...“. В символичната листа на поканените от Пламен Манасиев могат да влязат още Рой Шайдер, Рей Лиота, от които също е с отлични впечатления. Останалите места до бройката 12 в една хипотетична тайна вечеря ще бъдат попълнени с наши актьори. „Бих събрал български колеги за няколко тайни вечери. Смея да се похваля, че не съм имал проблеми с никого и винаги имаме какво да си кажем. Пазя красиви спомени от всички репетиционни процеси, от всички снимачни периоди“, категоричен е асът на театър „София“. Включително и от най-скорошните – за филма „Диви и щастливи“ на Мартин Макариев и биографичната лента на режисьора Георги Костов за банкера Атанас Буров, която е в постпродукция. Там Манасиев ще влезе в униформата на американски офицер. Надява се скоро и с приятелите си от сериала „Под прикритие“ да се съберат пред камерата за нов сезон – начинание, за което към момента се информира единствено от пресата. На сцената Пацик, както нежно го наричат дамите в театъра, си е партнирал с някои от най-красивите ни актриси и продължава да го прави: с Лилия Маравиля, Стефания Колева, Бойка Велкова, младата Симона Халачева... Най-дългата му професионална връзка безспорно е с Лилия. „Откакто тя влезе в театъра ни, почти във всяка постановка бяхме двойка. С нея буквално сме живели в театъра. Беше се стигнало дотам, че когато ми трябваше официален костюм за събитие, съпругата ми ме съветваше: смее се чаровникът. Манасиев и Маравиля разчитат един на друг, познават и кътните си зъби и са били рамо до рамо и в приятни, и в много тежки ситуации. Най-тежката е, когато трябва да изкарат премиера на „Целувката“ с почти 39 градуса температура и двамата, а са единствените участници в спектакъла. Но се справят. Жената до Пламен Манасиев извън театъра е именитата арфистка Илиана Селимска, дъщеря на живата оперна легенда Асен Селимски. Запознава ги състудентката на Пацик Ани Вълчанова. Възпитаниците на проф. Люцканов поливат края на първия семестър в „Прага“, а тя е поканила и своя приятелка от Консерваторията. В момента, в който казва „А, ето я, идва“, Пламен машинално обръща поглед към сградата на Академията и сред толкова хора пред нея очите му фиксират едно определено момиче. След минута точно то се доближава до масата им, а той не смее да вдигне глава. Но от дума на дума... вече 32 години са заедно, женени са от 25. Синът им Асен е журналист, натрупал е стаж в няколко телевизии, а от седмица е репортер в сутрешното предаване на Жоро Любенов по БНТ. Стои добре на екран – като баща си...  ", "date": "2019.09.22", "title": "Тайната вечеря на Пламен Манасиев"}
{"url": "https://www.monitor.bg:443/bg/a/view/sprjaha-kravata-penka-za-mejdunaroden-fest-v-kustendil-176012", "text": "Световноизвестната крава Пенка не беше допусната до Международния фестивал „Балканска черга“ в селото на Майстора – Шишковци. Тази година тя трябваше да бъде гвоздеят в тридневните тържества, които събраха над 3000 човека на мегдана в село. Оказва се, че от Областната агенция по безопасност на храните отказали да издадат пътен лист и така Пенка не успяла да се включи в тържествата. Въпреки това обаче организаторите на празника решиха все пак тя да присъства, като поставиха огромен билборд с нейния лик и този на рожбата й Джон. „Сърбите и македонците много искаха да видят Пенка. Не случайно преди около година тя избяга и гостува в продължение на седмица в Босилеград. Поне успяхме да направим един кът, наподобяващ кошара, като именно там направихме демонстрация по приготвянето на млечни изделия. Показахме как се бие млякото, как се прави мътеница, която няма нищо общо с айрана, как се приготвя масло и др.“, обясни организаторът на „Балканска черга“, Борислав Крумов. През тази година изключителна атракция за всички присъстващи предизвика и изградената къща за занаяти в центъра на селото. В автентични черги и характерни съдове там се приготвяха зелници, баници и погачи. Редом до сръчните жени бе и единственият кошничар в региона – Бай Димчо Занев /86 г./, който от рано сутринта показваше на малки и големи как се плетат кошници. Тази година за първи път на празника присъстваха освен българи, сърби и македонци, и гърци и италианци. „Този фестивал го има и ще продължи да го има, защото сме тук, защото сме заедно и така вече 9 години. При нас са нашите приятели от Пробищип, от Сърбия, от Босилеград, Григорий от Гърция и Лейла от Италия. Всичко това показва, че Балканска черга се разтиля, Балканска черга покрива все повече територии“, заяви още организаторът на празника – Борислав Крумов, който съвместно с кмета на Шишковци – Климент Терзийски успяват да съхранят традицията вече 9 години. Засилено участие в празника взеха и нашите сънародници от Сърбия, които направиха демонстрация по приготвянето на качамак, която също се радваше на огромен интерес от стотиците жители и гости на селото на Майстора. „Качамака е характерен за нас, сърбите, както е за вас зелника. Правим го с много любов, като приготвянето му започва със слагане тенджера с вода на котлона, към която се прибавя сол на вкус. Когато заври се добавя царевичното брашно, като непрестанно се бърка. Слага се такова количество, с което да постигнете желаната гъстота. Когато е готов може да добавите към него сирене, извара и друго по свой вкус. Разбира се, може да го ползвате като гарнитура, предястие, а дори и закуска“, обясниха съседите ни от Сърбия. И докато едни приготвяха качамак, то други се заеха да наредят над 80-метрова черга от баници, погачи и зелници в центъра на Шишковци. „Още от рано сутринта започнахме подготовка. Важно за зелника е корите да са сушени, иначе не става хубав. Има си майсторлък и при печенето, като задължително се поръсва с топло масалце като се извади“, обясни една от сръчните жени от шишковци. Естествено и този път на мегдана в Шишковци един от местните жители печеше ракия, като показваше завидно майсторство и в хората и танците. „Празникът в Шишковци продължава три дни. В понеделник също ще има много атракции, като борби за мъже и жени и дърпане на въже. Най-силните ще спечелят купата на фестивала, която е едно добре угоено агне“, обясни още с усмивка Борислав Крумов.", "date": "2019.09.22", "title": "Спряха кравата Пенка за Международен фест в Кюстендил"}
{"url": "https://www.monitor.bg:443/bg/a/view/srebro-na-topki-za-ansambyla-v-baku-176003", "text": "Българският ансамбъл спечели сребро във финала с пет топки на световното първенство по художествена гимнастика в Баку (Азербайджан). Симона Дянкова, Стефани Кирякова, Мадлен Радуканова, Лаура Траатс и Ерика Зафирова получиха 29,350 точки за изпълнението на композицията си, оценена с 20,700 за сложност. Състезателките на треньора Весела Димитрова заслужиха втори медал на шампионата след бронза в многобоя от събота. По-късно днес те ще търсят трето отличие на финала на три обръча и два чифта бухалки. Титлата заслужиха вицешампионките от вчерашния многобой - Япония с 29,550 точки (20,900 за сложност). На трето място завърши първенецът в многобоя Русия с 28,150 точки (20,000 за сложност). Това сложи край на серията от седем поредни титли на представителките на \"Сборная\" в шампионата (индивидуално и ансамбли).", "date": "2019.09.22", "title": "Сребро на топки за ансамбъла в Баку"}
{"url": "https://www.monitor.bg:443/bg/a/view/edna-peta-ot-gostite-idvat-u-nas-zaradi-kulturno-istoricheskija-turizym-176010", "text": "„Културно-историческият туризъм е ключов в програмата ни за утвърждаване на България като целогодишна дестинация. В тази посока работим активно, откакто създадохме осемте културно-исторически дестинации преди четири години. След тяхното формиране всички включени обекти бележат ръст на посещенията, някои със 100 процента.” Това заяви във Велико Търново министърът на туризма Николина Ангелкова, която участва в тържествата за 111-годишнината от обявяване на независимостта на България.  Министър Ангелкова съобщи, че за миналата година туристите, посетили страната ни заради културно-исторически интерес, са 20 на сто от общия брой. „През 2018 г. отчетохме близо 9,3 млн. чуждестранни туристи. За т.г. от януари до юли те са над 5,1 млн., като при около 25 на сто от тях са декларирани като цел културно-исторически туризъм или комбинирано ползване на морски и летен с него”, поясни още тя. „Културата и историята ни са ключов стимул за сектора, особено за място като Велико Търново, и ние го оценяваме особено силно на дати като Деня на независимостта. Това богатство подпомага туризма да бъде движещ фактор и за българската икономика, и за повече пътувания на българите във вътрешността на страната. Старата столица е изключително добър пример за това и много позната като маршрут. Голяма част от международните туристи, както и пасажерите от круизите по Дунав, включват В. Търново в съпътстващите си маршрути именно заради богатото му културно-историческо наследство. Промотираме интензивно културно-историческите обекти и паметници и насочваме вниманието към тях чрез различни маркетингови дейности, защото разнообразието на услугите е от голямо значение за развитието на България като целогодишна дестинация. В резултат все повече българи предпочитат да пътуват в родината си и причината за този избор обикновено са културно-историческите забележителности и малко познатите места у нас. Близо 13 % е ръстът на българите, които са пренощували в хотели с над 10 легла през периода юни-юли 2019 г. по Черноморието ни  в сравнение със същия период на предходната рекордна година. Това увеличение компенсира спада при чужденците от някои пазари”, посочи министърът. В момента се финализира специална подстратегия за културно-историческия туризъм в рамките на Националната стратегия за устойчиво развитие на туризма до 2030 г., която бе актуализирана преди две години. Тази подстратегия е с план за действие и финансиране към него и до края на годината ще бъде завършена, а в момента тече обществено обсъждане. Министър Ангелкова информира, че на срещите в петък с контролните органи за обобщаване на сезона по Черноморието са констатирани все по-малко закононарушения в сектора, но има какво още да се желае. По-високи са очакванията на потребителите за качеството на олинклузива. Затова стартираме по искане на бранша диалог и дебати дали да има регулация за олинклузива и каква да бъде тя, ще проведем кръгли маси по темата, анонсира министър Ангелкова. Тя се спря и на проблема с кадрите, който за туризма е по-сериозен. Успяхме да компенсираме недостига им с наемане на сезонни работници от трети страни извън ЕС, главно от Украйна и Молдова. За изминалия сезон те са над 10 700, но това е временна мярка. Успоредно работим с МОН и МТСП и Междуведомствения съвет за кадрите в туризма в посока дуално образование, квалификация и преквалификация. Миналата година подписахме споразумение за туризма с МТСП и Германо-българския център за квалификация и преквалификация и по него към момента са обучени над 450 работещи или безработни. В центъра се работи по две програми – националната за образование и заетост и по финансирането на квалификацията и преквалификацията от самия работодател. Само със съвместни усилия можем да постигнем траен успех в тази посока, обобщи министърът на туризма.  ", "date": "2019.09.22", "title": "„Една пета от гостите идват у нас  заради културно-историческия туризъм”"}
{"url": "https://www.monitor.bg:443/bg/a/view/ot-uli-dogodina-v-cenata-na-toka-slagat-i-pazarna-komponenta-176011", "text": "Очаква се през следващия регулаторен период, от средата на 2020 г. постепенно да се върви към пълно либерализиране на пазара за електроенергия, каза във Велико Търново министърът на енергетиката Теменужка Петкова. Тя припомни, че през миналата година на свободния пазар са излезли всички производители на електрическа енергия, а това е една от първите стъпки за пълната либерализация на електроенергийния пазар в България. По думите й, от средата на следващата година в цената на електрическата енергия, която сега е регулирана, постепенно ще влиза една малка част от пазарната цена, а не както е сега - КЕВР да регулира изцяло цената за битовите потребители, както и за малкия бизнес, присъединен към електрическите мрежи с ниско напрежение. По думите й това няма да доведе до поскъпване на цените на електроенергията. Целта на пълната либерализация е всеки един потребител да има възможност да избира своя доставчик на електричество, да има конкуренция, което означава по-добри условия и по-добри цени, посочи министър Петкова.", "date": "2019.09.22", "title": "От юли догодина в цената на тока слагат и пазарна компонента"}
{"url": "https://www.monitor.bg:443/bg/a/view/bajer-ni-chestiti-nezavisimostta-s-berbatov-176005", "text": "Ръководството на „Байер“ (Леверкузен) направи страхотен жест към България и бившия си футболист Димитър Бербатов. „Аспирините“ честитиха празника по случай Деня на независимостта на всички български привърженици на футбола. За целта от „Байер“ пуснаха снимка с лика на Димитър Бербатов и българския флаг, а под нея написаха: „Честит Ден на независимостта на всички български фенове!”. В четвъртък самият Бербатов официално сложи край на футболната си кариера. Европейската кариера на нападателя стартира именно в Леверкузен и донякъде логично именно тимът от западна Германия бе първият, който благодари на Бербо за изявите с екипа на „аспирините”. „Пожелаваме на Димитър Бербатов всичко най-добро в живота след края на кариерата му. Имаме куп страхотни мигове от прекараното време заедно в Леверкузен, написаха от клуба. Самият играч обясни как „Байер“ е бил „училището” за него и там наистина е станал добър футболист. Димитър Бербатов игра за „Леверкузен“ от 2001-а година до 2008-а, като през това време записа 162 мача за отбора, вкарвайки 75 попадения.", "date": "2019.09.22", "title": "„Байер“ ни честити Независимостта с Бербатов "}
{"url": "https://www.monitor.bg:443/bg/a/view/zabraniha-da-svalish-uolstrijt-v-malajzija-176007", "text": "\"Да свалиш Уолстрийт\" - филмът, с който Дженифър Лопес закова вниманието и на зрителите, и на критиците, няма да бъде излъчван в Малайзия. До това решение са стигнали от борда за филмова цензура в страната, съобщава разпространителят Square Box Pictures. казват от компанията, купила правата за дистрибуцията на лентата в държавата. Бордът е класифицирал заглавието, режисирано от Лорийн Скафария като \"неуместно за публични прожекции\". Според информация на Би Би Си, институцията е преценила, че голяма част от сцените включват голота, използване на наркотици и еротични танци. Член на борда коментира пред AFP пък че ако е трябвало да премахнат всички неуместни кадри от \"Да свалиш Уолстрийт\", \"ще има прекалено малко останали такива за гледане\". възмутени са още от институцията.  е вдъхновен от статия на журналистката Джесика Преслър от 2015 г., която се фокусира върху група стриптизьорки, развиващи успешен \"бизнес\" от това да обират дрогирани костюмари, работещи в сърцето на Манхатън.", "date": "2019.09.22", "title": "Забраниха \"Да свалиш Уолстрийт\" в Малайзия"}
{"url": "https://www.monitor.bg:443/bg/a/view/tarantino-pravi-miniserial-ot-imalo-edno-vreme-v-holivud-175917", "text": "\"Имало едно време в Холивуд\" няма да приключи пътя си към сърцата на киноманите дори и след като прожекциите му паднат от големия екран. Заявка за това даде Брад Пит, в чийто персонаж - каскадьора Клиф Буут, зрителите се влюбиха още в първите пет минути от заглавието. По думите му, не след дълго \"Имало едно време в Холивуд\" ще направи отново премиера. Този път обаче на малък екран и под формата на минисериал. Макар че не дава категоричен отговор дали преработката на заглавието вече е започнала, Пит е уверен, че Тарантино ще продължи традицията, която започна по-рано тази година с \"Омразната осморка\". Става дума именно за превръщането й в сериал от четири епизода, които бяха излъчени по Netflix. споделя актьорът пред The New York Times, като потвърждава, че режисьорът вече е обсъждал идеята с него и Леонардо ди Каприо. Самият филм е с продължителност от близо 3 часа. Към вече представените сцени обаче се очаква, че ще бъдат добавени и заснетите кадри, които не са успели да \"влязат\" във финалния вариант на лентата. Предполага се, че минисериалът ще даде отговор и на един от най-любопитните въпроси на зрителите, а именно: \"Наистина ли Клиф Буут (Пит) е убил съпругата си?\". Въпреки че такива обвинения се хвърлят по негов адрес във филма, зрителят така и не видя потвърждаването (или отричането) на тези слухове.", "date": "2019.09.22", "title": "Тарантино прави минисериал от \"Имало едно време в Холивуд\""}
{"url": "https://www.monitor.bg:443/bg/a/view/myj-strelja-s-pistolet-v-blok-v-ovcha-kupel-175998", "text": "Мъж на 57 години стреля с пистолет в жилищен блок в квартал \"Овча купел\". Шокираните съседи подали сигнал на тел.112. На място пристигнали полиция, командоси. Мъжът се барикадирал в апартамента си . Психолози вече 17 часа се опитват да водят преговори с него. Целта им е той да излезе от жилището си. Той не е ранен и има информация, че е сам в жилището. Твърди се, че има психични отклонения. „Казаха ни да не напускаме домовете си. Излязохме, за да проверим какво се случва. Тогава чухме 7-8 изстрела. Разбрахме, че е човек с психични проблеми, който живее в блока”, разказа един от живущите в блока Пламен Гатев пред NOVA. „Това е добър човек от квартала, който не се е карал с никого. Жена му почина и може би вследствие на това се е отключило заболяване. Доколкото знам, работи в СОТ”, допълни жител на \"Овча купел\".", "date": "2019.09.22", "title": "Мъж стреля с пистолет в блок в „Овча Купел"}
{"url": "https://www.monitor.bg:443/bg/a/view/myj-se-vrjaza-v-djamija-vyv-francija-175997", "text": "Мъж са вряза умишлено снощи с автомобила си във входа на Голямата джамия в град Колмар, Източна Франция, без да нарани друг освен себе си и беше задържан, предаде Франс прес, като се позова на местните власти. Прокурорката на Колмар Катрин Сорита-Минар каза, че мъжът се е самонаранил с хладно оръжие и е закаран в болница, тъй като се нуждае от хирургическа интервенция. Той ще бъде прегледан от психиатър възможно най-скоро, посочи прокурорката и отбеляза, че според първото ѝ впечатление той изглежда има психически проблеми. Очевидци твърдят, че човекът викал \"Аллах е велик\" на арабски, но тази информация не е потвърдена, каза Сорита-Минар и обясни, че той ще бъде задържан и разпитан веднага, щом е възможно. Прокурорката допълни, че автомобилът е бил претърсен, а регионалният вестник \"Елзас\" съобщи, че сапьорите не са открили в него експлозив.", "date": "2019.09.22", "title": "Мъж се вряза в джамия във Франция"}
{"url": "https://www.monitor.bg:443/bg/a/view/za-pyrvi-pyt-na-esen-2019-v-plovdiv-onlajn-radiovryzka-s-mejdunarodnata-kosmicheska-stancija-175995", "text": "Онлайн радиовръзка с космонавтите от Международната космическа станция ще бъде осъществена за първи път по време на Есенния технически панаир в Пловдив, съобщиха от изложението. Сеансът е планиран за 24 септември от 19 до 19,20 часа, а за преводач е избран правнукът на Константин Циолковски, смятан за пионер на пътуването в Космоса  – Сергей Николаевич Самбуров. Посетителите ще имат вълнуващо преживяване -  директно общуване с хора, намиращи се на повече от 360 километра над Земята. Това е кулминацията в тържествената вечер на Руската федерация, чието почетно участие се организира от  Министерството на науката и висшето образование. Нейната експозиция  представя  над сто иновативни и научни решения, върхови технологии и изследователски проекти от 50  университета, изследователски институти и иновационни организации  в направленията: роботика, микроелектроника, машиностроене, информационни технологии,  изкуствен интелект, усвояване на космическото пространство  и други. По време на „Есен 2019” в Пловдив ще бъде представено и уникално подово отопление, което е било изпитано в най-студените райони на планетата. Изделието е първото в света с максимален клас на защита. То загрява плочи с дебелина до 30 сантиметра и ги превръща в акумулатор, който излъчва топлина в продължение на 6 часа без да харчи ток. Подовото отопление става както за битови цели, така и за да топи лед по пътища, стадиони и други големи площи. Робот художник е друга сензация в рамките на Международния технически панаир в Пловдив. Творбите на рисуващата машина не се отличават от „човешките” картини, твърдят нейните създатели от Санкт-Петербургския електротехнически университет. Засега картините са само в сиво, но вече е разработен способ за използване на всички цветове. С помощта на изкуствен интелект ще се получават уникални изображения, каквито са класическите произведения  на изкуството. Глобалният  пазар на робоарт вече е факт и бързо ще се развива, обясняват изобретателите на Artcybe. Според тях роботизираната живопис може да се използва от художници, типографи, магазини, музеи  и галерии за създаване на висококачествени копия на художествени творби. Една от най-обсъжданите теми на Есенния технически панаир ще бъде за кибер престъпленията и кибер сигурността в бизнеса. На нея е посветена конференция на 24 септември, където ще се дискутират кибер заплахите, противодействието срещу тях и правното регулиране във виртуалния свят 35 събития изпълват съпътстващата  програма на Международния технически панаир и допълват панорамата на модерната индустрия, представена в изложбите „Ауто сити Пловдив“ , „Енеко“,  „Инфотех“, „Машиностроене“  и „Стройтех“. Експозициите на  близо 600 фирми от 34 държави са разположени в Международен панаир Пловдив.  ", "date": "2019.09.22", "title": "За първи път на „Есен 2019” в Пловдив: Онлайн радиовръзка с Международната космическа станция"}
{"url": "https://www.monitor.bg:443/bg/a/view/pochina-djado-hiltyn-175996", "text": "На 91 години почина хотелският магнат Барън Хилтън, предаде Асошиейтед прес, като се позова на близките му. Магнатът, основател на Американската футболна лига и първи собственик на отбора по американски футбол \"Лос Анджелис чарджърс\", е починал в четвъртък от естествена смърт в дома си в Лос Анджелис, съобщи семейството му. Уилям Барън Хилтън, роден в Далас през 1927 г., разширява създадената от баща му Конрад верига от хотели и през 30-годишното си управление като главен изпълнителен директор я превръща в лидер в бранша. През 2007 г. американската корпорация \"Блекстоун груп\" купи 2800-те хотела от международната верига, в това число известният \"Уолдорф Астория\", за 26 милиарда долара.", "date": "2019.09.22", "title": "Почина дядо Хилтън "}
{"url": "https://www.monitor.bg:443/bg/a/view/bylgarija-s-naj-slabo-predstavjane-na-evropejsko-po-volejbol-ot-14-godini-175999", "text": "Националният ни отбор по волейбол отпадна на 1/8-финалите на европейското първенство за мъже след загуба от Словения с 1:3 (27:25, 17:25, 16:25, 17:25). Българите бяха безлични срещу домакините в Любляна, като показаха характер само в първия гейм, който спечелиха с 27:25. Представителният ни тим завърши участието си с общо три загуби на шампионата, след тези от Франция и Италия в групите. За първи път от 1997 г. насам националният ни отбор остава извън топ 8 в Европа. Тогава делим 9-10 място на турнира. През 2005 г. България не стига до финалите, а през 2007 г. оставаме осми. Последните спечелени медали са от 2009 г., когато отново под ръководството на Силвано Пранди, българите стигнаха до бронза. През 2011 г. сме шести, през 2013 и 2015 г. - четвърти, а през 2017 г. - пак шести. Разочароващото представяне на българския отбор провокира близнаците Георги и Валентин Братоев да разкритикуват селекционера Пранди. Двамата останаха извън състава за европейското. Разпределителят Георги Братоев нападна Пранди в личния си профил в социалните мрежи. \"Много моля да има възрастова граница за хората, които ръководят отбори в какъвто и да било спорт. Доказано след 70 деменцията засяга доста голям процент от хората!\", написа волейболистът, а брат му Валентин също коментира в интернет: \"За пореден път показа, че схемата не излезе. Тъпото е, че ти си тръгваш, ама момчетата остават.... Дреме ти, ама само за паричките.\"", "date": "2019.09.22", "title": "България извън топ 8 в Европа за първи път от 22 години"}
{"url": "https://www.monitor.bg:443/bg/a/view/nad-400-dushi-za-praznika-s-retro-vlak-ot-sofija-do-cherepish-175994", "text": "Над 400 души пътуват днес с влак теглен от ретро парен локомотив от София до гара Черепиш и обратно. Композицията, теглена от парен локомотив №01.23, вече пристигна на малката гара, разположена в Искърското дефиле, съобщиха от БДЖ. От началото на годината са направени няколко подобни пътувания. Между София и Банкя в два поредни дни от атракцията са се възползвали повече от 1000 пътника. По маршрута на теснолинейката между Септември и Велинград са превозени 160 пътника. През 2019 г. са организирани и още 4 атракционни пътувания за чужденци чрез туроператорски фирми. Тези пътувания обикновено са няколкодневни, които включват обиколка на страната по няколко железопътни маршрута. Парен локомотив №01.23 е произведен в локомотивната фабрика SLM Winterthur – Швейцария през 1935 г. Той е представител на най-масовата серия бързоходни локомотиви в историята на българските железници.  Първото му възстановяване се извършва през 1988 г. по повод 100 г. ЖП тракция и Локомотивно депо София. През 2003 година е подложен на ново пълно освидетелстване и въведен отново  в експлоатация за атракционни, юбилейни, туристически пътувания и участия във филмови продукции, уточняват от държавния превозвач.", "date": "2019.09.22", "title": "Над 400 души за празника с ретро влак от София до Черепиш"}
{"url": "https://www.monitor.bg:443/bg/a/view/gerb-podkrepja-za-anketna-komisija-za-bnr-176002", "text": "„ГЕРБ ще подкрепи предложението на БСП за създаване на анкетна комисия, която да изясни картината със случващото се в БНР, заяви депутатът от ГЕРБ Тома Биков пред националното радио. Според него, е наложително да се направи промяна в Закона за радиото и телевизията. “ Той е от 1999 г. и в него има неща, които не са актуални на времето, а част от тях са и причина за тежкото финансово състояние на БНР и на БНТ“, коментира Биков. Той подчерта, че ролята на анкетната комисия не е да издава присъди, а да се разгледа даден проблем от всички страни. Според Биков е добре депутатите да се възползват от възможността чрез такава комисия да получат информация по случая от всички страни: Биков очаква, че казусът „БНР“ може да положи основите на разговор, който да приключи с резултат, а именно промяна в Закона за радиото и телевизията.", "date": "2019.09.22", "title": "ГЕРБ подкрепя БСП за анкетна комисия за БНР"}
{"url": "https://www.monitor.bg:443/bg/a/view/spasitelen-otrjad-v-ada-se-zavryshta-s-chetvyrti-sezon-175918", "text": "Поредицата „Спасителен отряд в ада“ се завръща с четвърти сезон по National Geographic. Датата е 7 октомври, часът – 22, 55, а епизодите ще бъдат осем. Картината е позната за почитателите на продукцията - норвежката зима е студена и сурова. Когато тя настъпи, основните пътни артерии се изпълват с опасности. Камерата проследява работата на елитен спасителен отряд, който работи денонощно, за да останат пътищата отворени. В новия сезон спасителите се изправят пред нов противник – екстремното време. Непредвидимите промени в температурите, проливните дъждове и внезапните снежни бури правят тази зима най-тежката досега. Накъде ще наклонят везните в битката между човека и природата? Това ще е основният въпрос, на който зрителите ще търсят отговор.", "date": "2019.09.22", "title": "„Спасителен отряд в ада“ се завръща с четвърти сезон"}
{"url": "https://www.monitor.bg:443/bg/a/view/uzbekistan-reje-gostite-na-svatbite-175976", "text": "Властите в Узбекистан ограничиха пищните венчавки със специални регулации, приети от парламента, като на сватбените празненства няма да могат да присъстват повече от 250 гости, предаде агенция Ройтерс. Другите ограничения касаят оркестрите и кортежите. В автомобилните кортежи могат да се използват не повече от три луксозни лимузини, а разрешените сватбарски оркестри не трябва да са повече от два. Месечният доход на средностатистическият жител на столицата Ташкент и на другите големи градове в страната е около 200-300 долара. Но при венчавките се харчат големи суми за местния стандарт - родителите на младоженците харчат около 20 хиляди долара за сватбеното тържество. Тези пари често се взимат назаем от близки и приятели и се изплащат с големи трудности в продължение на години. Въпреки това семействата се подлагат на големи изпитания в спазването на традициите и за да не паднат по-долу от останалите. ", "date": "2019.09.22", "title": "Узбекистан реже гостите на сватбите"}
{"url": "https://www.monitor.bg:443/bg/a/view/fandykova-zastavam-pred-horata-s-gotovi-proekti-175991", "text": "„Хората не очакват оправдания, а очакват да дадем решенията и да поправяме тези грешки и да вървим напред. Заставам пред хората с готови проекти, зад които стои много работа и ясни източници на финансиране“. Това заяви пред Нова телевизия кметът Йорданка Фандъкова, която е кандидат за четвърти мандат. Попитана как с премиера Бойко Борисов води разговори за столицата, тя обясни, че обсъждат много неща и се търсят решения за тяхната реализация. \"Моите условия като кандидат за кмет на София винаги са свързани с проектите за развитието на града. Никога средствата не идват даром. Трябва много да се работи, да се подготвят проекти и да се защитават и г-н Борисов отлично знае това\", добави Фандъкова. Според нея, реконструкцията на ул. \"Граф Игнатиев\" е била абсолютно необходима. \"Хората помнят как изглеждаше улицата. Сега трамваят се движи по-тихо в нормите на шума. Плочките преди бяха разбити“, коментира кметът. Фандъкова признава, че са направени грешки, но изпълнителите поели ангажимент да направят ремонта два пъти по-бързо. Впоследствие се оказал, че това е невъзможно, защото е трябвало да се подмени цялата подземна инфраструктура. По думите ѝ освен грешките, има и сериозни резултати в промяната на града в последните 10 години. \"Градският транспорт беше сред приоритетите и всички усилия дадоха резултат и продължаваме да работи в тази посока\", допълни тя.", "date": "2019.09.22", "title": "Фандъкова: Заставам пред хората с готови проекти"}
{"url": "https://www.monitor.bg:443/bg/a/view/sauditska-arabija-namaljava-dostavkite-na-lek-petrol-za-japonija-175992", "text": "Saudi Aramco, чиито рафинерии станаха обект на атаки и спряха работа е уведомила японския си клиент JXTG Nippon Oil & Energy за възможни промени от октомври в асортимента на доставките, пише в днешното си издание Nikkei Asian Review. От държавната нефтена компания на Саудитска арабия са уточнили, че имат намерение да заменят изнасяният лек суров петрол за средни или със средни или тежки сортове суровина. Японците предполагат, че на Saudi Aramco ще бъде необходимо повече време да възстанови работата на заводите си за пречистване на петрола от сяра, необходимо за рафиниране на лек нефт. Наскоро японският министър на търговията и промишлеността Исю Сугавара заяви, че страната му разполага с петролни запаси за 230 дни има вариант резервите да бъдат използвани. През миналата година 40% от доставките на суров нефт в Япония са били от Саудитска Арабия. След атаките срещу рафинериите на Saudi Aramco от 14 септември добивът на нефт в пустинното кралство паднаха почти двойно от 9,8 млн. барела дневно на 5,7 милиона. Износът на петрол обаче бе бързо възстановен за сметка на запасите от нефт, които има страната.", "date": "2019.09.22", "title": "Саудитска Арабия намалява доставките на лек петрол за Япония"}
{"url": "https://www.monitor.bg:443/bg/a/view/poslednijat-den-na-ljatoto-vetrovit-i-slynchev-175985", "text": "Слънчево с южен вятър ще е времето в последния ден на лятото. Максималните температури ще са между 21 и 26 градуса. Астрономическата есен настъпва утре в 10,50 ч. българско време. Слънчево ще е и край морето. Там максималните температури ще са между 19 и 22°, температурата на морската вода е 22-23 градуса. Вълнението на морето ще е 1-2 бала. В планините времето ще е подходящо за разходки , но привечер облаците се увеличават. Температурите ще са над 18 градуса на 1200 метра и от 11 на 2000 метра. Утре денят също ще започне със слънце, но от запад облачността ще се увеличи и вечерта и през нощта срещу вторник на отделни места ще превали. Максималните температури ще се повишат още малко, ще стигнат и до 28 градуса. Във вторник се очакват превалявания.", "date": "2019.09.22", "title": "Последният ден на лятото ветровит и слънчев"}
{"url": "https://www.monitor.bg:443/bg/a/view/retro-vlak-shte-vozi-ot-sofija-do-cherepish-175986", "text": "Ретро влак теглен от парен локомотив ще пътува днес от София до Черепиш и обратно. Атракционното пътуване е повод Деня на Независимостта. Композиция та тръгва в 9,10 ч. от Централна гара в София, съобщават от БДЖ. По време на престоя на гарата в Черепиш туристите ще могат да посетят Черепишкия манастир \"Успение Богородично\", както и да разгледат музейната част в комплекса. В обратното направление композицията ще потегли от гара Черепиш в 14.15 ч. Цената на билета е 29.50 лв. за пътуване в двете посоки (с включени запазени места). Децата до 7-годишна възраст ще се возят безплатно, без да ползват отделно седящо място, като при закупуване на билети е необходим документ, удостоверяващ тяхната възраст.", "date": "2019.09.22", "title": "Ретро влак ще вози от София до Черепиш"}
{"url": "https://www.monitor.bg:443/bg/a/view/praznikyt-zapochva-s-vodosvet-na-znamenata-i-festival-na-voennite-orkestri-175987", "text": "Денят на Независимостта 22 септември ще бъде тържествено отбелязан в цялата страна днес. Тържествата ще продължат три дни във Велико Търново. На 22 септември от 19.30 ч на площад „Цар Асен“ ще се проведе тържествена проверка (заря), в която ще участва представителна част на НВУ. Преди нея курсанти от военния университет ще покажат строеви хватки с оръжие. По-рано същия ден от 09.00 ч пред храм „Св. 40 мъченици“ ще бъде отслужен тържествен водосвет на бойното знаме на НВУ „Васил Левски” и знамената на държавни институции. От 10.30 ч в Архитектурно-музеен резерват „Царевец” започва военният ритуал по издигане националното знаме на Република България. След официалните слова и празничния благослов, ще бъдат поднесени венци и цветя на Пирамидата на Независимостта. В шествието ще се включат и участниците в ХІII-ия Международен фестивал на военните оркестри. Домакин е Фестивалният военен духов оркестър (в него влизат формациите на военния оркестър на НВУ „Васил Левски” и военният духов оркестър на 2-ра механизирана бригада – Стара Загора). В ХІII-ия Международен фестивал на военните оркестри участват още Представителният духов оркестър на Сухопътните войски и Представителният оркестър на Националната гвардейска част. Чуждестранните гости са оркестърът на Републиканската гвардия на Алжир и Военният духов оркестър при Военновъздушна академия „Хенри Коанда” град Брашов, Румъния. На 23 септември от 09.30 ч на площад „Цар Асен“ отново ще има шоу-спектакъл на участниците в ХІІI-ия Международен фестивал на военните оркестри. С военен ритуал на Националната гвардейска част София отбелязва 111 години от Независимостта на България. Тържественото честване започва в 11:00 ч. пред Паметника на Независимостта на пл. \"Княз Александър I\". С церемонии по издигане на националния флаг на Република България, благодарствени молебени и тържествени ритуали по полагане на венци и цветя пред паметниците на героите, загинали по бойните полета за свободата и независимостта на родината, ще бъде честван празничният ден 22 септември в градовете Стара Загора, Хасково, Ямбол, Плевен, Казанлък, Асеновград, Белене, Свищов, Шумен, Сливен, Горна Оряховица, Благоевград, Враца, Чирпан, Елин Пелин, Сандански.", "date": "2019.09.22", "title": "Празникът започва с водосвет на знамената и фестивал на военните оркестри"}
{"url": "https://www.monitor.bg:443/bg/a/view/radev-v-oon-iznasja-rech-pred-obshtoto-sybranie-175988", "text": "Президентът Румен Радев започва днес работно посещение в Ню Йорк за участие в 74-ата сесия на Общото събрание на ООН. По време на визитата Радев той се включи в срещата на най-високо равнище по въпросите за климата и ще изнесе реч пред Общото събрание на световната организация. Денят на независимостта държавният глава ще отбележи на среща с българската общност в Генералното консулство в Ню Йорк. В понеделник започва участието на президента в 74-ата редовна сесия на Общото събрание на ООН. На преден план е среща на върха, на която световните лидери се очаква да призоват за по-твърди действия в отговор на ескалиращата криза с климата. В делегацията в Ню Йорк, ръководена от българския държавен глава се включва и заместник министър-председателят по правосъдната реформа и министър на външните работи Екатерина Захариева.", "date": "2019.09.22", "title": "Радев в ООН, изнася реч пред Общото събрание"}
{"url": "https://www.monitor.bg:443/bg/a/view/za-konja-pytnik-vechnata-myka-po-chuan-chuan-kak-jadeneto-vinagi-e-pravilnoto-reshenie-i-rekord-po-byrzi-kitki-i-62-srjazani-kivita-pogrebalen-blus-175709", "text": "Ще си позволя да пусна мои стихове като увод на тази проповед, защото така се чувствам, а и есента е време за мислене и тъгуване навътре. След това ще приложа някои новини, а след това ще Ви покажа други стихове, по-добри. Добре дошли в „Този шарен свят“. целия си ден аз прекарах в мисли  защо трябва всичко да е по този начин  и ако чувството на този век е липсване  към кое наше минало така усърдно крачим Започваме с животно. Пътници, чакащи на спирка в Санкт Петербург, заснеха кон, който неуспешно се опита да се качи на автобус. Първоначално конят си пасял кротко на тревната площ до спирката. Когато пристигнал автобусът, той тръгнал към него, но вратата се затворила под носа му. Това е тъга. Конят не се стреснал и се върнал да си пасе на тревата. Близо до спирката има конюшна и е възможно животното да е избягало оттам. На този фон стана ясно, че фотограф е заснел малка зебра с окраска на точки вместо на райета в резервата Масаи Мара в Кения, съобщи в. \"Дейли мейл\". Първоначално Антъни Тира помислил, че животното е било уловено и маркирано, за да бъде проследена миграцията му. След това обаче осъзнал, че има меланиново разстройство. Меланизмът - противоположното на албинизма, се причинява от натрупване на тъмния пигмент в кожата. Райетата на малката зебра в случая не са се развили правилно и от тях са останали малки точки по кожата й. Гърбът й е черен, само на краката има тънки райета. В резервата Масаи Мара не е известен друг подобен случай. В други паркове в Африка обаче са имали такива животни, но никое от тях не е живяло повече от шест месеца. От сърцето ми останаха руини. Да довършим тъгата си и да счупим сърцата си заедно. Популярната гигантската панда Чуан Чуан, предоставена на Тайланд от Китай, се спомина в зоопарка на северния град Чианг Май. Според публикуваните кадри от наблюдателните камери Чуан Чуан се разхождал в заграждението си, когато започнал да куца, а след това се сринал на земята. Аз с него. Според служителите на зоопарка по всяка вероятност 19-годишното животно е умряло от старост. По тялото му не били открити следи от заболяване или наранявания. Пандата наскоро била преминала през медицински преглед. На 6 август Чуан Чуан празнува своя 19-и рожден ден. Пандата беше предоставена на Тайланд от Китай като знак за добрите отношения между двете страни. Чуан Чуан пристигна в Ланг Мей със самката Лин Хуей през 2003 година. На 27 май 2009 им се роди отрочето Лин Бин. Тя беше една от малкото панди, родили се в плен, извън пределите на КНР. Чуан Чуан и Лин Хуей трябваше да се завърнат в родината си през 2013 година, но правителството удължи договора им до 2023 година. Средната продължителност на живота на гигантските панди е около 15-20 години в дивата природа и 30 години, когато са отглеждани в плен. Никога няма да се излекувам от това чувство. Почивай в мир, Чуан Чуан! Да минем на битовото, само то ни остава. Междувременно стана ясно, че взимането на важно решение на празен стомах може да доведе до лош избор, твърдят шотландски учени, цитирани от ирландското издание на в. \"Индипендънт\". Учени от университета на Дънди установиха, че гладът значително променя начина, по който хората взимат решение, предизвиква припряност и те могат да изберат не толкова благоприятен вариант за тях. Гладът променя предпочитанията за изгода в области, които въобще не са свързани с храна, като финанси или лични взаимоотношения. Учените са тествали за изследването 50 души два пъти - на гладно и след като са се нахранили нормално. На гладно участниците предпочитали да получат по-малки хипотетични награди, отколкото по-големи по-късно. Известно е, че човек не трябва да купува храна гладен, защото тогава е по-вероятно да предпочете нещо нездравословно. След като нищо не ни остава, е време да се разсейваме. Американецът Дейвид Ръш постави световен Гинес рекорд, като съсече с меч във въздуха 62 подхвърляни му плода киви. Постижението си Ръш направи, като стоеше изправен върху голяма надуваема топка. Той вече държи над 100 Гинес рекорда и ги поставя с цел да популяризира образованието по технически и научни дисциплини в САЩ. Той съсече плодовете малко преди да падне от топката и преди да изтече отредената му една минута за поставянето на рекорда. Успешният си опит Ръш реализира по време на заснемането на филм за пътуващата изложба за рекордите на Гинес. С новото си постижение Ръш подобрява предишния рекорд в дисциплината с 35 съсечени във въздуха кивита. Както и да е, Чуан Чуан го няма и никога няма да се върне. Едно от най-тъжните стихотворения, преведено от Стефан Радев. Авторът е Одън, един от великите английски поети: ПОГРЕБАЛЕН БЛУС Часовниците да се спрат! И телефона прекъснете! Да спре да лае псето! Сочен кокал му хвърлете! И пианата да мълчат - със барабани приглушени ковчега изнесете, и нека се стекат опечалените. И нека горе да кръжат и стенат самолети, и да изпишат \"Той е мъртъв\" във небето. Да се увие с креп врата на всеки градски гълъб, с памучни черни ръкавици полицаите да бъдат. Той бе за мене Север, Юг и Запад мой, и Изток, работната ми седмица, неделната почивка, и мое пладне, полунощ, и песен, и раздумка. Аз вярвах, че е вечна любовта. Но бърках. Звездите са ненужни вече - всички ги махнете; луната опаковайте, а слънцето свалете; морето изсипете, изринете и последното дърво, защото нищо вече няма как да е добро. Защото нищо вече няма как да е добро. Приятна неделя!", "date": "2019.09.22", "title": "За коня пътник, вечната мъка по Чуан Чуан, как яденето винаги е правилното решение и рекорд по бързи китки и 62 срязани кивита (+ПОГРЕБАЛЕН БЛУС)"}
{"url": "https://www.monitor.bg:443/bg/a/view/den-bez-avtomobili-zatvarja-centyra-na-sofija-175990", "text": "\"Ден без автомобили\" затваря центъра на София. в празничния неделен ден. От 9 до 19 ч. коли няма да се допускат между булевардите \"Княз Ал. Дондуков\", \"Васил Левски\", \"Патриарх Евтимий\", \"Христо Ботев\" и \"Тодор Александров\". Жителите и гостите на града ще могат да разчитат на градския транспорт или да изберат придвижването пеша, с колело или тротинетка. Освен София, в инициативата участват и други големи български градове като Варна и Пловдив. Кампанията „Европейски ден без автомобили“ цели намаляването на шума и вредните емисии във въздуха, както и подобряване качеството на живот в големите градове. За първи път денят без автомобили се отбелязва през 1998 г. във Франция.", "date": "2019.09.22", "title": "Ден без автомобили затваря центъра на София"}
{"url": "https://www.monitor.bg:443/bg/a/view/razgadavame-misterijata-na-piramidite-po-viasat-history-175913", "text": "Поредицата „Пирамидите: Разгадаване на мистерията“ ще дебютира на 30 септември в 23 ч. по Viasat History. Продукцията ще се разгърне в шест части, а основната цел е да бъдат разгадани тайните на пирамидите и да се възкреси Египет отпреди 5000 години. Причината за заснемането й - много пирамиди и погребани останки все още не са открити. Сега египтолозите и археолозите имат нов подход, който използва въздушни и сателитни снимки, за да предостави нови улики за позицията, строежа и еволюцията на тези постройки. Девет от тях са изследвани от изцяло нова перспектива. Сред тях са пирамидата на Джосер, Хеопсовата пирамида и малко известната пирамида в Абу Раваш.", "date": "2019.09.22", "title": "Разгадаваме мистерията на пирамидите по Viasat History"}
{"url": "https://www.monitor.bg:443/bg/a/view/bylgarin-zagina-na-olimp-175989", "text": "Българин загина в планината Олимп, съобщиха от Гръцката спасителна служба, цитирани от БГНЕС. Мъжът е починал в събота от тежките травми, получени при падане. В спасителната операция, продължила повече от пет часа, участвали и екипи на пожарната. Те успели да окажат първа помощ на българина, но малко по-късно той издъхнал. Това е вторият случай на загинал българин под Олимп през тази година. Първият беше през май, когато 25-годишен наш сънародник почина в същата планина. ", "date": "2019.09.22", "title": "Българин загина на Олимп"}
{"url": "https://www.monitor.bg:443/bg/a/view/chestvame-111-godini-ot-objavjavaneto-na-nezavisimostta-na-bylgarija-175978", "text": "Независимостта на България е провъзгласена с Манифест на 22 септември 1908 г. в църквата \"Св. Четиридесет мъченици\" в старопрестолния град Велико Търново. Независимото Българско царство е признато от Великите сили през пролетта на 1909 г. От Освобождението до независимостта на България, държавата е княжество. Берлинският договор от 1878 г. определя Княжество България като васално на Османската империя, което затормозява стопанското развитие на страната и ограничава възможностите ѝ в международните отношения. Мирните споразумения задължават българското княжество да се съобразява с режима на капитулациите, наложени от Великите сили на Османската империя, който налага преференциален внос на европейските промишлени стоки и обрича развитието на българското вътрешно производство. Затова след постигането на Съединението на Източна Румелия с Княжество България усилията на българския политически елит се насочват към обявяване на независимост. Благоприятни условия за това настъпват през септември 1908 г. Тогава вниманието на Великите сили е насочено към френско-германския спор за Мароко, а Австро-Унгария се готви да анексира Босна и Херцеговина. В същото време в Истанбул младотурците извършват преврат, а по жп-линията Одрин-Белово избухва стачка. Правителството на Александър Малинов използва момента и конфискува жп-линията. В нощта срещу 22 септември министър-председателят на България посреща българския княз на яхтата \"Хан-Крум\" край Русе. Оттам цялото българско правителство и Фердинанд I поемат към Търново, където трябва да обявят Независимостта на България. Царският влак, в който пътуват държавниците, обаче прави почивка по маршрута си на гара Две Могили. Там Александър Малинов написва текста на Манифеста и под него подписите си поставят българският княз и министрите от кабинета. Днес на гара Две Могили има историческа плоча, която разказва за тази паметна нощ. Независимостта на България е обявена тържествено на 22 септември 1908 в църквата \"Св. Четиридесет мъченици\" в Търново със специален манифест, а княз Фердинанд I приема титлата цар на българите.", "date": "2019.09.22", "title": "Честваме 111 години от обявяването на Независимостта на България."}
{"url": "https://www.monitor.bg:443/bg/a/view/shestima-bez-knijki-pipnaha-za-den-v-asenovgrad-175993", "text": "Шестима без шофьорски книжки пипнаха само за един ден при акция на Специализираните полицейски сили в Асеновград, съобщиха от полицията в Пловдив. Нередовните водачи са били с отнети свидетелства за управление на моторни превозни средства поради неплатени глоби. Акцията е била проведена само за 12 часа – от 8 часа сутринта до 20 часа на 21 септември, уточниха оттам. Проверени са били общо 155 души и 152 моторни превозни средства. Констатирани са били общо 174 нарушения на Закона за движение по пътищата, като са били издадени 103 акта и 28 глоби с фиш. В хода на операцията са засечени 9 неправоспособни водачи и още толкова да ползват мобилен телефон по време на движение, без необходимото устройство. 65 са случаите на непоставен обезопасителен колан в автомобилите, а четирима мотористи са били без каски. Под въздействие на алкохол над 1,2 промила е засечен един шофьор. 35 други водачи на моторни превозни средства са били с нередовни пътни документи. Установени са по 4 моторни превозни средства, които не са били нерегистрирани по надлежния ред, с прекратена регистрация и с изменена конструкция. 13 автомобила не са преминали през годишен технически преглед, 5 са били технически неизправни и същия брой – без задължителна застраховка „Гражданска отговорност“. Допълнително екипите са съставили и 16 акта за установени нарушения по Закона за българските лични документи. Образувано е досъдебно производство и четири предварителни проверки.", "date": "2019.09.22", "title": "Шестима без книжки пипнаха за ден в Асеновград"}
