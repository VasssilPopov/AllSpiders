{"url": "https://www.monitor.bg:443/bg/a/view/ski-fenovete-ostavjat-nad-4-5-mln-leva-za-svetovnata-kupa-151116", "text": "Приходи от най-малко 4,5 млн. лева могат да се очакват от феновете, които ще посетят стартовете за Световната купа по ски алпийски дисциплини в Банско. Това са най-скромните сметки на база данни от предишните домакинства на най-престижните състезания в зимните спортове в елитния ни курорт. Този сезон там ще отбележат юбилей - 10 години от първия старт от веригата през 2009 г. Оттогава Белият керван е гостувал общо 5 пъти - 2009 г., 2012 и 2015 г. с жените, 2011 и 2012 г. с мъжете и два пъти - 2017 и 2018-а със сноуборда. \"Съвсем условно, ако се съберат 10 000 души, както е било вече, и те за три дни и две нощувки изхарчат по 150 лева, могат де се очакват към 4,5 млн. лева приходи, коментира зам.-председателят на Българската федерация по ски Георги Бобев. - Разбира се, не може да се предвиди колко от тези хора ще карат ски, ще ползват ски карти, колко ще се хранят по заведения, какво ще консумират в ски зоната, дали ще купуват сувенири, защото те са с различни интереси. Като зрители по трибуните идват между 7000 и 10 000 души. В Банско идват и туристи, които летуват там и също ще се присъединят към събитието на сезона. Не можем да се мерим с Кицбюел, където над 100 000 души гледат прочутото спускане или с Венген, за чийто нощен слалом се събират също толкова“, разказа Бобев. „Нашият курорт обаче вече предлага много нови неща - спа процедури в хотелите, кулинарни изкушения, забавления на площада, атракции, така че тази цифра може да се окаже доста скромна. Това обаче е прекият финансов ефект за местното население, за хотели, стопани на лифтове и т.н. Световната купа е сериозен икономически проект, който допринася за продажбата на един световно известен продукт. Дългосрочният ефект за България е рекламният за страната ни като туристическа дестинация\", допълни още Георги Бобев. Според последни данни туристическият поток в зимните ни курорти бележи ръст с около 10% на година. Заслугата за това е и на домакинствата на  за любителите на зимните спортове. Не е все едно дали ще караш на местна любителска писта, или ще опиташ трасе, на което са били най-големите звезди. По повод старта на ски сезона председателят на ски федерацията ни Цеко Минев обяви, че вече има рекорден брой запитвания и заявки от цял свят за трите старта от Световната купа на алпийците от 22 до 24 февруари 2019 г. Големият интерес е продиктуван и от факта, че в трите дни ще се проведат състезания по скоростни и технични дисциплини на едно и също място. На 22 февруари е алпийската комбинация (Супер Г и слалом), на 23-ти - Супер Г и на 24-ти - гигантски слалом. Толкова стартове имат в календара само суперкурортите Бийвър Крийк (САЩ), Венген (Швейц), Кицбюел (Ав) и Солдеу (Андора), където ще се финалите на Световната купа. Те са в календара като домакини от десетки години. Общо 41 старта при мъжете този сезон се организират в 22 курорта в 16 страни. Допълнителен интерес към стартовете в Банско ще е присъствието на над 150 души от ски елита, сред които действащите световни шампиони. Те ще дойдат директно от първенството на планетата (4-17 февруари) в Оре (Шв). Плюс това може би в Банско ще се решат и класиранията в някои от дисциплините (като алпийската комбинация), както и носителите на малките глобуси. Цялата организация и разходите по провеждането на състезанията и гостуването на скиорите са за сметка на домакините, уточни Георги Бобев. Бюджетът, предвиден за трите дни в Банско през февруари е на стойност 5 млн. лева. От федерацията се надяват на подпомагане и от страна на държавата, въпреки че са осигурили половината от тази сума от своите спонсори. Това обаче е твърде евтина цена на фона на световната практика. Един състезателен ден в прочутите европейски и американски зимни центрове е средно по 1,5 млн. евро. Само наградният фонд за един старт е на стойност 450 000 швейцарски франка. У нас според Цеко Минев излиза по-евтино единствено заради по-ниското заплащане на труда. С цялата организация са ангажирани към 180 души, които ще работят над месец, а с многобройните доброволци, които кандидатстват от цял свят, бройката на хората ще достигне сигурно към 1000. От Международната федерация (ФИС) не дава никаква финансова помощ, от там помагат само с рекламни материали и специализирани услуги като времеизмерване, съдийство, техника за резултати. За директното телевизионно излъчване Тези разходи се покриват с приходите от тв правата. Какъв е все пак рекламният ефект от такова грандиозно събитие? Статистиката направена от специализирани пийпълметрични агенции, сочи, че досегашните 5 старта в алпийските ски от Банско са били гледани по телевизионни излъчвания от над половин милиард души. Само ски сезонът за 2017 - 2018 г. по света пък е събрал над 2,5 млрд. зрители. До момента 25 телевизии са заявили желание да предават пряко стартовете от Банско. Още толкова ще излъчват на запис и с репортажи, като картина ще има от Канада до Япония. Очакват се над 300 журналисти да дойдат, за да отразяват състезанията.", "date": "2018.11.30", "title": "Ски феновете оставят над 4,5 млн. лева за Световната купа"}
{"url": "https://www.monitor.bg:443/bg/a/view/jivakyt-pada-do-minus-15-gradusa-utre-151129", "text": "През нощта над по-голямата част от страната ще е предимно ясно и почти тихо. В сутрешните часове в Дунавската равнина ще има ниска слоеста облачност или мъгла. Ще е студено с минимални температури между минус 15° и минус 10°, в Южна България от минус 5° до минус 2°. Такава е прогнозата за времето на Националния институт по метеорология и хидрология (НИМХ) при БАН, съобщи дежурният синоптик Боряна Маркова пред „Фокус“. Утре от запад ще се заоблачи с предимно средна и висока облачност, най-късно над североизточните райони, където ще има повече слънчеви часове. Ще духа слаб южен вятър. Максималните температури - в Северна България ще са между минус 4° и 1°, в Южна България и по крайбрежието на морето - между 3° и 8°. По Черноморието ще е предимно слънчево. След обяд от югозапад ще заоблачи. Ще духа слаб до умерен вятър от юг-югозапад. Максималните температури ще са между 0° и 3°. Температурата на морската вода е 10-11°. Вълнението на морето ще бъде около 2 бала. В планините ще е предимно слънчево. Около и след обяд от запад облачността, предимно висока, ще се увеличи. Ще духа умерен, по високите и открити части временно до силен северозападен вятър. Максималната температура на 1200 метра ще бъде около 1°, а на 2000 метра – около минус 4°. В неделя и през първите дни от следващата седмица от юг-югозапад ще се пренася топъл въздух и ще се затопля, повече в планините и планинските райони. Облачността, средна и висока, ще се увеличи. В равнините ще има ниска облачност и мъгла, която в западната и централна част от Дунавската равнина ще задържа през целия ден и там дневните температури ще остават отрицателни. В неделя минимални температури в Северна България ще бъдат между минус 13° и минус 8°, в Южна България – между минус 7° и минус 2°; максималните – между 2° и 7°, в Дунавската равнина – минус 5° - минус 3°. Във вторник през страната ще премине размит атмосферен фронт. Ще духа слаб, в Дунавската равнина до умерен северозападен вятър. Облачността ще се увеличи и на места ще превали слаб дъжд, в планините – слаб сняг. В Северозападна България, заради наличието на снежна покривка и отрицателни температури в приземния слой, ще има условия за поледици, през нощта - и заледявания.", "date": "2018.11.30", "title": "Живакът пада до минус 15 градуса утре "}
{"url": "https://www.monitor.bg:443/bg/a/view/risk-po-skyp-ot-jivota-151127", "text": "За мнозина рискът е по-скъп от живота. Тук не става въпрос за приемане на предизвикателство в ситуация на авария, пожар, катастрофа или друг инцидент, в който жертвоготовността заговаря дори в най-закоравялото сърце. Тук става въпрос за безразсъдството да дърпаш дявола за опашката. Такива любители на силните усещания у нас колкото искаш, особено през зимата във високите части на планините. Според изпитали такова усещане най-много вдига адреналина карането на ски и сноуборд извън очертанията на пистите. Всъщност това е и най-старият начин за каране на ски, когато специални, обработени терени за тази цел не е имало. И, както се вижда, той не само ще остане, но и ще печели все повече привърженици. Потвърждава го и фактът, че вече и у нас се зароди бизнес като в чужбина, инструктори да обучават клиенти как се кара безопасно извън очертанията на пистите, как да предприемат предохранителни мерки срещу инциденти, как да се избягва свличането на лавина и да избягват заледени козирки. Тук няма да коментираме етичната страна на подобно бизнес начинание. Пред безконтролното щъкане на скиори и сноубордисти в снежните пущинаци обучението все пак е нещо, което би могло да спаси нечий живот. Въпросът е, че в това начинание се втурват предимно такива, които нямат елементарна представа как да опазят живота и здравето си на необработен терен. Затова, когато снегът натрупа в планината, за спасителите на Планинската спасителна служба при БЧК настъпва най-натовареният сезон. През миналата година общият брой случаи на ски пистите и акции са 2509. Същевременно смъртните случаи от 1 декември 2017 до 1 декември 2018 година са 11. Повечето от тях са настъпили в резултат на остра сърдечносъдова и дихателна недостатъчност. Съществува и една друга категория, любители на високия адреналин да предизвикват не само природата, но и спасителните отряди, да се крият, да не дават координати и да разиграват цялата държава. Такъв случай имаше преди три години, когато цялата страна тръпнеше половин седмица, докато хеликоптери и спасители с кучета претърсваха планината, за да търсят хулиганите. Впрочем всеки, който дръзне да върши подобни безобразия или просто тръгва да покорява върховете, без да спазва елементарни правила, трябва да е наясно, че планинските спасители рискуват живота си, за да спасят чужд, на доброволен принцип. Те не получават възнаграждение за това. За акция ги вдигат от офиса, събуждат ги през нощта, вдигат ги от трапезата за семейно тържество. Те не са длъжни нито на недооценилите рисковете в планината, нито на хулиганите, дръзнали да изпитват реакциите на редица служби и на цялото общество. Защото за подобни предизвикателства има и съответната нормативна уредба, която налага санкции. Въпрос на благородство от страна на планинските спасители е, че не завеждат дела срещу подобни безобразници, което не означава, че търпението им е константна величина. И най-важното, не бива да забравяме, че най-опасната планина е подценената планина. В борбата с нея няма добър и лош скиор, добър и лош планинар. Тя винаги излиза победителка.", "date": "2018.11.30", "title": "Риск, по-скъп от живота"}
{"url": "https://www.monitor.bg:443/bg/a/view/pazaruvame-onlajn-v-stranite-ot-es-bez-ogranichenija-151128", "text": "От първия работен ден на следващата седмица потребителите в Европа ще могат да пазаруват онлайн от всяка страна на ЕС, независимо от това къде се намират в момента. Търговците пък ще могат да предлагат техните продукти и услуги на всеки от 500-те милиона граждани на Общността. Това ще бъде възможно благодарение на подписаните през февруари 2018 г. правила, които слагат край на блокирането на географски принцип- практиката на потребителите да бъде отказван достъп до продукти и услуги заради това откъде произхождат или къде се намират в момента. Тоест ще може да пазаруваме в сайтове в Испания, като се „От понеделник (3 декември) ще имаме избор измежду по-голям брой продукти и услуги, когато пазаруваме онлайн, на по-добри цени“, каза еврокомисар Мария Габриел по време на форум за дигиталните предизвикателства пред бизнеса, организиран от БТПП и сдружение Национална бизнес мрежа. „Само 9% от малките и средните предприятия извършват онлайн търговия и сега с географското отблокиране се отваря една нова възможност за тях“, подчерта българският еврокомисар. Габриел отбеляза още, че техническите пречки за осъществяване на покупки и продажби, които досега са се определяли от вида банкова карта или адрес на доставка, също се очаква да отпаднат. но процентът на малките и средни предприятие на това ниво е само 20, коментира Габриел какви са предизвикателствата пред бизнеса в цифровото бъдеще. Отговорът на ЕК на това забавяне от 2015 г. досега е Стратегията за установяване на цифров единен пазар. България е изнесла стоки и продукти за близо 18 млрд. евро през първите осем месеца на 2018 г. Това съобщи зам.-министърът на икономиката Александър Манолев по време на форума. „Няма по-лесен и достъпен инструмент за подкрепа на българския експорт от дигитализирането на малките и средни предприятия и увеличаване на дела на електронната търговия“, посочи Александър Манолев. България е на 58-о място по дигитализация от 115 страни. В проучването са участвали 115 страни, оценявани по различни критерии като инфраструктура, мащаб, регулация, свързаност и знание. Данните от изследването изнесе зам.-изпълнителният директор на Българската агенция за инвестиции (БАИ) Маджиде Ахмедова по време на форума. В топ 3 на държавите са САЩ, Германия и Холандия. „Причината ние да изоставаме са точно два фактора - знание и регулация. Липсва добро образование в IT сферата, както и електронно правителство. По внедряване на технологии в публичния сектор и използването на интернет пък сме на края на опашката от страните членки на Европейския съюз. След нас се нарежда единствено северната ни съседка Румъния“, коментира Ахмедова.", "date": "2018.11.30", "title": "Пазаруваме онлайн в страните от ЕС без ограничения"}
{"url": "https://www.monitor.bg:443/bg/a/view/studiana-na-nu-bojana-struvat-50-mln-evro-151005", "text": "Да представят България като атрактивна дестинация за снимане на филмови продукция. Тази задача си поставят продуцентите Ярив Лернер (\"Ню Бояна\"), Александър Кенанов (B2Y Productions), Константина Манолова (Solent Film) и Габриел Георгиев (Mainstreet Entertainment) по време на лондонската конференция FOCUS. Форумът акцентира върху аудио-визуалния сектор, а представителите на българската киноиндустрия ще изнесат презентация на 4 декември. Специален гост на събитието ще бъде и директорът на Националния филмов център Жана Караиванова, научи \"Монитор\". Освен с презентация, страната ни ще бъде промотирана като кино локация и на български щанд по време на семинарите в английската столица. обясни Лернер пред The Location Guide във връзка с конференцията. Повече подробности около новата платформа той ще разкаже по време на презентацията си на 4 декември, когато ще промотира България и „Ню Бояна“ в частност като филмова дестинация. Сред последните продукции, които доведоха у нас холивудски звезди, бе „Рамбо: Последна кръв“. Към момента екип на „Ню Бояна“ продължава да пътува със Силвестър Сталоун и на остров Тенерифе, където работата по лентата продължава на пълни обороти. „По-голямата част от „Рамбо 5“ ще бъде заснета на Канарските острови, защото там функционира механизъм, според който се връща 40% от изразходения там бюджет“, обясни наскоро Лернер. Въвеждането на финансов стимул за чуждестранните инвеститори в киноиндустрията ни е битка, която Асоциацията на филмовите и телевизионните продуценти води от повече от седем години. „24 от 27 страни в Европейския съюз са въвели подобни стимули. Истината е, че българското кино не е в изключително здраве. Борбата е да сме конкурентно способни и да се равним по процент с близките нам страни. В Румъния връщат на продуцентите 30%, в Сърбия – 28“, каза и Краси Ванков, председател на асоциацията.", "date": "2018.11.30", "title": "Промотират България като кинодестинация в Лондон (ОБНОВЕНА)"}
{"url": "https://www.monitor.bg:443/bg/a/view/fandykova-zapali-svetlinite-na-elhata-v-sofija-151125", "text": "Светлините на коледната елха в София бяха запалени от кмета на града Йорданка Фандъкова. За трета поредна година празничното дърво ще свети пред Националния дворец на културата. Преди запалването на светлините общината организира празнична програма, в която се включиха известни спортисти, музиканти, актьори и творци.", "date": "2018.11.30", "title": "Фандъкова запали светлините на елхата в София "}
{"url": "https://www.monitor.bg:443/bg/a/view/za-oktomvri-haznata-na-plus-s-nad-2-844-mlrd-lv-151126", "text": "По данни от месечните отчети на първостепенните разпоредители с бюджет салдото по КФП на касова основа към месец октомври 2018 г. е положително в размер на 2,8443 млрд. лв. (2,6 % от прогнозния БВП) и се формира от излишък по националния бюджет в размер на 3,2208 млрд. лв. и дефицит по европейските средства в размер на 376,6 млн. лева. Постъпилите приходи и помощи по КФП към октомври 2018 г. са в размер на 32, 6128 млрд. лв. или 85,3 % от годишните разчети. Съпоставени със същия период на предходната година, данъчните и неданъчните приходи нарастват с 3,0665 млрд. лв. (10,9%), а постъпленията от помощи нарастват с 379,7 млн. лв. (63,3 %). Общата сума на данъчните постъпления, вкл. приходите от осигурителни вноски, възлиза на 26,7609 млрд. лв., което представлява 85,9 % от планираните за годината данъчни приходи. Съпоставено с данните към месец октомври 2017 г. данъчните постъпления нарастват номинално с 9,4 % (2,292 млрд. лева). Приходите от преки данъци са в размер на 4,8004 млрд. лв. или 83,4 % от предвидените в разчетите за годината, като спрямо същия период на предходната година нарастват с 402,2 млн. лева (9,1 %). Приходите от косвени данъци са в размер на 13,1921 млрд. лв., което е 87,0 % от разчетите за годината. Съпоставено с данните към октомври 2017 г., постъпленията в групата нарастват с 895,8 млн. лв. (7,3 %). Постъпленията от ДДС са в размер на 8,5868 млрд. лв. или 87,8 % от планираните. Размерът на невъзстановения ДДС към 31.10.2018 г. е 67,4 млн. лева. Приходите от акцизи възлизат на 4,3739 млрд. лв. (84,9 % от разчетените за годината). Постъпленията от мита са 198,3 млн. лв. или 104,3 % от разчета за годината. Постъпленията от други данъци (вкл. имуществени данъци и др. данъци по ЗКПО) са в размер на 981,2 млн. лв. или 89,4 % изпълнение на годишните разчети. Приходите от социални и здравноосигурителни вноски са 7,7873 млрд. лв., което представлява 85,3% от разчетените за годината. Съпоставено със същия период на предходната година, приходите от осигурителни вноски нарастват номинално с 13,4 % (918,6 млн. лева). Неданъчните приходи са в размер на 4,3523 млрд. лв., което представлява 92,5 % изпълнение на годишните разчети. Приходите от помощи са в размер на 1,4996 млрд. лв. Разходите по КФП (вкл. вноската на Република България в бюджета на ЕС) към октомври 2018 г. възлизат на 29,7686 млрд. лв., което е 75,7 % от годишните разчети. За сравнение разходите за същия период на предходната година са в размер на 26,6733 млрд. лева. Номиналното нарастване се дължи както на по-високия размер на разходите по националния бюджет, така и на нарастването на разходите по сметките за средствата от Европейския съюз. Ръстът на разходите по националния бюджет се дължи основно на по-високия размер на здравноосигурителните и социалните плащания (базов ефект при разходите за пенсии от увеличението от юли 2017 г. и увеличението на две стъпки през 2017 г. на размера на минималната пенсия от юли и октомври, както и новото увеличение на пенсиите от юли 2018 г.), по-високите разходи за персонал основно поради увеличението на възнагражденията на педагогическия персонал в системата на средното образование и др., докато по сметките за средства от ЕС нарастват основно капиталовите разходи. Нелихвените разходи са в размер на 28,2286 млрд. лв., което представлява 75,7 % от годишните разчети. Текущите нелихвени разходи към октомври 2018 г. са в размер на 25,6925 млрд. лв., капиталовите разходи (вкл. нетния прираст на държавния резерв) възлизат на 2,4925 млрд. лева. Предоставените текущи и капиталови трансфери за чужбина са в размер на 43,5 млн. лева. Лихвените плащания са в размер на 630,4 млн. лв. или 87,3% от планираните за 2018 г. Частта от вноската на Република България в бюджета на ЕС, изплатена към 31.10.2018 г. от централния бюджет, възлиза на 909,6 млн. лв., което е в изпълнение на действащото към момента законодателство в областта на собствените ресурси на ЕС - Решение на Съвета 2014/335/ЕС, Евратом относно системата на собствените ресурси на Европейския съюз, Регламент (ЕС, Евратом) № 608/2014 на Съвета от 26 май 2014 г. за определяне на мерки за прилагане на системата на собствените ресурси на ЕС и Регламент (EС, Евратом) № 609/2014 на Съвета от 26 май 2014 г. относно методите и процедурата за предоставяне на традиционните собствени ресурси, собствените ресурси на база ДДС и на база БНД и относно мерките за удовлетворяване на потребностите от парични средства, изменен с Регламент (EС, Евратом) 2016/804 на Съвета от 17 май 2016 година. Размерът на фискалния резерв към 31.10.2018 г. е 11,1 млрд. лв., в т.ч. 10,8 млрд. лв. депозити на фискалния резерв в БНБ и банки и 0,3 млрд. лв. вземания от фондовете на Европейския съюз за сертифицирани разходи, аванси и други. Данните за изпълнението на консолидираната фискална програма към 30 октомври 2018 г. са публикувани на интернет страницата на Министерството на финансите, в категория „Статистика\". Освен статистическите данни е публикуван и Информационен бюлетин за изпълнението на държавния бюджет и основните показатели на консолидираната фискална програма, който представлява кратък анализ на изпълнението на основните бюджетни параметри на консолидирано ниво и по съставни бюджети.", "date": "2018.11.30", "title": "За октомври хазната на плюс с над 2,844 млрд. лв."}
{"url": "https://www.monitor.bg:443/bg/a/view/nad-1-1-mlrd-lv-razplateni-po-oprr-151115", "text": "Над 1,1 млрд. лв. са платените средства за изпълнение на проектите по ОП „Региони в растеж“. Това съобщи днес по време на заседание на парламентарната комисия по европейските въпроси и контрол на европейските фондове Деница Николова, зам.-министърът на регионалното развитие и ръководител на управляващия орган на европрограмата. Тя допълни, че това представлява 43% от общия бюджет на програмата който е в размер на 3 млрд. лв. „Договорените средства пък са 83% от тази сума, като целта ни е в началото на следващата година този дял да достигне 90 на сто“, добави Николова. На въпрос на депутати от комисията за рехабилитацията на третокласни пътища, Николова поясни, че до края на програмния период ще бъдат основно ремонтирани 1000 км шосета от първо, втори и трети клас, които имат връзка с европейските транспортни коридори. Зам.-министър Николова съобщи още, че продължава проверката на проекта на Столична община за ремонт на трамвайните релси по „Граф Игнатиев“. Тя касае вложения материал и има ли промяна на техническото задание след проведената обществена поръка и сключване на договора с избрания изпълнител. „Събрали сме документи, искали сме допълваща информация от Столична община, експертизи. Обработваме информацията и я финализираме.  Все още нямаме постъпило искане за плащане по заданието, за да направим и допълващи проверки на документите за верификация на разходите“, отбеляза тя. „Имаме предизвикателства за постигането на индикаторите при проектите за социални услуги и инвестиции в туризъм, които се надявам да компенсираме в следващите месеци“, каза пред депутатите от комисията Николова. Индикаторите, които са в риск за изпълнение са изграждането на социални жилища, за което са предприети мерки с подадено заявление в ЕК за промяна на ОПРР, за да може към етапа на отчитане на индикаторите да има положителен резултат, а след това и да успеем да осигурим социални жилища за маргинализирани групи. Успешно към днешна дата се изпълнява и проектът за модернизация на Спешната помощ в страната, в който се влагат 163 млн.лв. Догодина се очаква да започнат строително-ремонтните работи на центровете. До голяма степен ще бъдат преодолени и забавянията на мерките за реализация на проекти с финансови инструменти, като след избора на финансови посредници, още догодина се очаква изпълнение на първите проекти. Николова каза още, че в момента фокусът на МРРБ е насочен върху постигането на междинните цели на ОПРР до края на годината и отчитането им до средата на 2019 г. Евродепутатът Андрей Новаков, който също взе участие в заседанието каза, че Brexit ще отвори дупка в бюджета на ЕС за 7 години от около 100 млрд. евро, които могат да се компенсират или с по-големи вносни на страните членки или с оптимизиране на разходите. Той припомни значението на кохезионната политика и обясни, че откакто България е в ЕС БВП се е удвоил, като същото се отнася и за минималната пенсия и заплата. По думите му, за следващия програмен период 40 млрд. евро, за земеделие - с 60 милиарда, а за охрана на външните граници - с 10 млрд. евро. „България се справя с усвояването на евросредствата далеч по-добре от средното ниво за ЕС, което е изключително важно в този момент“, каза още евродепутатът и добави, че страната ни внася средно на година по около 500 млн. евро, а получаваме обратно - почти 5 пъти повече.", "date": "2018.11.30", "title": "Над 1,1 млрд. лв. разплатени по ОПРР"}
{"url": "https://www.monitor.bg:443/bg/a/view/prijanka-chopra-i-nik-djonas-se-jenjat-v-naj-pishtnijat-indijski-dvorec-151090", "text": "Актрисата Приянка Чопра и певецът Ник Джонас ще сключат брак през уикенда с двудневна церемония в най-пищния индийски дворец. Звездите пристигнаха със семействата си в град Джодпур вчера и отседнаха в двореца Умаид Бхаван, където ще е сватбата им. \"Хората ще трябва да отидат на почивка след тази сватба\" - каза Приянка Чопра пред сп. \"Вог\".  Дворецът принадлежи на махараджата на Джодпур. Смята се, че това е шестата по големина частна резиденция в света. Част от нея е превърната в хотел. Градините на двореца са 105 декара. Нощувка в големия президентски апартамент може да струва над 500 000 рупии (7168 щатски долара). Малко е известно за сватбата, но според индийски медии сред гостите са Дуейн Джонсън-Скалата, Лупита Нионго, Кели Рипа. Предвидени са две церемонии - традиционна хиндуистка и християнска, която ще бъде водена от бащата на Ник Джонас. Младоженецът ще бъде облечен пищно и ще пристигне на сватбата на кон, какъвто е обичаят в Северна Индия. Приянка Чопра, която изпълни главната роля в сериала \"Куантико\", е една от най-големите боливудски звезди. Ник Джонас стана известен първо в група с братята си през 2005 г., но от 2013 г. се изявява самостоятелно. Той е на 26 години, а Приянка Чопра - на 36. Звездите се сгодиха в началото на лятото, след като се запознаха на парти за наградите \"Оскар\".", "date": "2018.11.30", "title": "Приянка Чопра и Ник Джонас се женят в най-пищният индийски дворец"}
{"url": "https://www.monitor.bg:443/bg/a/view/borisov-v-rabat-bylgarija-i-maroko-sa-vhodni-vrati-kym-balkanite-i-afrika-151117", "text": "Мароко е входна врата към Африка и крал Мохамед VI полага огромни усилия за това, а България стои по същия начин на Балканите. Това каза премиерът Бойко Борисов след срещата с мароканския си колега Саад Един ел Отмани в МС, който се помещава в кралския дворец в Рабат. „Благодаря за посещението, г-н Борисов показа искрено желание и грижа за по-нататъшното развитие на нашите отношения. Ние имаме политическа воля за това развитие. Благодаря на г-н премиера за подкрепата към Мароко на редица международни форуми. Имаме една пътна карта за по-нататъшното развитие във всички области. за засилването и развитието на двустранните отношения”, заяви от своя страна Отмани. Той подчерта, че важна стъпка е и създаването на смесена комисия между българския и мароканския бизнес, която ще работи за проекти не само в двете страни, но и в цяла Африка. „Имаме около 30% ръст в сферата на стокооборота, надвишава 250 млн. евро в сферата на храните, фармацията, торовете. Със споразуменията, които подписахме в социалната сфера, ще дадем още по-голям тласък на взаимоотношенията”, категоричен бе пък Борисов. Той се спря и на сигурността и военната промишленост като важни за сътрудничество сфери и подчерта, че полицаите в Мароко използват български бронежилетки. Борисов отбеляза още, че шефът парламентарната група за приятелство между България и Мароко Велислава Кръстева от ДПС е отправила покана към свои колеги от африканската страна за посещение у нас. \"Надявам се в началото на другата година да дойдеш и ти, за да представим нещата, за които говорихме\", обърна се Борисов към Отмани. В отговор на на въпроса дали е имало реакция на изказването му за от четвъртък вечерта, когато заяви, че е разтревожен и ситуацията заплашва и нашата страната, както и че има всички предпоставки да се повтори конфликтът в Югославия и проблемът трябва да се реши бързо, премиерът пък обясни, че представителите на МС са го поздравили за изнесената лекция пред дипломати. Визирайки мигрантските потоци, по време на въпросната лекция Борисов изтъкна, че Африка трябва да акцентира на образованието и намаляването на раждаемостта, иначе Европа „ще се счупи“. Той разказа, че на срещата на четири очи с премиера на Мароко е бил предупреден, че има реална опасност да тръгнат по маршрута Африка-Европа заради климатичните промени. \"Имате и бежанци, а България е на такова място, през което минава така нареченият балкански коридор. Ние положихме огромни усилия, изградихме и съоръжение по границата. Имаме над 90 съдебни производства срещу трафиканти и нулев миграционен натиск. Това се дължи както на нашите усилия, така и на споразумението с Турция\", обясни Борисов, по чиито думи единственият начин да не тръгнат тези 40 млн. е да се направи така, че да останат в Африка, за да работят и да се вдигне БВП на страните там. Борисов каза още, че Българското европредседателство е дало перспектива на страните от Западните Балкани, но трябвало да се вземат мерки за решаването на конфликтите в региона, тъй като те спъвали развитието му. След завръщането си от Мароко у нас пък, на летището Борисов коментира готовността на „Газпром“ да се включи в нашата газопроводна мрежа и думите на енергийния министър Теменужка Петкова, според които „Турски поток“ ще мине през България. Вървим в посока на т.нар. \"Български поток\" на територията страната, каза премиерът и обясни, че досега условията са били необвързващи, но предстои държавният регулатор да одобри или неодобри предложението, за да се пристъпи евентуално към трета фаза. “Това означава, че който резервира капацитет вече е реално взетото решение и то трябва да стане началото на декември“, поясни Борисов. По думите му ние имаме най-много работа, защото сме първи на входа на тръбата. “Не оправдаваме пред никой българския национален интерес”, коментира Борисов. Премиерът каза още, че това е директна тръба от Русия и на наша територия можем да го наричаме „Български поток“. “Нека спазваме стриктно правилата, за да не стане като по време на мандата на БСП, когато министър Драго Стойнев носеха в Брюксел договорите да ги канселират. „Южен поток“ беше спрян в мандата на БСП и причината бяха корупционните схеми в обществените поръчки”, подчерта той. И добави, че там, където минава газ, няма войни. Газ по „Български поток“ ще има когато го построим и това означава, че трябва да сме много бързи, за да не бъдем изместени.", "date": "2018.11.30", "title": "Борисов в Рабат: България и Мароко са входни врати към Балканите и Африка"}
{"url": "https://www.monitor.bg:443/bg/a/view/klajderman-pristigna-vyv-varna-vzrivjava-kongresna-v-sybota-vecher-151112", "text": "Ричард Клайдерман пристигна току-що на Летище Варна за своя голям концерт утре в Двореца на културата и спорта, с който ще сложи финал на световното си турне. Най-продаваният пианист на планетата ще празнува заедно с почитателите си край морето своите 40 бляскави години на сцената. След вълнуващия концерт миналата вечер, който докосна сърцата на феновете в София, рицарят на романтичното пиано пристигна във Варна с емоционалната нагласа за още по-сърдечно преживяване. Заедно с него в Mercedes S класа се качи неговият мениджър, композиторът и продуцент Оливие Тусен и лимузината се отправи към Rosslyn Dimyat Hotel Varna, където за Клайдерман е подготвен VIP-апартамент. Клайдерман идва със специална юбилейна програма, съставена от тотални хитове и нови композиции, с които празнува 40-годишната си сценична дейност. Сред композициите ще чуем пиеси на двамата композитори, които изстреляха в звездна орбита кариерата на Клайдерман от самото начало - Пол де Сеневил и Оливие Тусен. Ще има и специално подбрани аранжименти на филмова музика с теми от „Ново кино Парадизо“, „Титаник“, „Междузвездни войни“, „Имало едно време в Америка“, „Мисията невъзможна“. За пръв път във Варна ще чуем в изпълнение на Клайдерман темата от „La La Land“, както и потпури от руски хитове. Ще звучат теми от Париж, както и вечната „Балада за Аделин“ – запазената марка на французина, с която той преобърна отношението на няколко поколения към пианото. Очакваме и традиционния жест към българската публика „Хубава си, моя горо“ – тема, която Клайдерман обикна и включи в програмите си от няколко години насам. Заедно със звездата на сцената в зала „Конгресна“ ще бъдат музикантите от оркестъра на Classic FM Радио. Началото на концерта утре е от 19 часа. Влизането в зала „Конгресна“ щеее става от 18, като в този час отваря и специалният Винен бар, който ще работи също и по време на 20-минутния антракт и ще предостави на публиката на концерта възможност да разнообрази преживяването си като опита добри вина от региона. Деликатният французин влезе в историята на съвременната музика с пионерската си мисия да популяризира пианото. Неговият New Romantic стил накара публиката от цял свят да мечтае повече. Той се събужда известен преди 40 години след изпълнението на „Балада за Аделин” и благодарение на своя талант, трудолюбие и творчески идеи успява десетилетия наред да се задържи на върха като най-популярния пианист на планетата. До момента има над 90 милиона продадени албума, сред които невероятните 267 златни и 70 платинени диска. Ричард Клайдерман отбелязва 40 години фантастични на сцената със световно турне, което в рамките на две последователни години премина през Европа, Азия и Америка. Част от него са и българските му концерти в София и Варна. Билетите за концерта на Клайдерман във Варна са на цени са от 35 до 85 лв., като някои ценови категории са изчерпани. Билети могат да се купят все още от касите на Двореца на културата и спорта и от партньорската мрежа на Eventim в цялата страна.", "date": "2018.11.30", "title": "Клайдерман пристигна във Варна, взривява „Конгресна“ в събота вечер  "}
{"url": "https://www.monitor.bg:443/bg/a/view/plashtat-pensiite-s-kolednata-dobavka-ot-7-dekemvri-151110", "text": "Изплащането на пенсиите за декември от Националния осигурителен институт (НОИ) ще започне на 7 декември и ще приключи на 19 декември, съобщиха от НОИ. В изпълнение на Постановление от 15 ноември на Министерския съвет, заедно с пенсиите ще бъде изплатена и еднократна допълнителна сума в размер на 40,00 лв. на 1 267 731 пенсионери, на които пенсията или сборът от пенсиите, заедно с добавките и компенсациите към тях за месец декември 2018 г., е в размер до 348,00 лв. включително.  Изплащането на сумите чрез пощенските станции ще става по график, който ще бъде предварително обявен във всяка една от тях. Преводите на декемврийските пенсии по сметките на пенсионерите, които получават парите си по банков път, ще бъдат направени на 7 декември.", "date": "2018.11.30", "title": "Плащат пенсиите с коледната добавка от 7 декември "}
{"url": "https://www.monitor.bg:443/bg/a/view/babh-planira-izvynredni-proverki-po-praznicite-prez-dekemvri-151123", "text": "Българската агенция по безопасност на храните (БАБХ) ще извърши извънредни тематични проверки в цялата страна по повод предстоящите празници Коледа и Нова година. Засилени проверки ще се извършат и в зимните ни курорти, свързани с активния туристически сезон през този период на годината, уточниха от санитарното ведомство. Проверките включват обекти за производство и търговия, складове за търговия на едро и дребно, пазари и борси, хотелски комплекси и заведения за обществено хранене, намиращи се на територията на всички области. Предвиждат се извънредни проверки на хотелските комплекси и заведенията за хранене преди и по време на Студентския празник, по време на които ще се следи за произхода на храната, правилното съхранение, наличието на съпроводителни документи, срокове на годност и начин на предлагане. Агенцията ще извършва и проверки в зимните ни курорти, които ще започнат от 10 декември и ще продължат до края на сезона. По традиция по време на Коледните и Новогодишни празници контролните органи на БАБХ инспектират обекти за търговия и предлагане на храна на територията на цялата страна. Целта на традиционните тематични проверки е да се осигури безопасност на предлаганите храни, да се гарантира сигурността и здравето на потребителите при увеличеното търсене и предлагане на стоки и хранителни продукти по време на празниците, както и да се предотврати всеки опит за злоупотреби от недобросъвестни производители и търговци, собственици на заведения и хотелиери, за да могат потребителите спокойно да посрещнат празничните дни. Дежурни инспектори към Българската агенция по безопасност на храните ще проверяват обектите по време на празниците и в почивните дни. Те ще извършват проверки по сигнали на потребители, които ще могат да подават онлайн сигнали за нередности или да използват за това горещия телефон на БАБХ - 0700 122 99.", "date": "2018.11.30", "title": "БАБХ планира извънредни проверки по празниците през декември"}
{"url": "https://www.monitor.bg:443/bg/a/view/aktioryt-sevar-ivanov-stava-dorian-grej-na-scenata-151118", "text": "Младият актьор Севар Иванов спечели кастинга за ролята на Дориан Грей, който режисьорът Стайко Мурджев бе обявил за главния персонаж в бъдещия спектакъл, който ще поставя в Драматичен театър „Никола Вапцаров“ - Благоевград. Представлението ще бъде изградено според театралната адаптация на Мерлин Холанд и Джон О‘Конър по емблематичния роман на Оскар Уайлд „Портретът на Дориан Грей“. Репетициите започват след броени дни. Близо 70 претенденти са се явили да се пробват в амплоато на красивия млад мъж Дориан Грей, който не остарява, а вместо това се променя портретът му с всяко извършено от него зло. Големият интерес към ролята дори накара режисьора да удължи с няколко дни кастинга. Със Севар, който доскоро бе в трупата на Младежкия театър, той е работил и в своя нашумял спектакъл „Еквус“. Там Иванов се редува с колегата си Александър Хаджиангелов в образа на момчето Алън Стренг, извършило необяснима за другите жестокост над конете, за които се грижи. Севар Иванов е завършил класа на проф. Стефан Данаилов в НАТФИЗ през 2016 г. Наскоро младокът изигра Васил Левски в документалния филм „105 минути София – историята на града“.", "date": "2018.11.30", "title": "Актьорът Севар Иванов става Дориан Грей на сцената"}
{"url": "https://www.monitor.bg:443/bg/a/view/bezplatni-projekcii-v-noshtta-na-evropejskoto-kino-v-34-grada-ot-es-151121", "text": "Първото издание на Нощта на европейското кино ще се проведе от 3 до 7 декември 2018 г. в целия ЕС. С около 50 безплатни прожекции тази инициатива на Европейската комисия има за цел киноизкуството да бъде доближено до хората и същевременно да бъде отбелязано съвместно богатството на европейското кино. България ще се включи с прожекция на филма на Рубен Йостлунд \"Квадратът\" (Златна палма от Кан през 2017 г.) на 7 декември (петък) от 19.00 часа в Дома на киното. Комисар Мария Габриел, отговаряща за цифровата икономика и цифровото общество, заяви: „Киното е съществена част от нашата богата и многообразна европейска култура и допринася за укрепване на връзките между хората, изпитващи същата страст и емоция, когато гледат филм. Нощите на европейското кино са възможност да бъде показано това многообразие, както и да се демонстрира значението на подкрепата за богато, свободно и многообразно филмово производство. Посредством всички действия, предприети в полза на европейското кино, ЕС присъства в ежедневието на гражданите“. Всяко от 34-те кина, които участват в инициативата, ще организира специално вечерно събитие, по време на което ще прожектира някой от 20-те филма, получили финансиране по подпрограма „МЕДИА“. Сред включените в списъка заглавия са „Студена война“, „Убийството на свещения елен“, „Момиче“, „Граница“. Всички тези местни салони за прожекции са известни кина, принадлежащи към мрежата Europa Cinemas. Прожекциите ще бъде последвани от кратки дискусии, по време на които киноманите ще имат възможност да обсъдят филмите с творци и критици. От 1991 г. насам Европейската комисия участва в развитието на европейския аудио-визуален сектор, допринасяйки за неговата конкурентоспособност и за културното многообразие в Европа чрез подпрограма „МЕДИА“. Едно от най-съществените ѝ действия е финансовата подкрепа за разпространението на европейски филми извън държавата им на производство. Така всяка година европейската публика получава достъп средно до 400 филма. През май ЕК предложи да се увеличи бюджетът на програмата с почти 30% за следващия дългосрочен бюджет на ЕС за периода 2021-2027 г.  ", "date": "2018.11.30", "title": "Безплатни прожекции в Нощта на европейското кино в 34 града от ЕС"}
{"url": "https://www.monitor.bg:443/bg/a/view/sydii-skochiha-sreshtu-lozan-zaradi-tendenciozna-proverka-151120", "text": "Председателят на Апелативния спецсъд и още 10 съдии изпратиха писмо до пленума на ВСС за становище допустимо ли е шефът на ВКС Лозан Панов да нарежда проверка на работата на съда по делата за мерките за неотклонение на бившата кметица на столичния район „Младост“ Десислава Иванчева и заместничката й Биляна Петрова по време на неприключило производство, без никакви данни за допуснати закононарушения. Магистратите поставят и въпроса дали това е тенденциозно отношение към АСНС. Апелативният спецсъд се състои от общо 13 съдии, 11 от които искат отговор и на въпроса опитва ли се с това Панов да окаже натиск и да повлияе на вътрешното убеждение на съдиите от въззивната инстанция. Внезапната проверка в АСНС е започнала в 10,30 часа в четвъртък и от представената от проверяващия екип заповед на главата на олигархията в Темида е видно, че тя се аргументира с медийни публикации. „От заповедта не става ясно нито какви точно медийни публикации се визират, нито дали същите публикации са съдържали информация за нарушения в организацията на работата на АСНС или се касае за публикации, изразяващи мнения за вида на съответните мерки“, пишат апелативните спецсъдии до ВСС. Те молят кадровиците на Темида да изразят становище „правомерно и допустимо ли е да се нарежда проверка включваща и неприключило производство, в срока на произнасяне на компетентния съд, без никакви данни и посочване на каквито и да е фактически основания за отклонения в разписаните правила за организацията на дейността на съдебния орган, и съставлява ли това опит за оказване на влияние върху вътрешното убеждение на съдиите, на които предстои да се произнесат по спорния предмет“. Апелативните спецсъдии молят още за становище „гореописаното действие съставлява ли проява на тенденциозно отношение към специализираните съдилища и в частност към АСНС, предвид обстоятелството, че спрямо никой друг съдебен орган в страната не са били предприемани проверки при идентични условия“. Апелативните спецсъдии са категорични, че не трябва да бъде оказван институционален натиск върху съда заради кампанийни медийни публикации, явно визирайки недоволни от факта, че подсъдимата за подкуп Иванчева и Петрова не бяха пуснати от ареста. Писмото на 11-те магистрати дойде ден след като Панов изпрати трима върховни съдии в АСНС да проверяват работата на въззивната инстанция по мерките за неотклонение на Иванчева и Петрова. Те бяха пуснати под домашен арест от спецсъда, но апелативният спецсъд спря изпълнението на решението докато не мине делото и пред втората инстанция. В същото време членовете на съдийската колегия на ВСС настояват Панов да отговори на 14-те въпроса, които му отправиха заради политическото му говорене. След като миналата седмица той отказа да разговаря с колегите си и напусна заседанието на колегията, точката отново бе включена, този път в дневния ред за следващото заседание на 4 декември. В случая обаче тя няма да бъде последна, а 4-та подред. Съдебните кадровици търсят обяснение от Панов заради изказванията му на форум, организиран от организацията на грантаджиите в Темида ССБ, по време на който той обвини в порочност цялата съдебна система, както и ВСС, а ЕК нарече „невярна и със съмнителен морал съпруга“, стремейки се да дискредитира заключенията на мониторинговият доклад, че съдебната система в България е независима. 10 от общо 14-те членове на съдийската колегия искат шефът на ВКС да отговори защо смята, че всички съдии в България са зависими и дали според него е допустимо председателят на най-висшия съд у нас да произнася политически речи.", "date": "2018.11.30", "title": "Съдии скочиха срещу Лозан заради тенденциозна проверка"}
{"url": "https://www.monitor.bg:443/bg/a/view/v-buenos-ajres-be-otkrita-sreshtata-na-vyrha-na-g-20-151122", "text": "Срещата на върха на Групата на 20-те започна днес в Буенос Айрес на фона на дълбоки разногласия, далеч от обещанието за мултилатерализъм и процъфтяване в света от първия подобен форум преди 10 години, предаде Франс прес. Срещата започна с над 2 часа закъснение от програмата. Лидерите на 20-те най-развити икономики на планетата позираха за \"семейна снимка\" преди да седнат около масата за дискусиите, добавя АФП. Германският канцлер Ангела Меркел пропусна откриването на срещата. Ройтерс цитира служител на Белия дом, че не се предвижда среща на президентите на САЩ Доналд Тръмп и на Русия Владимир Путин в кулоарите на форума на Г-20.", "date": "2018.11.30", "title": "В Буенос Айрес бе открита срещата на върха на Г-20"}
{"url": "https://www.monitor.bg:443/bg/a/view/levski-tvyrdo-zad-slavisha-stojanovich-151109", "text": "Славиша Стоянович има пълната подкрепа на ръководството на „Левски“, а футболистите с изтичащи договори преговарят за нови, съобщи Управителният съвет на \"сините\" чрез открито писмо, публикувано на официалния уебсайт. По този начин от клуба се противопоставиха категорично на \"фалшивите новини\" за смяната на треньора, които загубите срещу „Черно море“ и „Ботев“ (Враца) провокираха. “Обръщаме се към Вас директно и открито в този момент, защото бихме искали да знаете какво се случва в любимия Ви клуб, а в последните седмици и особено дни атаките и фалшивите новини не спират да валят, пишат от „Левски“. - Първо, бихме искали да подчертаем дебело, че Славиша Стоянович има пълна и безрезервна подкрепа на цялото ръководство на клуба и неговото бъдеще начело на отбора не подлежи на каквото и да е разискване. Друга \"любима\" тема за гръмки новини са играчите, чиито договори изтичат в края на сезона. След успешно завършилите преговори с Габриел Обертан, ръководството на клуба е в преговори и с останалите футболисти в подобна ситуация - Яблонски, Цветкович и Кабрал, което е съвсем нормален процес. Всички играчи с изтичащи договори ясно са запознати с намерението и предложението на клуба към тях. Нищо драматично не се е случило. Съвсем целенасочено обаче се създава изкуствен смут. Като цяло, в последните две години клубът бавно, но сигурно се изправя на краката си и Ви благодарим за подкрепата“, пишат от „Левски“ до феновете. От клуба също така заявиха, че за предстоящата среща срещу „Дунав“ сектор \"В\" на стадион \"Vicacom Arena - Георги Аспарухов\" няма да бъде отварян. Причината са влошените метеорологични условия. \"Всички притежатели на абонаментни карти за този сектор, както и закупилите си вече билет за него, ще бъдат допускани в сектор \"А\", ложа 2 на стадионa”, съобщиха от „Левски“. Двубоят е в събота от 17:30 часа, а домакините са в серия от три поредни загуби - 0:1 от “Черно море”, 2:3 в контролата с “Монтана” и 1:3 от “Ботев” (Враца).", "date": "2018.11.30", "title": "“Левски“ твърдо зад Славиша Стоянович"}
{"url": "https://www.monitor.bg:443/bg/a/view/trufel-rekordior-izroviha-kraj-piza-151094", "text": "Трюфел с тегло 2 кг и 200 г намери завчера в горите източно от Пиза местният ловец на обожаваните от богатите лакомници миризливи гъби - Мауро дел Греко. Ценният трофей, който медиите на Апенините сравниха с пиратско съкровище, напрактика открило неговото седемгодишно куче Енеа, обучено нарочно за специалния лов. След като разбрал, че става дума за трюфел с необичайно големи размери, за да не го нарани, Мауро започнал да дълбае с голи ръце глинестта почва. „Операцията“ по изваждането на гъбата траяла повече от три часа, но после усилията на намерилия я петдесетгодишен мъж били възнаградени със специална грамота. В нея черно на бяло било написано, че това е най-големият трюфел, но на последните 50 години - „световен рекордьор“ оставал оня с тегло 2,4 кг, намерен пак в Италия, но през 1954 г. Сега Мауро очаква да получи за трофея си и сериозни пари, тъй като предстои той да бъде продаден на организирания в петък в Ню Йорк специален търг. Според вещите по реализацията на големите екземпляри от гъбата лица, крайната й цена може да надхвърли и 150 хил. долара. За италианските специалисти обаче, както огромния трюфел на Мауро, така и стотиците килограми гъби, набрани от неговите колеги през този сезон, са довели до голям спад в цените. Защото ако миналата година килограм трюфели се е харчел срещу 4500 – 5000 евро, то сега той струва около 2000 евро. Разбира се тази цена важи за дребните, нормални гъби с диаметър 4 - 5 см, които кръчмарите из Апенините стържат най-често върху спагети, варен ориз и пържени яйца. Хубавото според собствениците на ресторанти и механи обаче е това, че тази година с трюфели ще могат да овкусят някое и друго блюдо и по-обикновени хора. Ами едно нормално настъргване от миризливата грудка сега струва между 15 и 20 евро, докато през 2017-та за същото имотните лакомници между Алпите и Сицилия са се ръсели тройно и четворно повече пари.", "date": "2018.11.30", "title": "Трюфел – рекордьор изровиха край Пиза"}
{"url": "https://www.monitor.bg:443/bg/a/view/mok-naloji-novi-sankcii-na-boksa-151101", "text": "Международният олимпийски комитет (МОК) е замразил за момента плановете си относно дали ще се провежда или не турнир по бокс на игрите в Токио през 2020 г. Организацията провежда разследване на дейността на Международната асоциация по бокс за аматьори (АИБА), което може да доведе дори до прекратяване на дейността й. МОК не е доволен от получения доклад от АИБА, в който се анализира дейността й по отношение на финансирането, прозрачността на управлението и борбата с допинга. Томас Бах и хората му не са очаровани и от назначаването на Гафур Рахимов за президент на АИБА, след като се намира под санкции от Министерството на финансите на САЩ и е подозиран като член на световен престъпен картел. Олимпийският комитет обаче прекрати финансирането чрез програми към АИБА, продажбата на билети за боксови състезания, както и разработване на съвместни програми за квалификация на треньори. На АИБА е забранено да използва олимпийски обекти и символи, които са част от символиката на движението. МОК отложи разглеждането на въпроса за оставането на спорта вдигане на тежести в програмата за игрите в Париж през 2024 г. Проблемът при щангистите е многото положителни допинг проби в Рио де Жанейро.", "date": "2018.11.30", "title": " МОК наложи нови санкции на бокса"}
{"url": "https://www.monitor.bg:443/bg/a/view/otvarja-se-dopylnitelen-priem-po-uchilishtnite-shemi-151102", "text": "ДФ „Земеделие“ обявява нов прием на заявления за одобрение на доставчици по училищните схеми, който ще се осъществи от 17 до 21 декември 2018 г. Допълнителното кандидатстване се отваря, защото одобрен доставчик доброволно се е отказал да доставя продукти в одобрените му учебни заведения. Кандидати в предстоящия прием могат да бъдат, както самите учебни заведения, така и еднолични търговци, търговски дружества и кооперации, производители на плодове и зеленчуци и млечни продукти, и организации и групи на производители на плодове и зеленчуци, както и общини, на чиято територия се намират учебните заведения. Важно условие за кандидатстване по допълнителния прием е учебните заведения, за които се кандидатства, да не са одобрени за доставка по съответната схема самостоятелно или чрез доставчик. Учебните заведения следва да не са включени в издаден и действащ акт за одобрение по схемата, за която се кандидатства. Учебните заведения, които са останали без доставчици и искат да се включат в подпомагането, могат да заявят участието си по двете училищни схеми самостоятелно или чрез заявител по чл. 13, ал. 1, т. 2 и т. 3 (производители или търговци). Учебните заведения, които ще кандидатстват самостоятелно, както и общините, следва да заявят участието си по схемите директно чрез подаване на документи в ДФЗ от 17 декември. В случай, че учебните заведения няма да участват в схемите самостоятелно, те трябва да бъдат заявени за одобрение от производители или търговци. За целта, кандидатите за доставчици следва да подадат документи в учебните заведения в периода от 3 до 7 декември. Директорите на училищата и детските градини трябва да попълнят декларация в свободен текст, в която да посочат избраните от тях заявители по всяка от схемите, броя на доставките, за които е избран всеки от заявителите и другите неизбрани заявители, подали предложения, най-късно до 14 декември. Документи за кандидатстване по училищните схеми ще се приемат в областните дирекции на фонда по утвърден образец.", "date": "2018.11.30", "title": "Отваря се допълнителен прием по училищните схеми"}
{"url": "https://www.monitor.bg:443/bg/a/view/sbu-i-uchiteli-syvetvat-vuz-ove-za-aktualni-programi-po-istorija-151106", "text": "Синдикатът на българските учители и преподаватели по история предлагат на висшите учебни заведения да извършат преглед на своите учебни програми по съвременна история, за да могат студентите, които се обучават за учители, да получат знания, отговарящи на развитието на съвременната историческа наука. Това заяви председателят на СБУ Янка Такева като един от изводите от конференция „Историята в училище – осъзнаване процесите в миналото за изграждане на бъдещето“. Участниците в събитието подкрепяли и усилията на МОН да бъдат разработени и въведени съвременни учебни програми по история и по-конкретно включването на самостоятелна тема за тоталитарната комунистическа система в новата програма по история за 10 клас. По време на конференцията експертът в МОН Коста Костов акцентира, че има почти двойно увеличаване на часовете, отделени за българската история. Досега в зависимост дали гимназията е профилирана тя се изучаваше в 11-и или 12-и клас съответно за 72 или 62 часа. Това обаче вече ще се случва в 10-и клас в рамките на 126 часа. Друга препоръка бе да бъдат включени и литературни автори в учебните програми и учениците, които засягали историята. В конференция взе участи и образователния министър Красимир Вълчев. „Надали има друг предмет, може би само литературата, на който да се разчита да опазим българската нация, корени, националната идентичност и традициите.“, заяви той. Според просветния министър няма друга институция освен българското училище и предметът история, която може да замести съхранението на националната идентичност. Той подчерта, че последните години са се водили дебати за новите учебни програми, но вече имало консенсус в обществото на какво да бъдат научени децата. Това разбирателство може да бъде видяно в учебните програми, закона за предучилищно и училищно образование, проекта за стратегия на възпитателната работа. „На предмета история ние разчитаме да възпитаме социалните и гражданските компетентности в децата.“, каза още Вълчев.", "date": "2018.11.30", "title": "СБУ и учители съветват ВУЗ-ове за актуални програми по история"}
{"url": "https://www.monitor.bg:443/bg/a/view/fenove-gledat-finala-na-otkradnat-jivot-anatomija-na-gneva-zaedno-s-aktiorite-151082", "text": "Най-големите почитатели на медицинската драма „Откраднат живот“ ще могат да гледат финала на шестия сезон на 7 декември заедно с екипа и актьорите. За втори път продукцията подготвя тази изненада за телеманиаците, като ще прожектира последния епизод в салоните на Cinema City в мол „Парадайз“, а феновете могат вече да си купят билети. Всички зрители също ще гледат развръзката на сюжета пред малкия екран в края на седмицата. Последният епизод на „Откраднат живот: Анатомия на гнева“ ще преобърне много от очакваните събития, а в духа на традицията някои от развръзките ще настъпят в последните минути. Доктор Огнянова ще трябва да вземе решение готова ли е да продължи напред, да се раздели с миналото и да започне от начало. Същевременно Ина и доктор Тасев ще се сблъскат с разтърсващи събития, от които ще последват опустошителни емоции. „Финалният епизод на „Откраднат живот: Анатомия на гнева“ за пореден път ще изненада зрителите. Както в реалния живот, така и тук за едни ще има щастлив край, а за други ситуации, които ще ги сломят, разочароват и объркат. Може да кажем само, че финалът е изключително силен и повярвайте ни – всяка сюжетна линия има свой момент“, загатват от екипа.", "date": "2018.11.30", "title": "Фенове гледат финала на „Откраднат живот: Анатомия на гнева“ заедно с актьорите"}
{"url": "https://www.monitor.bg:443/bg/a/view/tejlyr-suift-e-naj-vlijatelnata-v-tuityr-151085", "text": "Певицата Тейлър Суифт е качила само 13 туита тази година, но това не й е попречило да бъде коронясана като най-влиятелната личност в Туитър през 2018 г. Компанията за анализ на социалните медии \"Брандуоч\" публикува своите списъци с 10-те най-влиятелни жени и 10-имата най-влиятелни мъже в социалната мрежа. След като получи 98 от възможните 100 точки, Суифт е безспорният победител.  На второ място след нея е оглавяващият списъка с най-виятелните мъже Лиъм Пейн. Бившият член на бандата One Direction, който стана соло изпълнител, е получил 97 точки. Той е следван от президента Доналд Тръмп, певицата Кейти Пери, телевизионната знаменитост Ким Кардашиян и певицата Деми Ловато, които са с по 96 точки.", "date": "2018.11.30", "title": "Тейлър Суифт е най-влиятелната в Туитър"}
{"url": "https://www.monitor.bg:443/bg/a/view/nad-2500-postradali-poluchili-pomosht-ot-pss-za-godina-151107", "text": "Над две хиляди и петстотин пострадали са получили помощ от планинската спасителната служба за една година – от 1 декември 2017 до 30 ноември 2018 г. Това каза директорът на Планинската спасителна служба (ПСС) към БЧК Емил Нешев. Най-много акции в този период е имало в Рила и Пирин, особено в района на Рилските езера. Най-трудните и тежки акции за спасителите са свързани с търсенето на пострадалите, подчерта Нешев и напомни на любителите на планината винаги да спазват маркировката. За едногодишния период е имало и 11 смъртни случая. Над 500 са доброволците към ПСС, като сред тях има шофьори, адвокати, лекари и др., винаги готови безвъзмездно да помагат, каза председателят на БЧК Христо Григоров. Спасителните отряди са 32, а 22 са спасителните кучета. Освен в планината, службата работи и по линия на общата спасителна мрежа в страната, като помага при наводнения, аварии и катастрофи. ПСС се финансира от държавата и от дарения. Туристите, скиори и всички, които са планината, трябва да спазват определени указания, за да са в безопасност, съветват спасителите. Необходимо е предварително съобразяване на метеорологичната обстановка, заредени мобилни телефони, подходящи дрехи, обувки и планинско оборудване, храна и вода и др. Нешев допълни, че най-сигурният начин за връзка със спасителите е обаждане на тел.112 или на тел.1470, както и денонощно на тел.963 2000. Всички бази на ПСС са в готовност за предстоящия сезон, има и нова техника, моторни шейни, автомобили с висока проходимост и нова екипировка. Спасителите показаха първите дървени шейни, които са били използвани от службата преди 85 години, както и облекло, ски, щеки и друго оборудване.", "date": "2018.11.30", "title": "Над 2500 пострадали получили помощ от ПСС за година "}
{"url": "https://www.monitor.bg:443/bg/a/view/cska-se-oplaka-ot-razmotavane-v-bfs-151108", "text": "Ръководството на ЦСКА настоява БФС да изпрати статистическа информация до УЕФА за участията на \"червените\" в европейските турнири. В момента на сайта на европейската централа единствената информация за участията на тима в евротурнирите е от тазгодишното издание на Лига Европа, където отборът на Нестор ел Маестро изигра шест мача и отпадна от „Копенхаген“. От „Армията“ са категорични, че след като платиха 8 милиона лева за активите на фалиралия „червен“ клуб, те вече са и наследник на евроуспехите. Това на практика бе признато и от съда, но от ЦСКА няма как да изпратят директно информацията в УЕФА, а това трябва да стане през БФС. „ Още на 16 ноември клубът се свърза с изпълнителния директор на БФС - г-н Борислав Попов, и му предостави готовата статистическа информация за незабавно изпращане до уебсайта на УЕФА, заедно с контактите, на които да бъде изпратен имейлът. Оттогава, въпреки непрекъснатите подсещания от наша страна, г-н Борислав Попов отказва да изпълни своите задължения, в ущърб на нашия клуб. Въпреки че за случая своевременно беше информиран президентът на БФС Борислав Михайлов, и до днес имейлът не е изпратен. Г-н Борислав Попов не отговаря на телефонни обаждания, съобщения или имейли”, оплакаха се от ЦСКА. В същото време изпълнителният директор на ЦСКА Пламен Марков гостува на годишната сбирка на фенклуба на \"червените\" в Техническия университет, в който членуват професори, доценти и преподаватели. Освен легендарният футболист, на срещата с „червените“ привърженици присъства и един от капитаните на тима Борислав Чорбаджийски. „Ако искаме титлата, трябва да бием на 6 декември „Лудогорец“, категорични бяха Марков и Чорбаджийски.", "date": "2018.11.30", "title": "ЦСКА се оплака от размотаване в БФС"}
{"url": "https://www.monitor.bg:443/bg/a/view/kriticite-izbraha-roma-za-naj-dobyr-film-151087", "text": "Дружеството на нюйоркските филмови критици избра \"Рома\" на режисьора Алфонсо Куарон за най-добър филм на годината. Специалистите отличиха биографичната творба с още два приза - за най-добра режисура и за най-добро операторско майсторство. Единодушното мнение на нюйоркската кинокритика относно достойнствата на лентата на мексиканския режисьор не е изненадващо. Журито на Мострата във Венеция тази година го определи като шедьовър и му присъди наградата \"Златен лъв\". \"Рома\" и създателят й със сигурност ще бъдат и сред главните претенденти за златни статуетки на предстоящите \"Оскар\"-и. Критиците посочиха още Итън Хоук за най-добър актьор с изпълнението му във филма на Пол Шрейдър \"First Reformed\", а сценарият, написан от Шрейдър за тази кинотворба, бе определен като най-добър за годината. Отличието за най-добра актриса бе присъдено на Реджина Хол за играта й във филма на режисьора Андрю Буджалски \"Подкрепете момичетата\". В категорията за най-добри поддържащи роли бяха отличени Реджина Кинг за участието й в лентата \"Ако Бийл стрийт можеше да говори\" и Ричард Грант за изпълнението му в \"Можете ли да ми простите?\". Лентата на Павел Павликовски \"Студена война\" спечели отличието за най-добър чуждоезичен филм.", "date": "2018.11.30", "title": "Критиците избраха \"Рома\" за най-добър филм"}
{"url": "https://www.monitor.bg:443/bg/a/view/kamen-zlatkov-s-rekord-v-evropejskata-kupa-151084", "text": "Рекордно класиране в кариерата си в Европейската купа постигна националът в алпийските ски Камен Златков. На слалома в Леви (Фин) 21-годишният софиянец зае 11-о място с време 1:47,94 мин. В първия манш Камен бе 23-и, а с осмо време във втория завърши на 1,08 сек. от победителя Алекс Винатцер (Ит). Втори с 1:47,48 мин. е Линус Щрасер (Гер), а трети с 1:47,51 мин. е Александър Хорошилов (Рус). Осми на 0,10 сек. пред Камен е олимпийският шампион в слалома от Ванкувър 2010 Джулиано Рацоли (Ит). \"Още преди състезанието се чувствах много добре, защото на тренировките давах добри времена. Предния ден направих стабилен първи манш, без риск и грешки и бях в добра позиция за втория. Тогава реших да рискувам и една малка грешка ме извади от трасето. Сега направих два стабилни манша и резултатът бе на лице\", коментира след състезанието в Леви националът. Досега в кариерата си Златков имаше като най-добро представяне в Европейската купа 19-о място на слалома в Берхтесгаден (Гер) на 11 март 2018 г. Общо до момента Камен има вече 5 влизания в първите 30 за Европейската купа. От Леви националът лети утре за Китай, където в Уанглонг (4-7 декември) и после в Тайуу (10-13-и декември) ще кара в 4 гигантски и 4 слалома за Континеталната купа, която е с ранга на Европейската купа.", "date": "2018.11.30", "title": "Камен Златков с рекорд в Европейската купа"}
{"url": "https://www.monitor.bg:443/bg/a/view/dyrvar-zaplashi-s-trion-klient-i-mu-vze-25-lv-151081", "text": "Двама дървосекачи, единият от които заплашил клиент, че ще му отреже главата с моторен трион, ако не му плати повече пари за нарязаните дърва, са задържани от служители на Районното управление на МВР във Велинград. Случката е станала в четвъртък в курортния град, където столичанинът П.Д., на 61 години, наел двама мъже от ромския квартал \"Анезица\" да му нарежат дървата в жилището. След приключване на работата между П.Д. и двамата велинградчани възникнала разпра относно заплащането на свършената работа. В района на лесопарк \"Клептуза\" единият извадил моторен трион, заплашил с него софиянеца и му взели допълнително сумата от 25 лева. Потърпевшият клиент се свързал с полицията и подал сигнал за заплахата и рекета, и местните полицаи бързо установили самоличността на извършителите. Това са велинградчаните И.К.- 23г., който е задържан в ареста, и укриващият се от органите на реда Б.Р.- 56г. Единият от тях ще отговаря и за закана за убийство заради заплахата, че ще резне главата на 61-годишния мъж с моторния трион.", "date": "2018.11.30", "title": "Дървар заплаши с трион клиент и му взе 25 лв."}
{"url": "https://www.monitor.bg:443/bg/a/view/ludogorec-ne-bi-i-sled-naj-silnija-si-evromach-151079", "text": "“Лудогорец“ изигра най-силния си мач в Европа за този сезон, но отново не успя да запише победа в Лига Европа. „Орлите“ направиха 1:1 като гости на „Байер“ (Леверкузен), след като водеха в резултата до 85-ата минута. Така българският шампион остава на четвърто място в класирането с 3 точки и без шансове за класиране за елиминациите. “Байер” заема първото място в групата с 10 точки и отива в следващата фаза. В другия мач от групата “Цюрих” загуби у дома от АЕК и има 9 точки на втората позиция, докато кипърският тим е на трета позиция с 5 точки. “От една страна съм доволен, защото изиграхме най-силния си мач в Лига Европа до този момент. Стана ни навик обаче да съжаляваме, че не успяваме да спечелим. Един успех като гост на „Байер“ щеше да е отлично постижение, но не стана“, коментира капитанът на „Лудогорец“ Светослав Дяков. Той бе подкрепен и от треньора Антони Здравков, според когото обаче равенството е било заслужено. „Мачът беше равностоен, а и мисля, че изненадохме съперника с избора на тактика. В течение на мача те смениха схемата си на игра, за да ни се противопоставят. Според мен голът на “Байер“ заслужаваше да влезе в нашата врата. Такова попадение може да влезе веднъж на 10 удара“, обобщи треньорът на „Лудогорец“. Интересното е, че голът на Марселиньо пък бе под номер 100 за тима в евротурнирите. След мача изпълнителният директор Ангел Петричев акцентира върху подкрепата, която „Лудогорец“ е получил от българските фенове по трибуните, след като над 500 нашенци викаха за „орлите“ на стадион „Байарена“. \"Благодаря на всички наши фенове, които подкрепиха отбора и в много моменти само те се чуваха от трибуните. За справка на тези, които редовно броят феновете на “Лудогорец” ще кажа, че шуби, анцузи, фланелки, календари и др. пътуват към София, Варна, Пловдив, Хасково, Кюстендил, Плевен, Попово, Велико Търново, Шумен, Русе и още няколко градове в страната”, похвали се Петричев. В лагера на германския отбор също засипаха със суперлативи играта на българския отбор, а треньорът на „Байер“ Хайко Херлих призна, че мачът е бил по-труден от очакваното. „В нашия отбор имаше доста играчи, които не са играли много. Като цяло съм доволен, защото “Лудогорец” много добре се защитаваше, а и беше опасен при контрите си”, сподели спецът. В последния мач от групата „Лудогорец“ е домакин на „Цюрих“ на 13 декември.", "date": "2018.11.30", "title": "“Лудогорец“ не би и след най-силния си евромач"}
{"url": "https://www.monitor.bg:443/bg/a/view/sybirat-10-detski-kliniki-v-megapediatrija-151097", "text": "Десет водещи специализирани клиники от различни лечебни заведения в столицата ще бъдат преместени в мегапедиатричната болница, която ще бъде създадена в столицата. Това стана ясно от изказване на здравния министър Кирил Ананиев по време на парламентарния контрол. Новата структура ще бъде в болница „Лозенец“, популярна още и като Правителствена. Решението за преструктурирането на лечебното заведение взе правителството миналата седмица по време на свое заседание. За осъществяване на мегапроекта ще бъде създаде експертна група с участието на болнични директори и педиатри от болниците “Александровска“, “Света Екатерина“, Националната кардиологична болница, “Царица Йоанна“-ИСУЛ, “Пирогов“, Майчин дом и Специализираната детска болница “Иван Митев“. Те ще изготвят подробен план как ще се осъществи преструктурирането на сега действащите структури в болница “Лозенец“. Министър Ананиев обясни, че отделно ще бъде създадена и която ще се занимава с административната част на преструктурирането. Предвижда се детските клиники от десетте лечебни заведения да излязат от тях чрез промяна в статута и капитала на дружествата. Предстои и финансов одит на бившата Правителствена болница. Предложението на правителството е член 5 от Закона за лечебните заведения да се промени, с което се променя статута на болница „Лозенец“ като ведомствена с принципал Министерския съвет. „С това предложение всъщност искаме парламентът да даде санкции да отпадне този § 5 и след това Ананиев да я преструктурира в педиатрична болница“ казва премиерът Бойко Борисов на последното заседание на кабинета, става ясно от стенограмата. В резултат на тези промени мегапедиатрията ще може да получава финансиране както от Националната здравноосигурителна каса, така и “Имам пълна подкрепа от правителството. Управляващите се отказват от една своя привилегия в името на здравето на българските деца“, заяви здравният министър Кирил Ананиев. България е единствената страна в Европейския съюз, в която няма национална педиатрична болница. Сега детски отделения и клиники от различни специалности са базирани в 17 различни лечебни заведения в столицата. Предвижда се новата структура да бъде създадена до шест месеца.", "date": "2018.11.30", "title": "Събират 10 детски клиники в мегапедиатрия"}
{"url": "https://www.monitor.bg:443/bg/a/view/otkriha-naj-starija-kazan-za-uiski-v-sveta-151088", "text": "Британски археолози откриха най-стария казан за уиски в света в абатство в шотландското графство Файф, съобщи Фокс нюз. Казанът е в средновековното абатство Линдърс, където шотландският герой Уилям Уолъс, за когото е филмът \"Смело сърце\", е отседнал с 300 от войниците си след победата над англичаните през 1298 г. Каменната конструкция е намерена близо до склада за зърно, което вероятно се е използвало за дестилацията. По нея са намерени следи от дървени въглища, ечемик, пшеница и керамика, които съответстват на известното за средновековното производство на уиски. Абатството дестилира уиски поне от 1494 г., показват документи от хазната на шотландския крал Джеймс Четвърти, в които за първи път се споменава \"aqua vitae\" - уискито. \"Трудно е да бъде надценено потенциалното значение на това откритие - каза управителят на дестилерията към абатството Дрю Маккензи Смит. - Има много признаци, че това е един от най-ранните казани\".", "date": "2018.11.30", "title": "Откриха най-стария казан за уиски в света"}
{"url": "https://www.monitor.bg:443/bg/a/view/premahvat-ledeni-visulki-ot-mostovete-v-sofija-151086", "text": "Столичната община започна премахването на ледени висулки от мостове и подлези в града. Екипи работят по подадени сигнали от Центъра за градска мобилност, Столичния инспекторат и граждани. „До момента са премахнати ледени късове от мостовете на бул. „Витоша“ и Околовръстното шосе, които минават над бул. „България“. Висулки са премахнати и от автомобилния подлез на бул. „Панчо Владигеров“, обясниха от „Московска“ 33 пред „Монитор“. От общината призовават собствениците на сгради да премахват ледените късове. В случай, че не могат сами да отстранят висулките от имотите си, трябва да се обърнат към пожарната. Управителят на етажната собственост и търговците в София пък могат да се сдобият с акт до 500 лв. за непочистен сняг пред блока или дадения обект. Преди това да се случи обаче, физическите лица биват предупреждавани от Столичния инспекторат, след което следва фиш на стойност 50 лв., а накрая се стига и до акт, който може да бъде до 500 лв.", "date": "2018.11.30", "title": "Махат ледени висулки от мостове и подлези в София"}
{"url": "https://www.monitor.bg:443/bg/a/view/venecija-objavi-vojna-na-bakterija-kilyr-151093", "text": "Бактерия – килър с латинското име „Microbacterium chimarea” причини смъртта на десет човека в болниците на Венеция, Падуа, Тревизо и Местре. Микро-убийцата е „посегнала“ на още 18 души, които за щастие са успели да устоят на атаките й и да оцелеят. Всички поразени от безмилостната бактерия хора са били пациенти на кардио-хирургическите отделения на посочените здравни заведения, където им е била сменена сърдечна клапа. Сред жертвите има и лекар – известен кардиолог и хурург. На нарочно заседание вчера здравната управа на областта Венето, чиито административен център е Венеция, обяви истинска война на „Мicrobacterium chimarea”. Като начало специално създаденото звено за „бързо реагиране“ разпрати покани за спешен преглед на близо 10 хил. пациенти, които през последните години са били подложени на сърдечни операции както в клиниките на посочените градове, така и в останалите болници на областта. Разпоредено е също така да бъде преустановено използването на апаратурите за охлаждане и затопляне на кръвта при интервенции с отворен гръден кош и извеждане на кръвообръщените извън тялото. Просто защото извършените от специалисти многобройни изследвания са показали, че бактерията – килър живее и се множи в тези съоръжения и по-точно в тубите за трансмисия на кръвта. За инцидентите и съответните мерки е уведомена германската фирма, която е доставила апаратурите за извънтелесно кръвообръщение. Вдигнатата от санитарните власти на Венето тревога предизвика бързата реакция на болничните заведения в останалата част на Италия. Мнозина от тях вече също са поканили на преглед пациентите си, които след сърдечна операция са почувствали, „ударите“ на убийцата. А тя атакува жертвите си с висока температура, силно потене през нощта и общо бързо отслабване на организма със срив на имунната система. Ако се вярва на италианския печат, бактерията – килър вече е вилняла яко в САЩ, където през 2015 г. германските машинарии за охлаждане и последстващо затопляне на кръвта са били изхвърлени от употреба.", "date": "2018.11.30", "title": "Венеция обяви война на бактерия – килър"}
{"url": "https://www.monitor.bg:443/bg/a/view/sedmichen-monitoring-26-30-noemvri-151080", "text": "Ако един мъж има рога не е задължително жена му да му изневерява. Може да си е говедо. Тази простичка хипотеза няма връзка с пряката демокрация. Тя е друга работа. Както знаем обаче, приятелите са си приятели, а сиренето е с пари. И швейцарското също. Понеделнишки излязоха резултатите от референдум в Швейцария за рогата на кравите. Големи са швейцарците. Навили са си на масрафа, могат през ден да си организират референдуми. Пряката им демокрация е резултат от стандарта им на живот. И понеже нямаме никакъв шанс да ги настигнем в това отношение, остава само да им завиждаме на ищаха за референдуми. Те не са ни обаче пример за подражание. Дали да се строят вили или не, дали да има армия, дали да се карат автомобили в неделя – швейцарците са готови да се допитват и препитват по всякакви теми. Който не е поискал, не е инициирал референдум. И това би било хубаво, ако не струваше пари. Пари, с които не разполагаме. Швейцарското сирене може да е характерно с дупките си. Тук пряката ни демокрация изглежда по този начин – на дупки. Хора с мрежест морал, които гонят някакви лични интереси и цели. Те не са изразители на мнение, а манипулатори. Предоставим ли им такъв механизъм, ще злоупотребят и с него. И ще омърсят пейзажа, както са свикнали. Швейцарците могат да възприемат референдумите като част от националната си идентичност колкото си щат. Тук нацията е съвкупност от двукопитни, скупчени поради обстоятелствата на едно пасбище. Можем да мучим индивидуално и групово, но рогата изобщо не ни служат за украса. Подрязани или не, сме склонни във всяка ситуация да се мушкаме едни други до омаломощаване. Защото стадният инстинкт никога не може да се задейства. И това изобщо не е повод за хвалба, а тъжна равносметка. Проблемът с референдумите е, че в повечето случаи те не се отнасят за конкретни неща, а са на толкова отвлечени теми, че дори инициаторите им не знаят какво очакват от тях. Организаторите всъщност много добре знаят какво ще постигнат, но не ни го казват. Или се оплитат в лъжи, така че действително превръщат референдума в мръсна дума. Нещо подобно се случи с протестите. Хората вече се въздържат да излязат на протест дори по теми, които пряко ги ощетяват, за да не ги оприличат на професионалните протестъри. Сакън! Иначе рогата, ако се замисли човек, не са чак такъв проблем. Всичко зависи от гледната точка. Свирепа съпруга заплашва мъжа си при семеен скандал: - Ако не млъкнеш веднага, излизам навън, хващам първия срещнат и ти слагам веднага рога. - На хубав човек, и рогата му отиват – отговаря завалията. Съдийската колегия на Висшия съдебен съвет поиска обяснения от шефа на Върховния касационен съд Лозан Панов защо плюе тенденциозно Темида. Той се фръцна обидено и избяга. Кои са тези, че да му искат обяснение точно на него? Какъв е този другарски съд? Това, което той има да каже, го казва. Където трябва и на когото трябва. А те тръгнали с претенциите... Гузен негонен бяга? Нищо подобно. Лозан бяга, когато му изнася. И поведението му не е гузно, а нагло. Той се поставя над законите и се държи като политик. Съдия е и в същото време не е съдия. Политик е и в същото време не е политик. Нещо като нищо. Нищо като нещо. Игра на думи. И не само. Абсолютна истина е, че изводите за един човек се правят и по приятелското му обкръжение. Неслучайно кръгът „Капитал“ харесва толкова много Лозан. Сега го харесва. Защото беше време, в което не го харесваше чак толкова. Хич даже. Но моралът на „капиталци“ е имал и други странни проявления. То морал ли е да го опишеш. Грантаджийска му работа! Бягството на Лозан е въпрос на личен избор. И не е. Ако лицето Лозан бяга по улицата за здраве, няма проблем. Едва ли някой ще тръгне да го гони. Ако шефът на ВКС бяга от въпроси, това е вече проблем. И то сериозен. Защото показва една добре позната арогантност и безпардонност, която изплува в най-уродливия си вид от стенограмите „АРГОгейт“. Това е кандидатът за президент на кръга „Капитал“, който не става за нищо. А не става, защото така са го преценили другарчетата му. И щом не става за президент, трябва да му се намери ниша, в която да се изявява. Ето там вече се вписва чудесно. Колкото и да бяга Лозан, феновете му от „Капитал“ и присъдружните медии на кръга винаги го настигат. За да му подложат микрофони услужливо. А му ги подлагат така услужливо, защото знаят добре какво да очакват. Смелият Лозан никога не се отклонява от „правата линия“. Бяга по тъча, само когато го гонят с въпроси, на които не може да отговори със заучените си фрази. Бягай, Лозане! Бягай и когато не те гонят. Бягай, пък докъдето стигнеш. Само да не се окаже, че другарите ти са те изгубили на някой завой. Тогава ще разбереш колко самотно е бягството на човек, който за никъде не бърза. Нито съдия, нито политик. Нито рак, нито щука. Мъж се прибира подпийнал у дома. Клатушкайки се, отваря вратата на хладилника и се провиква: - Ей, бакшиш, карай към центъра? Жена му нервничи: - Марш в леглото, пияницо! Мъжът послушно се отправя към спалнята и се бухва под завивките. След малко рипва бодро и с няколко подскока стига до хладилника. Отваря вратата, навира глава вътре: - Ей, градски, карай към центъра! Жената го хваща за яката и пак го натирва към спалнята. Така два-три пъти. На сутринта жената се събужда с натежали клепачи, гледа – леглото празно. Отива в кухнята – от хладилника няма и следа. „Брей – почесва се тя по главата.- Да му се не знае и бакшиша с бакшиш, моят явно го е навил да вземе курса“. След новината за кацането на космическия апарат „ИнСайт“ на Марс, можем само да кажем: „Тежко и горко им на марсианците!“ Рота военни каца на Марс. Старшината ги строява и им обяснява: - Онзи кратер вляво от мен виждате ли го? - Да. - Там ще ни е спалното помещение. А онзи вдясно виждате ли го? - Да. - Там ще ни е консерваторията. А онзи зад мен? - Да. - Там ще ни е обсерваторията. Някакви въпроси? Редник Гочев: - Разрешете да запитам! - Кажи, Гочев! - Спалното помещение е ясно - там ще спим, консерваторията е ясна - там ще си държим консервите, но за какво ни е обсерватория? - Гумени глави такива, вие да не искате целия Марс да обсерете?! Германия избра новата си Кралица на греяното вино. Това е 20-годишната Йордис Швайгщил, която предпочита червения вариант на традиционната топла коледна напитка с плодове и подправки. „Всичко зависи от добрата основа“, споделила хълцукайки след оспорваната надпревара коронованата особа. И се оригнала на анасон и канела. БСП си оправи вътрешните проблеми и се хвана за травеститите. Червен общинар се закани да снима цяла седмица дамите с ясно изразена адамова ябълка и да качва документалните кадри в социалните мрежи. Общинският съветник Николай Николов клати (с подписка) травеститите и хамалите на столичния площад „Македония“ от август насам. Като се имат предвид наболелите проблеми в партията, която последно се занимаваше с и.д. главния редактор на „Дума“, като нищо и тази жизненоважна и определяща бъдещето на партията тема може да стигне до пленум. Бягайки от въпроси, шефът на ВКС спря за миг на място да си поеме дъх, колкото да изстреля една бърза команда към подчинените си. Тя се отнася до казуса с бившата кметица на „Младост“ Десислава Иванчева, на която й излизат пъпки по кожата от лошите хигиенни условия в килията. Проверяващите не са избрани на случаен избор, така че личното отношение на Лозан към проблемите на Иванчева и на заместничката й Биляна Петрова е очебийно. Бихме му задали въпроси и в тази посока, но профуча край нас досущ като Тасманийския дявол Таз от анимационното филмче. За каквито пишеш, такъв ставаш. Неусетно започнах да си говоря и аз в множествено число като шизофренично раздвоен фен на Лозан и компания. Играта „Тука има, тука нема“ стана практика на столичната Топлофикация. Днес един квартал осъмва без парно, утре друг. Само сметките си остават (не)променлива величина. 2088 година. Връщаш се вкъщи от екскурзия на Марс. Сваляш екзоскелета, казваш на ваната да се напълни. Телепортираш се в хола. Копираш от мозъка спомените си и ги качваш във Фейсбук, та приятелите ти да ти „налайкват“ снимките. После се бухваш във ваната и... изненада. Водата е ледена. Изхвръкнало ти е от главата, че Топлофикация прави профилактика... Прогноза за времето: - Следобед облачността ще се разсее, температурите ще бъдат около 12 градуса по Целзий, 53 градуса по Фаренхайт и минус 48 градуса по скалата на Топлофикация-София. Членовете на Съдийската колегия на Висшия съдебен съвет (ВСС) върнаха на поправителен председателя на Върховния касационен съд (ВКС) Лозан Панов. Още може да отговори на въпросите, които му бяха зададени. Може, ама не иска.", "date": "2018.11.30", "title": "Седмичен мониtоринг  (26 – 30 ноември)"}
{"url": "https://www.monitor.bg:443/bg/a/view/tajbe-i-kasabov-stanaha-nomer-1-v-borbata-151092", "text": "Единствената ни световна и европейска шампионка този сезон Тайбе Юсеин бе обявена за №1 на 2018 г. от Българската федерация по борба. Нейни подгласници са Биляна Дудова и Кирил Милов, а селекционерът на женския тим Петър Касабов получи приза за най-добър треньор. „Почти 10 г. съм чакала тези титли, каза Юсеин. - А за догодина - никакво отпускане. Амбицирана съм да спечеля квота за олимпиадата още на световното и да се подготвям спокойно за игрите Токио 2020.“ Тя получи приза си от министъра на спорта Красен Кралев и на свой ред заедно с Биляна Дудова му връчиха благодарствен плакет. „След кратко отстъпление миналата година борбата намери верния път, върна се там, където й е мястото - каза Кралев. - Има възраждане на мъжката борба, а най-радостното е, че имаме женски отбор, който е един от най-добрите в света. Сега разполагаме със 7-8 състезателки, които са потенциални медалистки и във всеки момент могат да станат шампионки“, допълни министърът.", "date": "2018.11.30", "title": "Тайбе и Касабов станаха номер 1 в борбата"}
{"url": "https://www.monitor.bg:443/bg/a/view/uchenici-butat-avtobusa-si-vyrhu-leda-151089", "text": "Придвижването на ученици от Силистренско се е превърна в екстремно изживяване, след като вчера им се наложи да бутат автобуса си върху леда. Във фейсбук се завъртя видеоклип, качен от Сафет Халид, който показва как децата се мъчат да помогнат на шофьора на возилото. Рейсът се пързаля като шейна по пътя в района на разклона за село Долец. „Нямам представа какъв стрес е преживял този шофьор с тия деца при този стръмен наклон от 15%, тъй като лично познавам терена”, коментира мъжът.", "date": "2018.11.30", "title": "Ученици бутат автобуса си върху леда "}
{"url": "https://www.monitor.bg:443/bg/a/view/petyr-stojchev-blokiran-v-hotela-si-v-buenos-ajres-151077", "text": "След кошмарното пътуване от ледените води на Антарктида до Южна Америка, нова драматична ситуацията застигна шампиона Петър Стойчев и екипа му в аржентинската столица Буенос Айрес. Заради срещата на световните лидери от Г20 българинът не можа да стигне до залата, в която заседава Международната федерация по ледено плуване и остана блокиран в хотела си. \"Мислех, че драмите свършиха като стъпихме на твърда земя в Ушуая, но съм се излъгал. На не повече от 200 м от мен е \"Каса Росада\", който е правителственият дворец на Аржентина и всичко около него е блокирано от полиция. Невъзможно е да се повика такси или друг автомобил, защото районът е отцепен и тотално недостъпен. Стоим в лобито на хотела и гледаме какво става навън. Спокойно е, няма напрежение, но шанс да изляза и да стигна до залата, където е ръководството на федерацията, е невъзможен. Вероятно с конферентна връзка ще осъществим контакт и ще коментираме с колегите предстоящия сезон за догодина. До сега не бях попадал в такава ситуация, но винаги има първи път. Всички гости, които напускат нашия хотел, бутат куфарите и ходят пеша няколко километра, за да стигнат до място за транспорт до летището. Вероятно и ние така ще направим, когато му дойде времето да хванем самолета от тук, защото друг вариант няма. Точно в епицентъра на събитията сме, но пак ще повторя, че всичко е спокойно и полицията се грижи за реда и безопасността на хората\", каза Петър Стойчев.", "date": "2018.11.30", "title": "Петър Стойчев блокиран в хотела си в Буенос Айрес"}
{"url": "https://www.monitor.bg:443/bg/a/view/kozmetika-s-hialuronova-kiselina-za-hidratirana-i-krasiva-koja-prez-studenite-dni-151072", "text": "Времето вече застудя и това поставя много предизвикателства пред кожата, особено на лицето, което за разлика от другите части на тялото е открито и е изложено на капризите на природата и времето. Колкото и странно да звучи, през зимата основен враг за кожата на лицето е сухотата. Въпреки че вали сняг или дъжд, влажността на въздуха е по-малка, отколкото през лятото. Това се отнася в още по-голяма степен за въздуха в затворените затоплени помещения. Ето защо през зимния сезон кожата има повишена нужда от подхранване и хидратация. За студените дни козметолозите на REFAN препоръчват да се използват кремове с хиалуронова киселина. Това се дължи на факта, че хиалуроновата киселина притежава изключителната способност да задържа вода близо хиляда пъти повече от собственото си тегло. Комбинацията между хиалуронова киселина и колаген в серията HYALURONIC ACID на REFAN хидратира в дълбочина, подобрява еластичността на кожата и стяга лицевия контур. За постигане на оптимален ефект се препоръчва  ежедневното използване на комбинацията от дневен и нощен крем за лице с хиалуронова киселина. Продуктите на REFAN са с нежна и деликатна текстура, която бързо и лесно се абсорбира от кожата и по този начин се постига нейната дълбока и трайна хидратация. Нощният крем съдържа и органично масло от арган, което допълнително подхранва кожата и подпомага борбата със стареенето. Зимата поднася своите предизвикателства, но с козметиката HYALURONIC ACID на REFAN можете да се изправите пред тях и да се радвате на повече самочувствие със здрава, свежа и красива  кожа.", "date": "2018.11.30", "title": "Козметика с хиалуронова киселина – за хидратирана и красива кожа през студените дни"}
{"url": "https://www.monitor.bg:443/bg/a/view/vsichki-bylgari-sys-zagubi-v-liga-evropa-151070", "text": "Всички отбори с българско участие записаха загуби в петия кръг от груповата фаза на Лига Европа. Безспорно най-тежко бе положението за национала Симеон Славчев, чийто „Карабах“ бе размазан с 1:6 от бившия тим на халфа „Спортинг“ (Лисабон). Славчев игра 71 минути за азербайджанския отбор, но не суспя да помогне на тима си, който се сбогува с надпреварата. \"Не разбрах какво се случи, трудно се получават такива загуби. Не мога да обясня защо играхме така”, коментира българинът, който в последния мач ще играе срещу английския гранд „Арсенал“ в Лондон. Капитанът на националния отбор Ивелин Попов също не успя да помогне на „Спартак“ (М), който падна с 1:2 от „Рапид“ (Виена). Нападателят се появи на терена в 82-рата минута. Георги Миланов и неговият “МОЛ Види” пък загубиха с 0:2 като гост на БАТЕ (Борисов) и сериозно намалиха шансовете си да прескочат груповата фаза на Лига Европа. Такива все още има, но минават през положителен резултат срещу “Челси” в последния кръг и благоприятно развитие на мача между ПАОК и БАТЕ, които също разчитат да се преборят за второто място. За финал младежкият национал Едисон Йорданов записа 90 минути за люксембургския „Дюделанж“, който в един момент бе близо да шокира „Милан“. На „Сан Сиро“ домакините падаха с 1:2, но в крайна сметка успяха да обърнат и да спечелят с разгромното 5:2.", "date": "2018.11.30", "title": "Всички българи със загуби в Лига Европа"}
{"url": "https://www.monitor.bg:443/bg/a/view/genialnijat-maestro-sharl-dutoa-dirijira-u-nas-151071", "text": "Носителят на две награди „Грами“ от общо 10 номинации – маестро Шарл Дютоа ще дирижира за пръв път у нас по повод 90-ия сезон на Софийската филхармония. Швейцарският гений ще представи емблемите си – Равел, Пуленк и Сен Санс заедно с виртуозното клавирно дуо Аглика Генова и Любен Димитров на 6 декември в зала „България“. “Майка ми гъската” на Равел, Концерт за две пиана от Пуленк и Симфония No 3 „Органова“ от Камий Сен Санс са визитна картичка на Дютоа, които българската публика ще има редкия шанс да види и чуе на живо под палакта му. Билетите за класическия спектакъл са на цени от 25 до 50 лв., а от утре всички пропуски ще са с 30% отстъпка заради коледните празници. Шарл Дютоа е едно от най-големите имена в класическата музика, който дебютира през 50-те години начело на Лозанския камерен оркестър. През годините е главен диригент на симфоничния оркестър на Берн, артистичен директор на симфоничния оркестър на Монреал, музикален директор на Националния оркестър на Франция и на симфоничния оркестър на NHK в Токио, главен диригент и артистичен директор на Кралския филхармоничен оркестър на Лондон, дирижира оркестъра на Филаделфия като негов почетен диригент. Гост-диригент е на най-големите американски оркестри – Бостън, Ню Йорк, Лос Анджелис, Чикаго, Сан Франциско и Питсбърг, както и на оркестрите в Лондон, Берлин, Париж, Амстердам, Цюрих, Мюнхен, Москва, Сидни, Пекин, Хонконг, Шанхай, а за актуалния сезон е избран от Санктпетербургския симфоничен оркестър за главен гост-диригент. В известни периоди Дютоа е художествен ръководител на музикалните фестивали в Сапоро и Миядзаки, на фестивалния оркестър във Вербие, на музикалната академия в Гуанджоу. За съжаление лавина от обвинения в сексуален тормоз в последната година отнемат на Дютоа голяма част от престижните работни места, като например поста му в Кралския филхармоничен оркестър, от който трябваше да се пенсионира през 2019-та. Отношенията си гения прекъснаха й оркестрите в Бостън, Сан Франциско и Сидни, а той сам се оттегли от работата си в Ню Йорк, Чикаго и Кливлънд. В крайна сметка преди дни следователите по един от случаите – с обвиненията от колежки в оркестъра в Монреал, излязоха с решение, че няма повод да бъдат повдигани обвинения. Дори да има останали петна по името на маестрото, неговият талант е доказан през годините, за което той има на рафта си над 50 награди с дирижираните от него оркестри и 40 индивидуални отличия. През 2014 г. е отличен за цялостно творчество на Международните музикални награди за класика. През 2007 г. получава златен медал на Лозана. През 2017 г. получава златен медал на Кралското филхармонично общество. Записвал е за Decca, Deutsche Grammophone, EMI, Philips и Erato.", "date": "2018.11.30", "title": "Гениалният маестро Шарл Дютоа дирижира у нас"}
{"url": "https://www.monitor.bg:443/bg/a/view/dido-ot-d2-shte-se-bori-za-ostavane-vyv-fermata-151068", "text": "Близо две седмици преди финала на четвърти сезон на „Фермата“ на арената за дуели своето място в шоуто ще защитават емигрантът във Франция – Симеон и един от популярните участниците в шоуто - вокалистът на група D2 - Дидо. Певецът е един от малкото известни в историята на предаването, достигнал до толкова напреднал на надпреварата. Симеон пък е фермерът с най-много участия и победи в дуели в този сезон на риалитито – цели 4, а за Дидо това ще е втора битка на арената. Въпреки че той успя да елиминира интелектуалеца Александър Масларов, музикантът загуби четири поред битки за имунитет, заради което е смятан за един от по-слабо подготвените играчи. По време на церемонията за избор на втори дуелист вокалистът на D2 призна, че се радва, че е вторият, за да подреди битките в своя полза. Водещите Иван и Андрей официално съобщиха, че финалисти в четвърти сезон на „Фермата“ ще бъдат четирима души – двама мъже и две жени. Първата двойка мъж и жена ще бъде определена чрез гласуване от напусналите вече фермери, а другите двама ще заслужат местата си на финала чрез победа в дуели в последната седмица. Сред останалите в стопанството десетима фермери вече се оформят фаворити за големия финал. Една от тях е 25-годишната учителка от Пазарджик - Александра, която тази седмица събра най-голяма подкрепа, както от участниците, така и от специалните гости от миналия сезон на шоуто - волейболната звезда Владо Николов, победителят Яни Андреев и емигрантът Иван Гинчев. Тяхната мисия в стопанството бе да наградят най-достойния фермер с амулет за имунитет от един елиминационен дуел. Единодушното им решение бе да дадат амулета на Александра, което й дава сериозно предимство пред останалите участници в седмиците преди големия финал.", "date": "2018.11.30", "title": "Дидо от D2 ще се бори за оставане във „Фермата” "}
{"url": "https://www.monitor.bg:443/bg/a/view/carskite-konushni-stavat-muzej-151075", "text": "Сградата на бившите Царски конюшни на бул. „Васил Левски“ 108 в центъра на София би могла да се превърне в нов музей или галерия. Това заяви министърът на културата Боил Банов, допълвайки, че тя би била прекрасно място, където да се изложи богатата художествена колекция на акад. Светлин Русев. „С МВР най-хубаво бихме работили, ако ни дадат Царските конюшни, за да направим един сериозен музей, една галерия. Говорим си за Светлин Русев, за това, което той остави като наследство и като колекция – там би станала в техните имоти прекрасна галерия“, каза министър Банов пред Европа тв. Всичко това с вътрешното министерство за евентуално прехвърляне на собствеността, уточниха за „Монитор“ от пресцентъра на Министерството на културата. Що се отнася за бъдещо експониране на колекцията на Светлин Русев там, решаваща дума ще имат и наследниците на художника, изтъкнаха още от МК. В навечерието на Деня на будителите 1 ноември група от близо стотина български интелектуалци отправиха открито писмо до институциите с искане държавата да прояви повече грижа за опазването на ценната сбирка на Светлин Русев, което пък накара дъщерите на маестрото да се усъмнят, че някой има интерес тя да бъде одържавена. Някои от подписалите петицията творци тогава обясниха, че става дума за това да се намери подходяща сграда, където колекцията да се съхранява. Към момента сградата на Царските конюшни, която бе подпалена през юли (може би умишлено, но извършителят и досега е неизвестен), е далеч от необходимите условия да приюти произведения на изкуството. Около 70% от опожарената част принадлежат на МВР, а останалите 30% на частна фирма. МВР трябваше да възстанови изгорелия покрив, но тъй като процедурата се забави, По предварителни разчети той ще й коства близо 100 000 лева, а от пожара досега кметството вече е вложило около 15 000 лева за обезопасяване на сградата. Оттам съобщиха за „Монитор“, че ремонтът започва до дни, но засега ще бъде само козметичен, колкото сградата да презимува и да се спре процесът по саморазрушаването й. от местно значение, което гарантира, че ще бъде запазен и поддържан в автентичния му вид. Желанието на институциите – Министерството на културата и Общината, е статутът му да бъде повишен на „национално значение“, но това не е толкова лесно, защото няма пълна информация за някои от собствениците на общо 34-те сгради в комплекса.", "date": "2018.11.30", "title": "Царските конюшни стават музей или галерия (ОБНОВЕНА)"}
{"url": "https://www.monitor.bg:443/bg/a/view/prestypnik-se-kandidatira-za-naj-masovija-ubiec-v-sa-sht-151073", "text": "Американският престъпник Самюъл Литъл, който излежава доживотна присъда в САЩ, призна в затвора, че е извършил 90 убийства из цялата страна в рамките на четири десетилетия, предават американски медии. От ФБР проверяват информацията и ако всичко, казано от убиеца, се окаже вярно, 78-годишният Литъл ще бъде е един от най-големите серийни убийци в американската история. Жертвите му са предимно жени, а престъпленията са извършени от Калифорния до Мериленд, като най-младата според неговите показания е била на 16 години. В някои от случаите престъпникът си спомня как се е запознал с жертвата или какво е работела тя, но в основно в паметта си е запазил само мястото на убийството и възрастта на жертвата. Щатски и федерални агенции проучват истинността на признанията му за десетките убийства на жени между 1970 и 2005 г., вече са свързали Литъл с 34 убийства и работят по доказването на много други. Сегашната тройна доживотна присъда на Литъл е за убийствата на три жени, за които е осъден през 2014 г.. Задържан е от септември 2012 г. в център за настаняване на бездомни в Кентъки и е екстрадиран в Калифорния, където е бил издирван по обвинения, свързани с наркотици. ДНК проби, иззети от Литъл, впоследствие са свързани с неразкритите смъртни случаи на три жени в Лос Анджелис между 1987 и 1989. И трите жертви са били пребити и удушени, след което телата им са захвърлени. По-рано Литъл е имал богато криминално досие с други повдигани други обвинения, включително за изнасилване и грабеж. Присъдите довеждат Литъл да бъде включен в програмата на ФБР \"Violent Criminal Apprehension Program\" (ViCAP), която анализира извършителите на серийни престъпления с насилие и сексуални посегателства и споделя информация с местните власти за неразрешени случаи. Официални лица от програмата впоследствие заявяват, че са открили \"тревожен модел\" и връзки с още много убийства в САЩ. За Литъл е известно, че е роден през 1940 г. в Рейнълдс, Джорджия, по време на един от престоите в затвора на майка му, която е била по думите му \"дама на нощта\". Отглеждан е от баба си. Първите си криминални провинения има още в училище. В книгата на Гинес като най-голям сериен убиец е записан колумбиецът Педро Лопез, който е осъден за убийството на 80 момичета, но твърди, че е изнасилил и убил повече от 300 момичета. Изнасилвал малки момичета между 8 и 12 години. Наричат го Чудовището от Андите. Не по-малко известен с „бройката“ е британският лекар Харолд Шипман. През 2000 г., той е обвинен за 15 убийства, но извършеното разследване след обвинението му е доказало, че е виновен за поне 218 жертви. Той бил осъден на доживотен затвор, а съдията препоръчал той никога да не бъде освобождаван.", "date": "2018.11.30", "title": "Престъпник се „кандидатира“ за най-масовия убиец в САЩ"}
{"url": "https://www.monitor.bg:443/bg/a/view/sokolov-s-treta-pobeda-na-svetovnoto-klubno-v-polsha-151074", "text": "Българският национал Цветан Соколов и неговият тим „Кучине Лубе“ (Чивитанова) се класираха за полуфиналите на световното клубно първенство по волейбол за мъже, което се провежда в Полша. Италианският отбор постигна трета поредна победа от началото на турнира, като отнесе руснаците от „Факел“ (Нови Уренгой) с 3:0 (17, 18, 19) за 72 минути игра и завърши като победител в своята група с 8 точки. Соколов реализира 9 точки в двубоя, от които 2 аса. Най-резултатен за победителите бе Османи Хуанторена с 14 т. Така в първия полуфинал в събота „Кучине Лубе“ ще се изправи срещу местния „Асеко Ресовия“, който продължава въпреки загубата си в последния мач от „Трентино“ с 0:3 (-24, -23, -20). Италианците ще срещнат „Факел“ във втория полуфинал. Ако и двата тима от Апенините стигнат до спора за титлата, то това ще се случи за втори път в историята на турнира след 1992 г., когато „Мисура“ (Милано) надви с 3:2 „Сислей“ (Тревизо). В същото време у нас и двата отбора на „Левски“ (мъже и жени) записаха загуби един след друг в столичната зала „Христо Ботев“ в 1/16-финални мачове от евротурнирите. Воденият от играещият президент и треньор Владимир Николов тим отстъпи пред финландския „Перунган Поят“ с 1:3 (16, -23, -17, -23) за „Чалънд къп“. Трифон Лапков и Иван Петров завършиха с по 13 точки за „сините“, а Николов добави 12 точки, 6 от които от блокада. Пеету Мекинен беше пълен властелин в нападение за финландците, като наниза 23 точки. „Заради силни болки, които изпитвах, не можах да помогна много на отбора си в този мач и това бе разликата между победата и загубата. Не ми хареса обаче поведението на младите в отбора – ако някой няма мотивация да играе в Европа, по-добре да стане зидар“, коментира след срещата Владо Николов. Женският тим пък отстъпи на същата фаза от турнира за Купата на CEV пред чешкия „Простейов“ с 0:3 (-18, -18, -16) само за 65 минути игра. Моника Кръстева отбеляза 12 точки, а Вангелия Рачковска завърши със 7 за „сините“. В „Чалъндж къп“ „Берое“ записа успех с 3:0 (24, 23, 19) над „Арис“ (Солун) с 16 точки на Хелена Перич и 8 на Веселина Григорова. И за трите ни тима предстоят реванши след седмица.  ", "date": "2018.11.30", "title": "Соколов с трета победа на световното клубно в Полша"}
{"url": "https://www.monitor.bg:443/bg/a/view/semejstvo-kluni-shte-krystjat-pyrvoto-dete-na-megan-i-hari-151078", "text": "Принц Хари и съпругата му Меган са поканили близките си приятели Джордж Клуни и Амал да станат кръстници на първородното им дете. Рожбата на херцозите на Съсекс се очаква да види бял свят през пролетта. Братовчедът на Джордж Клуни, Бен Бреслин, пък заяви пред британските медии, че от холивудския актьор ще стане прекрасен кръстник. \"Джордж е чудесен във всяко отношение. Той е добър човек и от него ще стане един много добър кръстник!\", коментира Бреслин. Той похвали и Амал, която със своята честност и ангажираност, също може да бъде сочена за пример. Изданието припомня, че Амал и Меган са били приятелки и покрай тях са се сближили принц Хари и Джордж Клуни. Херцозите на Съсекс посетиха семейство Клуни в имението им край езерото Комо в Италия след като кралската двойка се венча през месец май тази година. Кралските особи тогава се запознаха и с 1-годишните близначета на холивудското семейство - Ела и Александър. Херцозите на Съсекс са поканени на вечеря в лондонския дом на семейство Клуни следващия месец, като сред гостите ще бъдат също бившият президент на САЩ Барак Обама и неговата съпруга Мишел.", "date": "2018.11.30", "title": "Семейство Клуни ще кръстят първото дете на Меган и Хари"}
{"url": "https://www.monitor.bg:443/bg/a/view/nikoleta-praznuva-rojden-den-v-zanzibar-snimki-151060", "text": "Николета Лозанова избяга чак на друг континент, за да полее 31-я си рожден ден. Плеймейтката избра Африка и по-точно екзотична Танзания, като се настани в ултралуксозен комплекс в Занзибар, където нощувката стартира от 1000 лв нагоре. За изживяванията в топлата дестинация Ни Ло се похвали със снимка в Инстаграм, на която се къпе в стъклен басейн, докато възлюбеният й – вратарят на ФК „Левски“ Ники Михайлов, тренира усърдно в снежна София. Той обаче се отчете с интернет честитка още в полунощ като пусна обща тяхна снимка в Инстаграм с посланието: „Любов моя, Честит рожден ден! Да си ми жива и здрава все така усмихната и позитивна към живота. Така всеотдайна към всички хора които обичаш. След 13 години любов мога само да ти благодаря за хубавите моменти и да ти кажа ОБИЧАМ ТЕ за поредна година от твоя празник. Always by your side Misha. 13 years off pure love“. Ден преди да си пожелае: „Честит рожден ден на мен“, бившата тв водеща пусна чисто нова колекция бельо. Линията се казва Freedom (“Свобода”) и е посветена на по-пищните дами и бременните жени. Едно от рекламните лица на новото спортно бельо е Алекс Петканова, която чака първата си рожба от „лудия“ репортер Даниел Петканов. Красавицата позира в бял сет с доста наедряло коремче, но демонстрира супер физическа форма. Самата Николета описа новото си начинание така: Във фотосесията на линията Freedom се включиха още 20-годишната моделка Естер Чардаклиева и колежката и Петя Христова, както и пищната красавица Йелена Александров, която обра одобрението на Инстаграм-последователите на Лозанова.", "date": "2018.11.30", "title": "Николета празнува рожден ден в Занзибар (СНИМКИ)"}
{"url": "https://www.monitor.bg:443/bg/a/view/piroman-podpali-staro-uchilishte-v-kaolinovsko-151050", "text": "Старата сграда на училището в каолиновското село Тодор Икономово е изгоряла почти напълно при пожар в четвъртък сутринта, съобщи говорителят на ОДМВР в Шумен. По първоначални данни става въпрос за умишлен палеж и вече имало заподозрян подпалвач. Сигналът за пожара е постъпил в 4:35 сутринта. Към мястото на инцидента били изпратен първо екип от пожарната в Каолиново, а междувременно и автомобил от Шумен. Въпреки, че огнеборците успели да овладеят огнището, според разпространени в социалните мрежи кадри от селото огънят е избухнал отново и е тлеел в приземния етаж на училището и вечерта. За запалването на училището засега за срок от 24 часа е задържан 36-годишният Айдън А. Бил запалил огънят да се стопли. В селото обаче мъжът има славата на пироман и дори е осъждан на пробация за палеж на слама, люцерна, ечемик и фураж в два частни имота в Тодор Икономово през 2016. Тогава ей така на пияна глава Айдън драснал клечката на два сайванта, пълни със стока и животни. Изгорялата сграда е необитаема от дълги години. Предлагана е за продажба, но купувачи така и не се намерили.", "date": "2018.11.30", "title": "Пироман подпали старо училище в Каолиновско"}
{"url": "https://www.monitor.bg:443/bg/a/view/nad-tri-i-polovina-tona-shokolad-otkradnaha-ot-kamion-v-petrichko-151063", "text": "Над три и половина тона шоколадови изделия изчезнаха от камион и ремаркето му в петричкото село Марикостиново, съобщиха от пресцентъра на ОДП- Благоевград. В нощта срещу 29 ноември около 3 600 килограма различни шоколадови изделия бяха откраднати по странен начин от паркирания пред дома на шофьора камион. По случая е образувано досъдебно производство. Работата по издирването на извършителите продължава. ", "date": "2018.11.30", "title": "Свиха над 3,5 тона шоколад от камион в Петричко"}
{"url": "https://www.monitor.bg:443/bg/a/view/ga-na-milko-lazarov-triumfira-i-v-indija-151069", "text": "Филмът „Áга“ на българския режисьор Милко Лазаров получи специалната награда на журито Silver Peacock Award („Сребърен паун“) от току-що завършилия Международен филмов фестивал „Гоа“ в Индия. Българската мажоритарна копродукция за северните хора и избледняването на патриархалните традиции в модерния свят се е състезавала в конкурсната програма с още 14 заглавия от цял свят. Международният филмов фестивал в Гоа (най-малкия щат в страната) е от престижния „А“ клас и е най-старият кинофестивал не само в Индия, но и в цяла Азия. Той е създаден през 1952 г. и тогава се провежда под патронажа на първия министър-председател на страната Джавахарлал Неру. 23 държави са участвали със свои ленти в първото издание на форума, а през 2018 г. те са вече 65 в различните програми на събитието.", "date": "2018.11.30", "title": "„Áга“ на Милко Лазаров триумфира и в Индия"}
{"url": "https://www.monitor.bg:443/bg/a/view/cacheva-za-ivancheva-njama-vip-arestanti-vsichko-e-prenaseleno-151053", "text": "Всички задържани лица в ареста се третират еднакво, няма ВИП арестанти. Поставени са при един и същи условия. Това коментира правосъдният министър Цецка Цачева в кулоарите на НС относно казуса с бившата кметица на Младост Десислава Иванчева, която се жалва от лошите условия в ареста. В тази връзка Цачева обясни, че няма неравнопоставеност между Иванчева спрямо другите в ареста. Иначе министърът обясни, че са спазени и изпълнени всички формални критерии - 4 кв. метра за всеки арестант, пряка светлина, течаща вода, осветление и други. През това лято в конкретното помещение, в което се намира Иванчева, са извършени ремонтни дейности. Имало е петно от теч, който е спрян, но петното останало. Над това помещение се намира самият затвор. „За да има сериозен ремонт, трябва възможност килията да бъде освободена. Всичко е пренаселено. До това се опират нещата. Средства имаме, но сградата е изключително амортизирана.“, поясни Цачева. Цачева поясни, че за конкретната килия на Иванчева от две стари помещения, са обособили едно с площ от 16 кв.метра. По критерии това означава да бъдат настанени 4 лица. В момента те са три. Квадратурата е спазена, има пряко осветление, има вътрешен санитарен възел, аргументира се правосъдният министър. Тя поясни, че санитарният възел на пръв поглед е стряскащ. „Но нека да държим сметка в колко български домове тези помещения са извън сградата и в двора. Колко български домове нямат течаща вода. Това не означава, че полагаме максимални усилия за подобряване на условията“, каза тя. Тя припомни, че във вторник е свикала заседание на всички отговорни институции, в това число и омбудсмана Мая Манолова, която предлага Софийският затвор да бъде преместен. Цачева даде да се разбере, че е готова на това, стига да й кажат къде. Тя припомни, че ще се строи и нов затвор по Норвежкия механизъм, но едва ли и той ще бъде достатъчен, за да се решат всички проблеми с затворите и арестите у нас. Цачева обясни, че за да съобразят с изискването за 4 кв. метра площ за всяко лице, от 400 лица, които през 2015г. са били настанени в ареста, сега там има малко над 240 души. Цачева отказа коментар дали шефът на ВКС Лозан Панов оказва натиск над съдиите като праща проверка защо Иванчева не е пусната под домашен арест. Тя поясни, че това е въпрос от компетентността на съдебната власт, която е независима и не би си позволила като част от изпълнителната влас да коментира този въпрос.", "date": "2018.11.30", "title": "Цачева за Иванчева: Няма ВИП арестанти, всичко е пренаселено"}
{"url": "https://www.monitor.bg:443/bg/a/view/400-lv-na-mesec-nujni-za-da-progovori-marti-151051", "text": "400 лв. на месец – толкова не достигат на 5-годишния Мартин, който е с 80% увреждане, за да проговори. Той обича да се катери и да скача като всички деца само че е по-емоционален от тях, защото страда от аутизъм. Шанс да се социализира и да изрече първите си думи има, но лечението не е евтино. По три пъти в седмицата ходи на поведенческа терапия, която струва на семейството му 840 лв. всеки месец. Тя се опира на принципа, че поведението се научава на базата на последствията от него и се счита за една от най-ефективните. Помощта, която му се полага от държавата, е 450 лв. Останалите 400 лв. семейството набира трудно, защото работата на бащата е сезонна, а майката на Марти от септември е принудена да работи на половин работен ден, за да може да се грижи за него. От скоро малчуганът е само едно от многото деца, които е подпомогнала „Българската Коледа“. Аз вече посещавах центъра и се чудех от къде да намеря пари, защото това е много голям разход – 40 лв. на час, а за да има смисъл, терапията трябва да е интензивна. Тогава научих за кампанията, подготвих си документите, кандидатствах и 2 месеца по-късно получих отговор, че сме одобрени и споделя Цветелина Стоянова. Сумата вече е изразходвана за октомври и ноември. И тревогите на семейството започват отново. „От 3 години насам не можем да задържим и един лев вкъщи. Всичко изтича и ако някои от двамата спре да получава заплата, не знам как ще се справим, ще се наложи да му спрем терапията, за да се изхранваме“, казва Цветелина. Тя смята да кандидатства отново за „Българската Коледа“, но първо трябва да отчете за какво са похарчени парите, а гаранция, че отново ще бъде одобрена няма. Ежедневието на Марти вместо в игри с други деца, преминава в срещи с логопед и посещаване на сензорна зала, където се стимулират слухът, зрението, тактилността и равновесието му. Напредъкът е малък, но това е, защото лечението е започнало късно. Лекарите официално поставят диагнозата му чак когато е на 4 години. „Едно такова събитие Има земетресения даже и в нашето. Започнах да се притеснявам, че не проговаря, когато беше още на 2. Знам, че някои деца по-бавно започват да бъбрят, но проблемът, който най-много ми се натрапваше в очите, е, че той не разбира какво му се казва. Още повече че има 9-годишно братче, което каза първите си думи още на 9 месеца“, с насълзени очи си спомня Цветелина. Причината за късното диагностициране е съмненията на лекарите, че има загуба на слуха. След неколкократни аудиограми, пред медиците вече хипотезата за глухота не съществува. Тя отстъпва място на истинската диагноза – аутизъм. „Беше ми много трудно, докато го приема, защото съм наясно, че което никои не може да прогнозира как и до къде ще се развие“, казва Цветелина Стоянова. Оттук насетне почва и ходенето по мъките, а първият проблясък за светлина в тунела идва с помощта от „Българската Коледа“. Хиляди български семейства носят същия кръст, а дарителската кампания продължава. През 2018 г. „Българската Коледа“ разполага с 2 600 000 лв., като до момента е подпомогнала 505 деца с общата сума 772 944,61 лв.", "date": "2018.11.30", "title": "400 лв. на месец нужни, за да проговори Марти"}
{"url": "https://www.monitor.bg:443/bg/a/view/razbiha-kanal-za-iznos-na-drehi-mente-ot-turcija-kym-zapadna-evropa-151065", "text": "Канал за износ на дрехи, чанти, колани, часовници с логото на известни модни марки разбиха полицаи от сектор „Икономическа полиция” в Пловдив. Фалшивите стоки били внасяни от Турция от 41-годишен пловдивчанин и трябвало да залеят пазарите във Франция, Испания, Германия и Португалия. Това съобщи на брифинг, на който отчита дейността на Областната дирекция на МВР в Пловдив за изминалия ноември, директорът ст. ком. Атанас Илков. Случаят с канала за уж марковите стоки е от 23 ноември. Тогава пловдивските полицаи приключили няколко месечно наблюдение на 41-годишния си съгражданин. Той бил заловен в офис на една от куриерските фирми в града, докато се опитвал да изпрати голямата си пратка към четирите западноевропейски държави. В подготвените от мъжа кашони били открити близо 560 артикула - дънки, якета, спортни екипи, чанти, колани, часовници и други стоки, носещи логата на световно известни търговски брандове. Товарителници с имената на същия изпращач били залепени и върху четири големи чанти, в които се съдържали 28 000 сашета със стимулираща хранителна добавка. Срещу търговеца е образувано досъдебно производство по чл. 172б от НК за престъпление срещу интелектуалната и индустриалната собственост. Задържан е бил за срок до 24 часа.  Работата по случая продължава под ръководството на Районна прокуратура – Пловдив. ", "date": "2018.11.30", "title": "Разбиха канал за износ на дрехи менте от Турция към Западна Европа"}
{"url": "https://www.monitor.bg:443/bg/a/view/po-5-krajbi-na-den-v-plovdiv-150-za-mesec-151066", "text": "По 5 кражби средно на ден стават в Пловдив, сочи статистиката на полицията в града. През последните 30 дни посегателствата върху собствеността в града и региона са общо 150. Това съобщи на редовния брифинг в края на ноември директорът на РДВР Пловдив ст. ком. Атанас Илков. Разкрити са обаче едва 21 кражби. Общо през месеца в града и региона са били извършени 430 престъпления, от които 135 са били разкрити. Други 58 престъпления от предишни месеци също били разкрити този ноември и извършителите на престъпленията били предадени на съд. Към наказателна отговорност били привлечени 69 лица, каза Илков. Били са извършени и 15 грабежа, от които са разкрити 5. Полицаи от Пето районно са заловили само за 24 часа 16-годишен младеж, който извърши грабеж от бензиностанция с плячка от едва 300 лева. Също много бързо е бил заловен 21-годишен, който се прехранвал, като издърпвал със сила дамски чанти от собственичките им. 45-годишен иманяр от хисарското село Старосел попадна зад решетките заради 82 монети от различни епохи и 5 грама марихуана. Това В дома на иманяра били открити и други изкопани артефакти, като метални орнаменти, каза той. По думите на Илков предстои да бъде направена експертиза, която ще датира точно иззетите от дома на мъжа от Старосел предмети. Това е само една от акциите, по които са работили през ноември полицаите от Пловдив. При друга, дело на колегите им от Асеновград, е разбита нарколаборатория край село Мулдава. Там бил претърсен туристически комплекс, в една от постройките на който открили лаборатория, оборудвана с отоплителна и вентилационна система. В нея намерили да се суши марихуана с тегло около 26 кг. . Били иззети още: 17 лампи, 12 вентилатора, 3 въздухопровода, електрическа мелница, чувал с тор, 4 туби с течни препарати за растителна защита и други веществени доказателства за осъществената незаконна дейност. Открити били също: 317 празни саксии и 12, в които имало корени с отрязани стръкове от рода на конопа – т.нар “майки”. Собствениците на имота – съпрузи на 56 и 54 години, както и синът им, били арестувани.  ", "date": "2018.11.30", "title": "По 5 кражби на ден в Пловдив, 150 за месец"}
{"url": "https://www.monitor.bg:443/bg/a/view/bylgarija-e-na-58-mjasto-v-sveta-po-digitalizacija-151059", "text": "България е на 58-мо място по дигитализация от 115 страни. В проучването са участвали 115 страни, оценявани по различни критерии като инфраструктура, мащаб, регулация, свързаност и знание. Данните от изследването изнесе зам. изпълнителният директор на Българската агенция за инвестиции Маджиде Ахмедова по време на форум „Дигитални предизвикателства пред съвременните компании“ в София. „Причината ние да изоставаме са точно два фактора - знание и регулация. Липсва добро образование в IT сферата, както и електронно правителство. По внедряване на технологии в публичния сектор и използването на интернет пък сме на края на опашката от страните членки на Европейския съюз. След нас се нарежда единствено северната ни съседка Румъния“, коментира Ахмедова.   Противно на това, по отношение на достъп до интернет сме на средното за Европа ниво и на 13 място по използване на електронни и съобщителни услуги. „В момента Европа и България изостават по отношение на дигитализацията. Основната цел на правителството е до 2020 г. да настигнем останалите страни“, допълни зам. шефката на БАИ. Това ще стане чрез различни инструменти на Министерството на икономиката, като Националния иновационен фонд. Той цели стимулирането на финансиране на проекти и програми, които разработват решения за икономиката и бизнеса, както и предоставят възможности за изпитания в лабораторни условия. Друг инструмент е Иновационната стратегия за интелигентна специализация. По данни, предоставени по време на форума, у нас 27% от бизнесите са иновативни предприятия, 16.8% са предприятия за технически иновации, а 18.6% - с нетехнически новости. Според Наталия Кирилова, управител на Digital Marketing Group, технологиите и данните, които обменяме, променят драстично нашия живот без да го осъзнаваме. “Начинът, по който използваме данните, е ключов - трябва да се замислим как ги използваме - дали те ще ни помогнат да взимаме правилните решения”, коментира Кирилова. По нейни думи често сме затрупани с данни, които не знаем как да използваме. Друго предизвикателство пред бизнеса е навлизането на изкуствения интелект. “Много хора ще останат без работа заради новите технологии”, сподели опасенията си за да оптимизират процеса на работа. “За тези с образование това не е проблем, но трябва да се замислим за другите”, каза още Кирилова. Предизвикателство е и защитата на личните данни. Според редица изследвания компании като Фейсбук използват над 60 000 показатели, за да следят нашата дейност. “Ние не знаем колко информация за себе си даваме ежедневно - американските компании имат начини да пробият регламента на платформи в Гугъл, без ние да разберем”, даде пример Кирилова. По нейни думи тя е разговаряла с различни оператори, които потвърдили, че не споделят данните с никого, но компаниите имат начини да ги получат и без това. Това стана с въвеждането на GDPR, след който голяма част от тези данни изчезнаха, но само след 2 месеца се появиха отново. “Трябва да се замислим дали не е редно да получаваме пари за тези данни, дали всички не трябва да имаме базов доход и дали роботите не трябва да плащат данък”, завърши Кирилова. Облакът на GS1 България ще помага на търговците при идентифицирането на продуктите. Услугата бе представена от изпълнителният директор на сдружението Цвета Братанова. Трите стъпки за успеха на една компания са именно прозрачността, бързината на доставка, както и доверието на крайния потребител към индустрията - например това е доверието на пациента към здравната индустрия. За да се постигне това обаче компаниите трябва да работят върху своята идентификация, данни, събития и оперативна съвместимост. “Идентификацията е съществена част от търговията”, каза още Братанова. Идентификацията включва информация за клиентите, продуктите, пратките, покупките и като цяло за нещата. Връзката между идентификацията във физическия свят и дигиталния обаче все още не е изяснена. Затова и компанията предлага GS1 Cloud, който дава 2 възможности - Check и Activе. Първият ще помага на производителите да проверяват дали данните и идентификацията им е валидна, тоест дали е легална. Втората услуга пък ще дава възможност да се обновяват и активират уникалните идентификационни номера на продуктите в онлайн пространството. Друга важна част са т. нар. “събития” или това е споделянето на информация за движението на стоките. “Тук компанията спазва не само регулациите на сектора в страната, но и на регулациите в ЕС по отношение на обмена на данни”, каза още Куцарова.", "date": "2018.11.30", "title": "България е на 58 място в света по дигитализация"}
{"url": "https://www.monitor.bg:443/bg/a/view/nad-8-3-mln-leva-v-djakpoti-za-tiraj-96-151064", "text": "Обща сума над 8,3 млн. лева се събира в джакпотите за тираж №95 на БСТ. В \"6 от 49\" с последните попълнения от 132 216,01 лв. има вече 4 621 780,51 лева. До тегленето утре се очакват още към 150 000. В \"6 от 42\" има 483 289,79 лв. и там цифрата ще мине 500 000. В \"5/50 - 1/12 Зодиак\" си стоят непроменящите се 3 млн. лева, а в \"Рожден ден\" има 1500. Най-внушителната печалба в тираж №95 е леката кола \"Форд Фиеста\" от \"Втори шанс\" за \"6 от 49\". Тя е за късметлия, пуснал в Пазарджик 4 комбинации плюс 1 за \"Тото Джокер\" в абонамент за 2 тиража за 8,40 лв. От \"Втори шанс\", но за \"5 от 35\" има и 2 печалби по 5000 лв., но за играта \"5 от 35\" - в Момчилград и Бургас. Единият играч е заложил на 6 числа пълно комбиниране (ПК) в 1 област и 3 области обикновено попълване за 6,30 лв., а другият - на единичен фиш за 70 стотинки. Най-голямата парична печалба е пък 20 714,70 лева от \"5 от 35\" Тя е от единствената петица в I теглене за 20 678,70 лв. и 8 тройки по 4,50. Уцелени се със система №10 с 10 числа за 12,60 лв.  Числа - (1, 11, 13, 19, 32, 38); 6 - няма, 5 - 5 по 2677,90 лв., 4 - по 46,50 лв., 3 - по 3,60 лв.; ДЖАКПОТ: 4 621 780,51 лв.  Числа - (6, 14, 15, 18, 22, 32); 6 - няма, 5 - 5 по 1748,70 лв., 4 - по 35,10 лв., 3 - по 3,60 лв.; ДЖАКПОТ: 483 289,79 лв.  I теглене - (7, 24, 26, 27, 28); 5 - 1 от 20 678,70 лв., 4 - по 101,10 лв., 3 - по 4,50 лв.; II теглене - (3, 11, 18, 25, 32); 5 - 9 по 2297,60 лв., 4 - по 36,60 лв., 3 - по 4,00 лв.  Числа - (11, 17, 24, 26, 33); Зодия 12 - Риби; 5+1 - няма, 5 - няма, 4+1 - няма, 4 - 3 по 500,00 лв., 3+1 - 22 по 100,00 лв., 3 - 3 по 10,00 лв., 2+1 - по 5,00 лв., 1+1 - по 1,50 лв., 2 - по 0,80 лв., 0+1 - по 1,00 лв., ДЖАКПОТ: 3 000 000,00 лв.  Позиции - (3, 5, 8); Цифри – (4, 6, 8); 3 - 16 по 1310,10 лв., 2 - по 2045 по 10,30 лв.; ДЖАКПОТ: 0,00 лв.  Година 53, месец 05, дата 18, ден 2; I група - няма, II - няма, III - няма, IV - 5 по 40,90 лв., V - 13 по 15,70 лв., VI - 6 по 27,30 лв., VII - 22 по 9,30 лв., VIII - 10 по 16,40 лв., IX - 47 по 5,20 лв., X - гр. 67 по 4,30 лв., XI - по 1,60 лв., XII - по 2,10 лв., XIII - по 1,90 лв., XIV - по 1,10 лв., XV - по 1,20 лв.; ДЖАКПОТ: 1430,63 лв.          \"6 от 49\"            495585235           Пазарджик                        \"5 от 35\"           635481522           Момчилград                        \"5 от 35\"           871175792            Бургас", "date": "2018.11.30", "title": "Над 8,3 млн. лева в джакпоти за тираж №96"}
{"url": "https://www.monitor.bg:443/bg/a/view/derbito-boka-rivyr-shte-e-v-madrid-grandovete-protestirat-151067", "text": "Отлаганият на два пъти мач-реванш от финала за Копа Либертадорес между аржентинските „Ривър Плейт“ и „Бока Хуниорс“ ще се играе на стадион \"Сантяго Бернабеу\" в Мадрид на 9 декември. Това стана ясно след заседание на ръководството на КОНМЕБОЛ, ФИФА и ръководители на двата клуба. Първата среща между двата аржентински гранда завърши 2:2, а втората беше отлагана заради атаката по автобуса на „Бока“ от страна на фенове на „Ривър“. През цялата седмица се обсъждаха различни варианти за стадион, който да приеме сблъсъка в по-нормална обстановка. Освен в Испания, имаше вероятност мачът да се играе в Катар или Парагвай, но тези моменти отпаднаха в последния момент. От КОНМЕБОЛ обявиха и наказанието на „Ривър Плейт“, което е два мача от Копа Либертадорес пред празни трибуни, както и глоба в размер на 400 000 долара. Веднага след обявяването на решението и от двата клуба изразиха недоволство. \"Това е изключително глупаво. Какво да правя, ако искам да заведа семейството си на мача? Знаете ли колко струва полетът до Мадрид? Трябваше просто да се вземат необходимите мерки и мачът да се играе там, където беше предвидено\", избухна легендата на „Бока“ Диего Марадона. От „Ривър Плейт“ също официално протестираха и обявиха, че ще обжалват както пренасочването на мача, така и глобата.", "date": "2018.11.30", "title": "Дербито \"Бока\" - Ривър\" ще е в Мадрид, грандовете протестират"}
{"url": "https://www.monitor.bg:443/bg/a/view/narkoman-i-kriminalno-projaven-zadigna-gsm-i-portmoneto-na-shkolska-direktorka-151048", "text": "Наркоман и криминално проявен е проникнал в кабинета на директорката на основно училище в Пазарджик и е отмъкнал оттам джиесема и портмонето й. Дръзкият извършител минал през охраната на школото, като казал на пропуска, че има насрочена среща с директорката. Нищо неподозиращи охранителите го пуснали да се качи на втория етаж, където се намира кабинета на госпожата. Издебвайки, че вратата е отворена, а директорката в това време е била в съседна стая, неканеният гост пребъркал дамската й чанта и взел джиесема и портмонето й, след което « ни лук ял, ни лук мирисал»  излязъл от училището. Минути по-късно потърпевшата установила липсата на портомонето с неголяма сума пари и с лични документи и телефона си. Тя веднага подала сигнал в местното Районно управление на МВР и в училището пристигнали  младши-полицейски инспектори, обслужващи района и криминалисти. Прегледани са обстойно видеозаписите на охранителните камери на училището и полицаите бързо познали стария си познайник Н.Г.-43г. от Пазарджик. Мъжът е наркозависим,  криминално проявен и осъждан за различни престъпления и дори наскоро имал влязла в сила присъда, която трябвало да бъде изпълнена и да влезе отново зад решетките. Екип на сектор «Криминална полиция» при РУ-Пазарджик успял бързо да установи местоположението на извършителя и той бил заловен. У него са намерени откраднатите вещи и документи. Н.Г. е задържан първоначално за срок от 24 часа в ареста на полицейското управление. Със свое постановление прокурор от Районната прокуратура в Пазарджик е удължил срока на задържането му със 72 часа. Внесено е искане в Районния съд за налагане на най-тежката мярка за неотклонение- «задържане под стража».  Полицаите продължават работата по случая и изясняват съпричастността на апаша към други кражби в областния град през изминалия месец.  ", "date": "2018.11.30", "title": "Наркоман и криминално проявен задигна GSM и портмонето на школска директорка"}
{"url": "https://www.monitor.bg:443/bg/a/view/izmamnica-vleze-v-roljata-na-vrachka-i-otmykna-5-hil-lv-ot-pensionerka-151049", "text": "Измамница влезе в ролята на врачка и успя да отмъкне всичките спестявания на възрастна жена от Перник. Поредният нелеп случай е регистриран вчера, когато на входната врата на 78-годишна перничанка позвънила жена, която била с малко дете и поискала стари дрешки за него. Домакинята казала, че няма и тогава неканената гостенка й казала, че над нея тегне черна магия и предложила да й я развали. Лековерната пенсионерка се вързала и започнала да удовлетворява исканията й. Стигнало се до изваждане на всички пари, които 78-годишната жена имала. Трябвало да бъдат поставени във възглавница и да се преспи на тях. Вместо парите, във възглавницата били поставени хартийки, а от врачката нямало и следа. След подаден сигнал в полицията са предприети действия за установяване на измамницата. Започнато е досъдебно производство. От полицията отново напомнят на гражданите, да не се доверят на непознати и под никакъв предлог да не дават пари. При посещение на домовете им от непознати или получаване на телефонни обаждания, да сигнализират на тел. 112 и да уведомяват свои близки и познати.  ", "date": "2018.11.30", "title": "Измамница влезе в ролята на врачка и отмъкна 5 хил. лв. от пенсионерка"}
{"url": "https://www.monitor.bg:443/bg/a/view/do-380-lv-ot-pomoshta-na-decata-s-naj-tejki-uvrejdanija-za-asistent-151057", "text": "До 380 лв. от месечната помощ от 930 лв. за дете с 90 процента увреждания ще се приспадат за асистент, като конкретният размер ще съответства на определения брой часове в индивидуалната оценка на потребността. Това приеха депутатите от социалната комисия при прегласуването на второ четене на законопроекта за личната помощ. „Ако на детето с увреждане му бъдат определени по 2 часа лична помощ, които представляват 250 лв., няма да се отнемат тези 380 лв., а ще се приспаднат само 250 лв.“, обясни омбудсманът Мая Манолова. Тя бе категорична, че законът гарантира, че хората ще имат лична помощ през цялата следваща година, По думите й повод за празнуване ще има тогава, когато парламентът окончателно гласува законопроектите за хората с увреждания и за лична помощ. Ползвателят на лична помощ продължава да ползва месечна помощ или добавка за чужда помощ, ако доставчикът на услугата не може да сключи договор с асистент, записаха депутатите. Тя ще може да се финансира и със средства от бюджетите на общините чрез решение на общинския съвет. До стартиране на услугата, което трябва да стане от 1 септември 2019 г., лицата, които ползват социалните услуги от общините \"Личен асистент\", \"Социален асистент\" и \"Домашен помощник\", ще продължат да ги получават по досегашния ред. \"Двата закона - за хората с увреждания и за личната помощ, ще влязат в пакет в пленарна зала в сряда за второ четене\", заяви председателят на социалната комисия Хасан Адемов. Той благодари на всички заинтересовани страни и на работната група, която в продължение на близо месец е положила усилия по текстовете заедно с майките. \"Изпълняваме ангажимента нищо за хората с увреждания без хората с увреждания\", коментира Адемов. Начело на Националния съвет за интеграция на хората с увреждания няма да  застане социалният министър, а ще бъде вицепремиер. \"Това е поет ангажимент лично от премиера Бойко Борисов на срещата ни онази вечер, който се изпълни\", отбеляза Вера Иванова, която е майка на дете с увреждане. ", "date": "2018.11.30", "title": "До 380 лв. от помощта на децата с най-тежки увреждания за асистент "}
{"url": "https://www.monitor.bg:443/bg/a/view/mvr-proverjava-za-psihichesko-zaboljavane-pobojnika-na-taksidjijata-151056", "text": "МВР проверява дали мъжът, нападнал таксиджия и откраднал колата му, е с психически заболявания. Това стана ясно от думите на вътрешния министър Младен Маринов в кулоарите на парламента. Той припомни, че веднага са били предприети нужните действия, а извършителят е задържан в Пловдив. Задържаният мъж е 28-годишен, роден е през 1990 година, но сега МВР проверява дали той не е бил освидетелстван и дали няма психическо отклонение, уточни министърът. Ако е така, това го прави негоден за носене на наказателна отговорност, обясни Младен Маринов. Към момента е заведено досъдебно производство. Маринов коментира и случая със задържания в Австрия за тероризъм и за ареста на двама сънародници с 11 тона хашиш в Италия. И при двата казуса нашите власти съдействат по линия на международния обмен, обясни Маринов. Българинът, арестуван за тероризъм, е с адресна регистрация в Силистра, но от много години не живее в нашата страна, уточни МВР-шефът. Едно от лицата, задържани в Италия пък е известен на полицията за управление на автомобил след употребата на алкохол. Междувременно по време на парламентарния контрол Маринов отрече полицията да е упражнявала насилие по време на протестите. Маринов заяви още, че при груби нарушения на обществения ред, полицията е действала според закона. За това има съставени актове за глоби и наказателни постановления. При регламентираните прояви, органите на МВР са съдействали да няма нарушение на обществения ред и дори не са допуснали провокации, каквито опити е имало, каза още той. По границата с Турция ще се правят сензорни линии, където все още няма ограда, каза Маринов. Той уточни, че става дума за участък от близо 59 км. Освен това ще има нови постове за техническо наблюдение.При нарушаване на оградата по границата с Турция, Гранична полиция охранява района с различна техника и пешеходни патрули.", "date": "2018.11.30", "title": "МВР проверява за психическо заболяване побойника на таксиджията"}
{"url": "https://www.monitor.bg:443/bg/a/view/izpravjat-pred-temida-ubiec-na-bezprizorno-kuche-151052", "text": "56-годишен старозагорец ще застане пред Темида по обвинение, че по особено мъчителен начин е наранил тежко и по този начин довел до смъртта му бездомно куче. Инцидентът е станала в ранния следобед на 28 юли м.г., когато лудналият от жегите в този летен ден Николай И. излязъл на терасата на апартамента си в квартал „Три чучура“ и си устроил стрелба по жива цел с право мерене, като за целта използвал една от двете си въздушни пушки. За мишена му послужило безпризорно куче, което предизвикала гнева му със скимтенето си. Мъжът първо прострелял задните лапи на животното, след това продължил стрелбата и по тялото му, впоследствие ветеринарните лекари от Тракийския университет извадили 4 оловни сачми. Животинчето починало на 3 август въпреки усилията на специалистите от старозагорската Алма Матер, стрелецът е бил задържан за 24 часа, при претърсването на дома му полицаите иззели двете пушкала. Повдигнатото обвинение е чл.325б, ал.2,т.2 във вр.ал.1 от Наказателния кодекс, който предвижда лишаване от свобода до 5 години поради особения цинизъм и дързост , проявени от извършителя.", "date": "2018.11.30", "title": "Изправят пред Темида убиец на безпризорно куче"}
{"url": "https://www.monitor.bg:443/bg/a/view/1000-leva-globa-za-porno-s-deca-151055", "text": "Перверзник от Мездра се размина само с 1000 лева глоба за порно с деца.  Присъдата е на районния съд, която потвърди и окръжния във Враца. Извратенякът съхранявал на личния си лаптоп над 10 000 файла, голяма част от които били с малолетни и непълнолетни. До делото се стигнало след като бившата му съпруга подала сигнал, че я изнудва като я плаши, че ще пусне в мрежата нейни голи снимки, които правил докато били заедно. По този повод униформените нахлули в дома му на 31 януари миналата година и конфискували техниката му. По време на обиска ченгетата открили огромна еротична колекция с различни деца и жени на преносим компютър.  Тя съдържала снимки и видеа с порнографско съдържание с общ размер 13 GB, разпределени в 80 директории или общо 10 731 файла. Главните действащи лица на голяма част от кадрите били видимо под 18-годишна възраст, а експертиза доказала, че има файлове и с 9-годишни деца.", "date": "2018.11.30", "title": "1000 лева глоба за порно с деца"}
{"url": "https://www.monitor.bg:443/bg/a/view/300-lv-globa-za-vdigane-na-shum-ot-22-8-chasa-v-sofija-ot-utre-151061", "text": "До 300 лв. може да стигне глобата за вдигане на шум между 22 и 8 часа в София. Това предвижда изцяло нова наредба за обществения ред в столицата, която влиза в сила от събота. Общинарите приеха документа в края на септември, според които ще бъдат налагани глоби на гражданите, които вдигат шум между 22 часа и 8:00 сутринта, а също и за нарушения във времето между 14 и 16 часа. Глобите ще са в размер от 100 до 200 лв. и съответно от 200 до 300 лв при повторно нарушение. Забраняват се и фойерверки след 22 часа. Изключение има само за Нова година, когато тишината трябва да се възцари след 1 часа. С новия документ се забраняват и събирането на дарения по улиците и площадите в София. Пари за благотворителни каузи ще могат да събират само БЧК или юридически лица, които са регистрирани в обществена полза, но след получaване на разрешително. Нарушителите ще бъдат глобявани от 100 до 300 лв. Под контрол вече ще бъдат и уличните музиканти. Те ще могат да свирят само, ако имат разрешение и на места определени от районните кметове. Под контрол вече са поставени и миячите на автомобилните стъкла по кръстовищата. Интересното е, че ще бъдат глобявани с до 300 лв. и шофьорите, които позволяват да им се измие стъклото на колата на улицата. Контролният орган ще бъдат полицаите и по тяхна преценка дали нарушението е маловажно или не, ще могат да налагат глоби до 300 лв.", "date": "2018.11.30", "title": "300 лв. глоба за шум след 22 ч. в София от утре"}
{"url": "https://www.monitor.bg:443/bg/a/view/nasa-se-zavryshta-na-lunata-151054", "text": "Желанието на НАСА да се завърне на Луната, днес бе потвърдено, след като космическата агенция обяви девет американски компании, които ще могат да кандидатстват за бъдещи мисии до Луната. Преди почти една година администрацията на Тръмп създаде, Policy Directive-1 NASA Transition Authorization Act от 2017 г., който отклони НАСА от проучванията на Земята, за да се съсредоточи повече върху проучването на дълбокия космос. Като част от тази нова инициатива Дирекцията за научни мисии (SMD) на НАСА поиска предложения от частни компании за подпомагане на мисии до повърхността на Луната, състоящи се от малки товари за научни експерименти и технологични демонстрации. Според НАСА, това са деветте избрани компании, въз основа на техните предложения: Договорите възлизат на максимум $ 2.6 милиарда за над 10 години, но са безсрочни, с неопределени дати за доставка на неопределен брой технологии и услуги. Първите товари до Луната може да бъдат доставени още следващата година, а резултатите ще бъдат използвани за подпомагане на изследователската кампания на НАСА, „От Луната до Марс” (Moon to Mars), като използват получените научни и инженерни данни за бъдещи кацания на Луната и Марс.", "date": "2018.11.30", "title": "НАСА се завръща на Луната"}
{"url": "https://www.monitor.bg:443/bg/a/view/prezidentyt-rumen-radev-evropa-da-ne-stava-zalojnik-na-vytreshnata-ukrainska-politika-151058", "text": "Президентът Румен Радев даде старт на 16-то издание на благотворителната инициатива под неговия патронаж „Българската Коледа“ от старозагорската УМБАЛ „Проф. д-р Стоян Киркович“. Държавният глава изказа своята лична благодарност към всички включили се в нея през 2018 година, когато бяха събрани 2,6 млн. лв. от дарения. Със 700 хил. лв. са били подпомогнати за диагностика, лечение и рехабилитация 505 деца. Закупена е била медицинска апаратура за 22 лечебни заведения: университетски и многопрофилни болници, рехабилитационни центрове и домове за медико-социални грижи. През следващата година усилията ще бъдат насочени към оказване на помощ на деца с тежки заболявания и увреждания. Румен Радев изрази надежда, че и тази година кампанията ще бъде подкрепена от хиляди българи, за да имат след година децата ни още по-добри грижи, а семействата им да получат допълнителна вяра в държавата и обществото. В церемонията участие взе и зам. министърът на здравеопазването Светлана Йорданова, която подчерта, че приоритет в работата на министерството е здравето на децата и че само преди дни Министерският съвет е взел решение да бъде открит първия център за комплексно обслужване на деца с увреждания и хронични заболявания. Работи се и в посока създаването на първата многопрофилна болница за активно лечение на деца. След края на церемонията държавният глава посети и дома за медико-социални услуги за деца в Града на липите, където са настанени 116 невръстни пациенти, 96 от които с изключително тежки увреждания. В отговор на въпрос, свързан с неговата позиция на предстоящата среща в полския град Катовице и исканията на синдикатите да се осигури стабилност на енергийния комплекс „Марица изток“ държавният глава беше категоричен: “Споделям тревогата на миньорите, хубавото е че със синдикатите и правителството сме на едно мнение - Парижкото споразумение трябва да се изпълнява, но без завишаване на целите. Това не е нещо ново, България трябва да съхрани работните места на миньорите, но и трябва да чуем ясна политика и ангажимент в стратегическа перспектива на нашето правителство както за съхраняването на работните места, така и за гарантиране на трудовата им заетост в едно по-далечно бъдеще. Имам въпроси в тази посока и се надявам те да бъдат разисквани на срещата ни.“ Радев уточни, че позицията му се координира с позицията на правителството, откъдето са му изпратили целия пакет с документи, включително с предварително написаното му изказване на форума в Катовице на английски.„Лично ревизирах това изказване, защото не ми звучеше достатъчно убедително и в този му вид ще го предложа на синдикатите!“, допълни Румен Радев. По думите му до момента той не бил чул ясна и категорична позиция на правителството за трупащите се финансови проблеми от закупуването на въглеродни емисии за нуждите на държавната ТЕЦ „Марица изток 2“, липсвала и стратегия за развитието на сектор „Енергетика“ в перспектива. Рискът от ескалацията на конфликта между Русия и Украйна е реален, но Европа в никакъв случай не трябва да става заложник на украинската вътрешна политика и амбиции. Важното е да разберем, че нямаме интерес от милитаризация на Черно море, което пряко ще рефлектира върху България. Надявам се този конфликт да приключи възможно най-бързо. Обикновени моряци не трябва да плащат цената на политическото противопоставяне, всички страни трябва да се придържат към нормите на международното право и да не нарушават законните граници“, заяви в Стара Загора президентът Румен Радев.", "date": "2018.11.30", "title": "Румен Радев даде старт на „Българската Коледа“ "}
{"url": "https://www.monitor.bg:443/bg/a/view/nad-720-potrosheni-v-pirogov-pokraj-zaledjavanijata-151036", "text": "Над 720 души са пострадали заради образувалите се заледявания за последното денонощие, заяви днес пред БНР Мария Пойразова - говорител на „Пирогов“. „За последното денонощие през спешното на „Пирогов“ са преминали над 720 души. Тези, които  са потърсили помощ в травматологията, са близо 120, от които оставени за лечение са 15“, каза тя в предаването „Преди всички“ на „Хоризонт“. Пойразова допълни, че най-честите наранявания са в областта на глезените и китките, както и поясните прешлени на гръбначния стълб. „Искам да поясня, че това е една нормална обстановка, за този сезон, за зимния сезон за спешното на „Пирогов“, каза тя. Пойразова посъветва през тези дни възрастните хора да си стоят предимно вкъщи. „Ето защо е препоръчително през тези дни хората да не излизат навън, да има кой да пазарува вместо тях, да им дава лекарства. Т. е.,  желателно е те да си стоят вкъщи“, каза тя.", "date": "2018.11.30", "title": "Над 720 потрошени в „Пирогов” покрай заледяванията"}
{"url": "https://www.monitor.bg:443/bg/a/view/sydijskata-kolegija-vyrna-lozan-panov-na-popravitelen-151047", "text": "Членовете на Съдийската колегия на Висшия съдебен съвет (ВСС) върнаха на поправителен председателя на Върховния касационен съд (ВКС) Лозан Панов, като му дават втора възможност да влезе в диалог с тях и да отговори на поставените миналата седмица 14-сет въпроса, относно твърденията му за зависимости в съдебната система, пише \" \". Съдебните кадровици търсят разговор с председателя на ВКС заради неговите политизирани изказвания на форум, организиран от Съюза на съдиите в България (ССБ) на 16 ноември т.г., по време на който Панов обвини в порочност цялата съдебна система, говори за \"чадъри\" и зависимости на най-високо ниво, но без да посочи нито един пример в тази насока. Според мнозинството от колегите на председателя на ВКС във ВСС, е необходимо той да постави така описаните проблеми на първо място пред кадровия орган, който е отговорен за решаването им, а едва след това да търси други платформи за изява. В тази връзка миналия вторник десет от общо 14-те членове на ресорната колегия към кадровия орган поискаха Панов да им отговори защо смята, че всички съдии в България са зависими и пристрастни, защо твърди, че държавни органи осъществяват репресия върху определени магистрати (вкл. и върху него-бел.ред.) и изобщо върху съдебната власт, както и дали според него е допустимо председателят на най-висшия съд у нас да произнася политически речи от трибуната на съдийски форуми. Разговор между председателстващия Съдийската колегия и колегите му обаче не се състоя, тъй като председателят на ВКС \"най-безцеремонно\", както го определи по-късно представляващият ВСС Боян Магдалинчев, излезе от залата и отказа да отговори на поставените въпроси. Във вторник (4 декември) съдебните кадровици отново ще се опитат да проведат колегиален разговор с председателя на ВКС по същите 14-сет въпроса, на които Лозан Панов не отгговори. Не е ясно, дали съдия № 1 и този път няма да абдикира от отговорността, като откаже да проведе дебат с колегите си. От дневния ред на Колегията става ясно, че той е съставен, внесен и подписан не от Панов, в качеството му на председателстващ, а от председателя на Върховния административен съд (ВАС) Георги Чолаков.", "date": "2018.11.30", "title": "Съдийската колегия върна Лозан Панов на поправителен"}
{"url": "https://www.monitor.bg:443/bg/a/view/ukrajna-zabrani-vlizaneto-v-stranata-na-ruski-grajdani-151040", "text": "Граничната служба на Украйна забрани влизането в страната на мъже с руско гражданство на възраст от 16 до 60 години. Това съобщи днес шефът на ведомството Петро Цигикал. \"На ГКПП са въведени засилени мерки за контрол. Към днешна дата е ограничено влизането на чужденци, на първо място граждани на Руската федерация. Забранено е да се пускат граждани на Русия на възраст от 16 до 60 години - лица от мъжки пол\", заяви Цигикал на съвещание при президента на Украйна Петро Порошенко. Всичките 24 украински моряци от трите военни кораба, задържани от Русия в неделя край полуостров Крим, са преместени в Москва. Това съобщи кримският омбудсман Людмила Лубина. Двама адвокати на задържани украинци заявиха вчера, че те са прехвърлени от кримския град Симферопол в руската столица, но без да посочат дали става дума за цялата група. Задържаните 24 украински граждани - военни моряци и представители на Службата за сигурност на Украйна, са арестувани до 25 януари. Заподозрени са в незаконно минаване на руската граница и ги заплашва наказание до 6 години лишаване от свобода.", "date": "2018.11.30", "title": "Украйна забрани влизането в страната на руски граждани "}
{"url": "https://www.monitor.bg:443/bg/a/view/jena-si-bojadisa-kosata-i-edva-ne-umrja-151039", "text": "Французойка от предградие на Париж си боядисала косата в домашни условия и това на пръв поглед съвсем нормално начинание едва не й струвало живота. Лицето на 19-годишната Естел зловещо се подуло, езикът й станал като балон, а сърцето й едва не се пръснало, пише в. „Паризиен”. Оказало се, че боята предизвикала алергичен шок, като при това се наложила спешна медицинска намеса, първо с антиалергичен препарат, а по-късно се стигнало до инжектиране на адреналин. Сега Естел вече няма никога дори да си помисли да боядиса косата си в друг цвят.", "date": "2018.11.30", "title": "Жена си боядиса косата и едва не умря"}
{"url": "https://www.monitor.bg:443/bg/a/view/koledna-elha-ot-1099-butilki-vino-v-germanija-151038", "text": "Жителите на германското село Нордхайм-ам-Майн направиха своята коледна елха от 1099 бутилки вино по случай 1100-годишнината от неговото основаване. Бутилките са закрепени върху специална метална конструкция - висока няколко метра. Бутилките са от вино от местния сорт \"Боксбойтел\", а 1100-ната бутилка на върха на елхата е от пенливо вино. Щом се запали уличното осветление, грейва и стъклената коледна елха. Селото Нордхайм-ам-Майн е основано през 918 г. и се намира във Франкония - район в Бавария, известен със своето винопроизводство. Туристическата служба на Нордхайм е похарчила 7 000 евро за елхата. Но жителите сами са събирали бутилките и сами са ги монтирали върху металната конструкция. \"Коледната елха се прие много добре\", каза Гуидо Браун - кмет на Нордхайм. \"Идеята сама по себе си не е нова, но такава голяма коледна елха от бутилки не съм чувал да има\", заяви Браун.", "date": "2018.11.30", "title": "Коледна елха от 1099 бутилки вино в Германия"}
{"url": "https://www.monitor.bg:443/bg/a/view/deputatite-obsyjdat-promeni-v-energijnata-strategija-151037", "text": "Промени в Енергийната стратегия на България ще обсъдят депутатите преди днешния редовен парламентарен контрол, съобщи БНР. В стратегията е записано, че концепцията за изграждане на газоразпределителен център на територията на страната, основана на идеята от различни входни точки на газопреносната система да постъпват различни количества природен газ от различни източници с цел търгуването им и по-нататъшното им транспортиране, ще бъде реализирана чрез изграждане на хъб „Балкан”. В същото време в тази точка ще бъде организирано и пазарно място за търговия с газ - газова борса, където всеки пазарен участник би могъл да извършва сделки. На „Булгартрансгаз” е възложено до края на годината да реализира проекта за разширение на газопреносната инфраструктура от българо-турската до българо-сръбската граница. Пак до края на 2018-а трябва да бъдат предприети и действия за започване на процедура за придобиване на акционерно участие в изграждане на нов терминал за втечнен природен газ в Александруполис. Девет министри ще участват в парламентарния контрол. Най-много въпроси има към министрите на здравеопазването и културата. Кирил Ананиев ще даде обяснения за построяването на Национална педиатрична болница, а Боил Банов - за скандалния пърформанс в Националната художествена галерия. На извънредно заседание социалната парламентарна комисия ще прегласува спорните текстове от Закона за личната помощ, след като на извънредна среща снощи беше постигнат консенсус по спорните текстове. В нея участваха представители на протестиращите майки на деца с увреждания, председателите на бюджетната и на социалната комисия и омбудсмана.", "date": "2018.11.30", "title": "Депутатите обсъждат промени в Енергийната стратегия"}
{"url": "https://www.monitor.bg:443/bg/a/view/marija-gabriel-58-ot-golemite-kompanii-sa-cifrovi-no-edva-20-na-sto-ot-malkite-151042", "text": "България се утвърждава като един от обещаващите играчи на цифровата сцена на Европа. Това се дължи на бързото развитие на ИТ сектора, имаме експерти и наблюдаваме все по-засилено внимание на национално и регионално ниво по темата. Изправени сме пред много предизвикателства, 58 на сто от големите компании са високо цифровизирани, но процентът на малките и средни предприятие на това ниво е само 20. Това обяви българският комисар по цифровата икономика и общество Мария Габриел по време на дискусионен форум „Дигитални предизвикателства пред съвременните компании“. Отговорът на ЕК на това забавяне от 2015 г. досега е Стратегията за установяване на цифров единен пазар. Тя съдържа 60 инициативи, от които 30 са законодателни. „Когато поех ресора по цифрова икономика и общество само 6 от законодателните инициативи бяха завършени, днес година по-късно те са 22 година. Трябва да ускорим ритъма, не може да изоставаме и трябва да предоставяме конкретни ползи“, смята еврокомисарят ни. По думите й свръхрегулацията в сферата на новите технологии крие много рискове, която в същото време трябва да създава иновации – нови услуги, продукти и работни места. „Но новите възможности не трябва да са в противоречие с ценности, които имаме в Европейския съюз – прозрачност, едни същи условия за всички играчи. Трябва да направим екосистемата, в която еволюират, да има правила, в които могат да израснат“, коментира темата Габриел. Тревожна статистика е, че „само 4 на сто първите големи платформи са европейски, ако продължим по този начин не смятам, че имаме голям шанс на пазара. Но ако продължим както досега да сме  първи в света във сфери като законодателството за партньорството между платформи и бизнес може да постигнем прозрачност. Обръщам внимание, бъдете по-активни в европейската обсерватория за наблюдение на платформите. Там има ежедневен мониторинг какво се случва в социалните медии, в платформите, така че ЕК при законодателна инициатива тя да е адекватна на реалностите, във форумите може всеки може да се включи. Активността не отговоря на очакванията“, каза еврокомисарят. В рамките на стратегията ни за цифровизация за индустрията ЕК има бюджет от 500 млн. евро за създаване на дигитален иновационен хъб във всяка област на Европа до края на 2020 г. „Това е гише, където МСП заедно с научната общност и институциите да развиват бизнес модели и да предлагат нови продукти. Мотото е: Тествай преди да инвестираш. Искаме в рамките на иновационните хъбове да се даде отговор на каква ниша на пазара този продукт може да отговори“, обясни Габриел.  В рамките на 1 година в България са създадени три подобни хъбове – два в София и един във Варна.  До три пъти да се повиши бюджетът за тази политика е предложила еврокомисарят в следващия програмен период, така че да достигне 1,5 млрд. евро. Темата за стартъпите също беше засегната от Габриел в изказването й. „Стартиращите компании се сблъскват с много предизвикателства, но наскоро в София създадохме мрежа от нови компании в Централна и Източна Европа, както и за Западните Балкани. В нея те много бързо може да обменят добри практики, да имат сесии с инвеститори и достъп за финансиране, така им се дава по-голям шанс за реализация“, обясни още Габриел. Сред проблемите във вече случващата се цифровизация на бързи обороти са липсата на кадри и цифрите са тревожни. След 2020 г. 90 на сто от работните места ще изискват основни цифрови умения, днес само 37% от работната сила ги има. Затова ЕК в рамките на една година вече има няколко инициативи, като Европейската седмица на програмирането с 2 млн. участника, 78 на сто от тях са ученици. „Освен това вече работи Европейска коалиция за работни места и цифрови умения, която имаше за цел да предостави обучение на 1 млн. европееца, а достигна до 11 млн.“, обяви Габриел. Друга възможност е пилотният проект за стажове за 6000 студента до края на 2020 г. На специална платформа бизнесът може да отправи своята оферта за стажант от всяка една страна членка на ЕС. До този момент Комисията е преизпълнила плана за даване на стажове с 45 на сто. 911 стажа са сключени от започването на програмата през юни т.г. Стажът е платен от ЕК с 500 евро месечно, работодателят може да добави и своето участие, завърши евромисарят.", "date": "2018.11.30", "title": "Мария Габриел: 58% от големите компании са цифрови, но едва 20 на сто от малките"}
{"url": "https://www.monitor.bg:443/bg/a/view/pijan-shofior-blysna-patrulka-151043", "text": "Пиян шофьор отива на съд след като се опита да избяга от полицейски патрул, а накрая взе, че удари и служебният автомобил на служителите на МВР. Екшънът се разиграл в село Полски Сеновец, община Полски Тръмбеш. Докато извършвали обход полицаите забелязали пред себе си лек автомобил „Пежо” без регистрационни табели и му подали сигнал да спре. Вместо да се подчини обаче, шофьорът на пежото дал газ и отпрашил. Полоциате го последвали с включени сирени. Докато се опитвали да го изпреварят, водачът беглец няколко пъти умишлено ударил с колата си полицейската патрулка. След намесата на още униформени, накрая водачът бил заклещен пред дома си, докато се опитвал да вкара колата си в гаража. При направената проверка се оказало, че това е 42-годишен мъж от същото село, известен на полицията, осъждан и лишен от право да сяда зад волана за срок от една година. А освен това дрегерът отчел и 2,0 промила алкохол в организма му. Мъжът е задържан за 24 часа в полицейския арест. Срещу него е започнато бързо производство.", "date": "2018.11.30", "title": "Пиян шофьор  блъсна патрулка"}
{"url": "https://www.monitor.bg:443/bg/a/view/djobna-kamera-snima-stabilno-4k-video-151044", "text": "DJI предлага нова камера, оборудвана с гимбъл, която идва точно навреме за празниците. Osmo Pocket е компактна, лека и може да заснема 4K видео с до 60 кадъра в секунда, без никакво потрепване. Освен дронове, преди време DJI пусна по-голям размер Osmo, заедно с версия, която може да се използва за стабилизиране с повечето модели смартфони. При Osmo Pocket всичко е вградено, въпреки че все още може да се използва придружаващото мобилно приложение за достъп до по-разширени опции на камерата, като бленда и скорост на затвора и за редактирането на клипове в движение. Това, което липсва на Osmo Pocket, е водоустойчивост и 3.5-мм аудио жак, поне без добавка върху устройството. Светкавица и USB-C портовете също могат да бъдат добавени, за да се разшири изборът от връзки. DJI очевидно е насочил Osmo Pocket, най-вече към потребителите заснемащи видеоклипове, които искат нещо повече от това, което предлагат смартфоните и биха избрали Osmo Pocket вместо GoPro, като и двете камери са в един ценови клас. DJI представя Osmo Pocket, като устройство за професионалисти, родители, двойки, авантюристи и пътешественици, но колко от тях биха похарчили пари за допълнително устройство, вместо да използват възможностите предлагани от техния смартфон. Все пак, характеристиките, дизайна и качествената изработка, правят DJI Osmo Pocket привлекателно малко устройство. Продажбите започват от 15 декември, а предварителна поръчка може да се направи директно от сайта на DJI срещу $ 349.  ", "date": "2018.11.30", "title": "Джобна камера снима стабилно 4К видео"}
{"url": "https://www.monitor.bg:443/bg/a/view/iznosyt-ni-prez-2018-g-dostiga-18-mlrd-evro-151046", "text": "България е изнесла стоки и продукти за близо 18 млрд. евро през първите осем месеца на 2018 г. Това съобщи зам.-министърът на икономиката Александър Манолев по време на Дискусионен форум „Дигитални предизвикателства пред съвременните компании“. „Няма по-лесен и достъпен инструмент за подкрепа на българския експорт от дигитализирането на малките и средни предприятия и увеличаване на дела на електронната търговия“, посочи Манолев. По думите му това може би не е толкова централна тема, колкото внедряването на иновации и модернизация на производството, но в никакъв случай не трябва да бъде подценявана. Затова и Министерството на икономиката се стреми активно да си партнира с бизнеса и с глобалните лидери в сферата на ИКТ. Икономическият заместник-министър даде пример за съвместните обучения организирани с Google в рамките, на които са били „Стартираме обучителна програма и с ebay, която ще е насочена към малките и средни предприятия, и стартъпите в България“, съобщи Александър Манолев. Според представената от него статистика, за последните 10 г., чрез ОП „Конкурентоспособност“ и ОП „Иновации и конкурентоспособност“ са инвестирани над 1 млрд. евро в подкрепа на малките и средни предприятия. „Голяма част от тези средства са били именно за внедряване на иновации и технологични решения“, каза зам.-министър Манолев. Той обърна внимание и на предимствата, които страната ни има като акцентира, че добавената стойност от сектора, обхващащ от компоненти до софтуерни продукти, възлиза на над 1.4 млрд. евро и нараства с 22% през 2016 г. Според Евростат, в него, а всяка година над 4 000 студенти се дипломират в такива специалности в българските висши учебни заведения.   Официално приветствие към участниците на форума отправи и председателят на Българската-търговско промишлена палата (БТПП) Цветан Симеонов. Той сподели, че Палатата подкрепя дигитализицията във всички сфери и се стреми да предлага дигитални услуги, сред които издаване на електронни външнотърговски документи и поддържане на Симеонов напомни, че БТПП е 11-та бизнес организация в света, акредитирана от Международната търговска камара Париж за издаване на електронни сертификати за произход, както и че Арбитражният съд към БТПП е дигитализиран и позволява достъпно документите по определено дело от дистанция. Председателят на Националната бизнес мрежа Десислава Иванова напомни, че само преди 19 години Бил Гейтс издава своя книга, в която казва, че и да започнат да използват електронна поща. „В настоящето дори електронната поща е бавна, а силата на електронните медии, и социалните мрежи е наистина голяма“, допълни още тя. Експерти от областта на информационните технологии, иновациите, инвестициите, финансите, маркетинга и лидерството продължават дискусиите по темата дигитални предизвикателства.", "date": "2018.11.30", "title": "Износът ни през 2018 г. достига 18 млрд. евро"}
{"url": "https://www.monitor.bg:443/bg/a/view/prof-paraskeva-stamenova-specialistite-ni-za-moderno-lechenie-na-insulti-se-brojat-na-prysti-151013", "text": "Болни сме, защото злоупотребяваме със себе си, казва в интервю пред \"Монитор\" зам.-директорът на УМБАЛ „Св. Наум“ - Мит е твърдението, че инсултите имат нещо общо със сезоните. Не е мит обаче, че пряко отношение към тях имат рисковите фактори. От своя страна, рисковите фактори биват изменяеми и неизменяеми. Изменяеми са тютюнопушене, алкохолизъм, злоупотреба с медикаменти, високо артериално налягане диабет и редица други. Неизменяеми са възраст, населението на Европа, включително и България, раса и пол. Пред тях сме безсилни, но можем да действаме върху изменяемите фактори. Едните се лекуват с лекарства, а другите с промяна в начина на живот. Трябва да водим борба с хипокинезията, да сменяме редовно работа с почивка. Освен това не бива да не се употребява прекомерно алкохол и цигари, тъй като те са идеалната предпоставка за инсултите. Вниманието - както на обществото, така и на всеки човек, трябва да бъде насочено към промяна на стила на живот. Във всички случаи хипертониците трябва да си взимат редовно лекарствата, което е проблем, защото има и такива, които не го правят, както и да се измерва кръвното налягане сутрин и вечер – нещо, което българинът пренебрегва. Диабетиците пък редовно трябва да мерят кръвната си захар. - Напротив никакво преяждане и прекаляване с тежките и мазни храни както за хипертониците, така и за здравите. Здравословен режим особено стриктно трябва да спазват хората, които вече са прекарали инсулт. - Формула няма. Всеки човек е с различна, индивидуална работоспособност. Въпросът е в това да намери най-подходящата професия и работа, които да съответстват на неговия темперамент и състояние. В противен случай идват и здравословните проблеми. Една част от заболяванията, особено невротичните състояния, възникват тогава, когато настъпва несъответствие между желания и възможности. Например, някои може да иска да е на голяма длъжност с висока заплата, а в същото време структурата на личността му да е такава, че не може да издържи на свръхнапрежение, на отговорност, на работене извънредно или пък на нощни смени. Всеки трябва да подбере това, което отговаря на неговите възможности, за да работи и почива пълноценно. Като цяло, ние, българите злоупотребяваме със себе си, смятаме, че всеки може всичко. В останалите европейски страни мисленето е по-различно, по-обективно. За разлика от тях, ако българинът има свободно време, вместо да си почине, ще седне в кръчмата да пие. Затова има инсулти и инфаркти. - В цял свят заболеваемостта от сърдечно-съдовите и мозъчно-съдовите заболявания е висока. В България тази честота не е кой знае колко по-голяма. Около 82 000 са случващите се мозъчно – съдови заболявания всяка година. Инсултите са около 40 000, от тях смъртните случаи са 8000. Близо 28 000 души остават с различна степен на инвалидност след прекаран мозъчен удар. Сред тях са и парализирани изцяло с обслужване от близките. В повечето случаи някой от семейството се отказва от работа, за да се грижи за пациента. Като се знае това, българинът трябва да помни какво може да се случи и да не се излага на рисковите фактори. Като цяло, смъртността в България в резултат на прекаран инсулт е 270,1 на 100 000 души население при мъжете и 265,1 на 100 000 души при жените. Във възрастовата група 45-54 години тя е 105,5 на 100 000 при мъжете и 44,1 на 100 000 при жените.  На хормоналните процеси, както и на факта, че пият по-малко от мъжете. Във възрастовата група 55 -64 години смъртността е съответно 334,9 на 100 000 при мъжете и 166,7 на 100 000 при жените. Над 65-годишна възраст за мъжете тя е 1452,9 на 100 000 , а за жените 1316 на 100 000. Цифрите никак не са малки още повече, като се има предвид, че населението на страната застарява, а с това се увеличава и смъртността от инсулти.  - В 95% от случаите инсултите са исхемични, това е все едно инфаркт на мозъка, а кръвоизливите са 5 на сто и се оперират. На всяка 30-а минута един човек в Европа се инвалидизира от инсулт в резултат на недостатъчно и ненавременно лечение в острата фаза на заболяването. Затова световната и европейската организация за лечение на мозъчни инсулти, както и Българското дружество по неврология направихме хармонизиране на лечението. Това означава, че така както в Европа, така и у нас лекарите правят едни и същи стъпки по отношение на терапията при пациенти в такова състояние. Всички тези неща са включени и в проекта „Ангелите“ на Европейската инсултна организация, като в него е включена и нашата страна. - Трябва да бъде увеличен броят на болниците, отделенията и центровете, специализирани в лечението на инсулти. Всеки болен следва да получи еднакво лечение независимо в коя част на страната е. За радост, в България инсулт може да се лекува във всяка болница – от университетските и областните до районните, където има невролог и скенер. Почти навсякъде вече има и такива специалисти, и оборудване. Образната диагностика и всичко необходимо трябва да стане до 4,5 часа, за да бъде човекът спасен. Бяха създадени и четири специализирани центрове – в Университетската „Св. Анна“ и „Пирогов“ в София, в Университетската „Св. Георги“ в Пловдив и в Университетската „Св. Марина“ във Варна. Проблемът е, че за осъществяване на инвазивната неврология няма достатъчно обучени лекари у нас. За тази високоспециализирана манипулация са необходими радиолози и неврохирурзи или невролози, които да са преминали специално обучение. В чужбина те се обучават по четири-пет години. За момента за обучаването на наши лекари в областта на тази инвазивна методика идват специалисти от Сърбия, Белгия и Полша. Към момента българските специалисти, които я владеят, се броят на пръсти. Необходимо е да се създадат условия повече специалисти да бъдат обучени, за да има взаимозаменяемост в четирите центъра в страната. Проблем е и това, че прекаралият инсулт се нуждае от продължителна рехабилитация, която може да продължи осем-десет месеца. Към момента Националната здравноосигурителна каса заплаща само за седем дни. След тях рехабилитацията е за сметка на близките. - Първо трябва да се погледнат ъглите на устата, да се види дали болният може да се усмихне, има ли изкривявания на устните ъгли. След това го накарайте да вдигне двете си ръце. Ако едната ръка пада, това е знак за инсулт. Наблюдавайте за затруднения в речта. Следете дали болният може да повтори просто изречение, има ли разбъркване на думите. Ако забележите тези белези, или един от тях, не се бавете, а извикайте линейка. Мозъчният инсулт е спешно състояние. Запомнете точния час, в който са забелязани белезите, защото той е важен за лекарите и спасяването на пациента.  - Не, трябва да сме умерени. Ако някой иска да преяжда, да препива и да предизвиква инсулта, да го прави. Ние работим и по празниците, но не мисля, че това е редно. Проф. Параскева Стаменова е завършила медицина през 1966 г. във Висшия медицински институт - Варна, сега Медицински университет. Има придобити специалности по анестезиология, реанимация, неврология и спешна медицина. Заместник-директор е на Университетската болница по неврология и психиатрия „Св. Наум“ в София. Почетен председател е на Българското дружество по неврология. Създател е на интензивното лечение на неврологичните заболявания в България и основоположник на първото отделение за интензивно лечение в неврологията. -Има над 150 научни публикации и съавторство в монографии и учебници.", "date": "2018.11.30", "title": "Проф. Параскева Стаменова: Специалистите ни за модерно лечение на инсулти се броят на пръсти"}
{"url": "https://www.monitor.bg:443/bg/a/view/koleda-v-pismo-sybira-nepoznati-151021", "text": "Кога за последно писахте писмо? А получихте? Тази година чувалът на Добрия старец може да се окаже пълен и с писма. От онези от едно време – с плик, марка, получени по пощата, но не електронната и с обратен адрес за връзка. Инициативата „Коледа в писмо“ е на блогърката Мила Боги от „Междувремие“, която за втора поредна година ще се опита да вдъхнови абсолютно непознати хора с разкази, написани на ръка от също толкова непознати за тях лица. Идеята й дошла, докато била в Италия. „Разви се като естествено продължение на играта с писма там. Организирах конкурс, за да възродим изкуството да си пишем с истински думи. Такива, които остават завинаги. Първоначално мислех, че само приятели и познати ще участват, но получих 130 писма от цяла България и дори от чужбина. Всичките бяха толкова емоционални и мили“, сподели тя опита от миналата година. За тази вече има и помощник – бизнесмена и продуцент Димитър Тодоранов, който видял в инициативата възможност да разшири портфолиото от артпроекти на „Хасиенда“. „Решихме, че нашата платформа ще помогне. Идеята на конкурса е да достигне до повече хора. Добавихме и идеята за кратък разказ, която ще е чудесно да се разпространи в социалните мрежи, тъй като знаем, че дългите писма не се четат докрай“, разказа той. Така от началото на новия тур на конкурса вече са получени 50 писма. Едното от тях е от 79-годишна дама. Крайният срок за изпращането на истории пък е 6 декември. Желаещите да се включат могат да го направят с история на лист А4, сгънат на четири, или с кратък разказ. Важно условие е, че писмото трябва да се прати и по дигитален, и по „аналогов“ път. Или иначе казано – по пощата. За целта „Междувремие“ е направило пощенска кутия на адрес София, бул. „Васил Левски“ 15-17, в която писмото може да бъде пуснато или лично или пък пратено в плик от провинцията. Отделно обаче историята трябва да бъде сканирана и пратена на мейл meantime.live@gmail.com, за да не се загуби. Желаещите да се включат, могат да го направят и под псевдоним. Важното е не името, а дали са оставили късче от душата си на листа. За жури, което да оцени най-добрите коледни истории, са привлечени актрисата Татяна Лолова, джаз дивата Белослава, писателката Мария Лалева, поетесата Белослава Димитрова, художникът Стефан Божков, като се очаква да се включи и актьорът Стефан Данаилов. Категориите, в които ще се състезават участниците, са детско писмо – до 14 години, най-вдъхновяваща история за възрастовата група от 14 до 65 и най-мъдро писмо за най-мъдрите участници. Общият награден фонд е 1500 лева. Тази година ще бъдат тиражирани 1000 от най-добрите писма от инициативата “Коледа в писмо” из София и цяла България. Награждаването пък ще е на 15 декември.", "date": "2018.11.30", "title": "Коледа в писмо събира непознати"}
{"url": "https://www.monitor.bg:443/bg/a/view/snimka-na-van-gog-se-okaza-na-brat-mu-151035", "text": "Снимка, считана за портрет на Винсент ван Гог като млад, се оказа на неговия брат Тео, установиха експерти от музея на Ван Гог в Амстердам, предеде АФП. След тази констатация в колекцията на музея остава само една снимка на художника, когато той е на 19-годишна възраст. Проучванията потвърдиха, че момчето от снимката е 15-годишният Тео, а не 13-годишният Винсент. Снимката е направена от белгийски фотограф. Тя е показана за първи път пред обществеността през 1957 г. от изкуствоведа Марк Тралбаут. Но през 2014 г. в предаване по холандската телевизия беше поставен въпросът дали на снимката наистина е Винсент. Това предизвика по-нататъшни проучвания. Експертите от музея проведоха изследване и потвърдиха объркването. \"Отървахме се от една заблуда, но се сдобихме със снимка на Тео\", каза директорът на музея Аксел Рухер. Ван Гог (1853 - 1890 г.) е забележителен със своите автопортрети с ярки маслени бои.", "date": "2018.11.30", "title": "Снимка на Ван Гог се оказа на брат му"}
{"url": "https://www.monitor.bg:443/bg/a/view/merkel-propuska-nachaloto-na-g-20-zaradi-samoleta-si-151030", "text": "Германският канцлер Ангела Меркел и финансовият министър Олаф Шолц ще отпътуват за срещата на Г-20 в Аржентина днес, след като самолетът им се наложи вчера да кацне в Кьолн заради технически проблеми, предаде Ройтерс. Германски правителствен самолет ще откара двамата държавници в Мадрид. Там те ще се качат на пътнически полет до Буенос Айрес, казаха източници от делегацията им. Това означава, че вероятно Меркел и Шолц ще изпуснат откриването на двудневната среща на върха на групата на 20-те най-големи икономики в света. Столицата на Аржентина е \"под обсада\" заради срещата на държавни и правителствени ръководители от 20-те най-могъщи страни на планетата, която се очертава като най-конфликтната от създаването на този форум преди 10 години, в разгара на финансова криза, пише френският в. \"Фигаро\" по повод събитието. Китайско-американската среща на четири очи и присъствието на саудитския престолонаследник заплашват да засенчат по-глобални залози като търговията и климата отбелязва вестникът. В интервю за аржентинския в. \"Насион\", публикувано вчера, френският президент предупреди без заобикалки, че рискът идва от двустранната среща на лидерите на Китай и САЩ и от една разрушителна за всички търговска война. Заседанията, посветени на работата за \"справедливо и устойчиво бъдеще\", може да попаднат до голяма степен под сянката на няколко всяващи смут световни фигури начело с американския президент Доналд Тръмп, следван от руския си колега Владимир Путин и саудитския престолонаследник Мохамед бин Салман. От Тръмп до Си Цзинпин, тазгодишният форум на Г-20 е среща на един разединен свят, посочва френският седмичник \"Обс\" (бившият \"Нувел обсерватьор\"). Тръмп, Путин Ердоган, Си Цзинпин, Бин Салман - рядко се случва почти всички основни фигури, замесени в международните кризи, да се намират на едно и също място. Незадължаващите заключителни декларации от заседанията на срещата като цяло няма да доведат до значителен напредък в политическо или икономическо отношение. По-важно е онова, които се случва успоредно - двустранните контакти или преговорите в по-малки групи, между лидери, убедени до един в личната си способност да влияят на световните събития, допълва изданието. Китайски и американски висши служители са обсъдили организирането на следващ кръг преговори, през декември във Вашингтон, ако китайският президент Си Цзинпин и колегата му Доналд Тръмп се договорят този уикенд в Буенос Айрес за примирие в търговската война, посочва британският в. \"Файненшъл таймс\", позовавайки се на източници, запознати с подготовката на разговорите. Според източниците, Си и Тръмп могат да постигнат примирие. Ръководителят на преговорния екип от китайска страна - вицепремиерът Лю Хъ - ще оглавява делегация от 30 представители в американската столица на мисия, която засега се планира за 12-15 декември. Двете страни запазват дълбоките си различия по множество критични въпроси, докато двамата президенти се готвят за \"работна вечеря\" в кулоарите на големия форум - първата им лична среща от повече от година, допълва вестникът. Отменянето от Доналд Тръмп на срещата му с руски президент Владимир Путин в последната минута подчерта колко отчаяни са станали руско-американските отношения въпреки сериозните усилия на Тръмп за приятелски връзки, като Кремъл все повече се налага в международен план, докато Вашингтон е погълнат от разследването за връзки между обкръжението на Тръмп и Москва, отбелязва в. \"Ню Йорк таймс\". След убийството на журналиста Джамал Хашоги лидерите от Г-20 преценяват как да се отнасят със саудитския престолонаследник. Срещата на върха в Аржентина ще е първата проверка за способността на принца да съхрани авторитета си на международно утвърждаващ се държавник след убийството на Хашоги, пише в друга статия \"Ню Йорк таймс\".", "date": "2018.11.30", "title": "Меркел пропуска началото на Г-20 заради самолета си"}
{"url": "https://www.monitor.bg:443/bg/a/view/jurnalisti-prepisvat-postove-na-tedi-duhovnikova-151022", "text": "Актрисата Теодора Духовникова разкри, че журналист е преписал неин текст, публикуван в социалните мрежи, и го е представил за свой. Звездата от „Вездесъщият“ и „Дъвка за балончета“ призна, че и тя е ставала жертва на поругаване на авторското право, като уточнява, че би потърсила правата си в съда. Не го прави, защото самата тя не е журналист, а по думите й написаното във Фейсбук няма такава морална и емоционална тежест за нея. „Много хора ми писаха да направя нещо и аз направих – стана ми адски мъчно за тоя човек. Представям си колко жалко трябва да се чувстваш, докато преписваш чужди думи и отдолу подписваш клетото си име. Това със съжалението към човека, нали, само защото не съм “ журналист” и не си изкарвам хляба с писане. Защото иначе, ако бях журналист и си изкарвах хляба с писане, щях да го съдя“, категорична е Духовникова пред „Егоист“. Към момента актрисата радва зрителите на „Откраднат живот“, след като съвсем наскоро се присъедини към звездния каст на медицинската драма. Във връзка с ролята си в сериала тя призна, че се е преборила с рак на гърдата. Това е първият път, в който звездата говори публично за това. „Толкова много пъти съм играла хубава жена, с две гърди и токчета, че това отдавна не ми е интересно. Темата за рака на гърдата, обаче, ми е много важна и много лична. Имам такъв случай в семейството, самата аз преживях наскоро този кошмар. Слава на Бога с добър край.“, призна Духовникова.", "date": "2018.11.30", "title": "Журналисти преписват постове на Теди Духовникова"}
{"url": "https://www.monitor.bg:443/bg/a/view/bylgarija-e-pyrvata-strana-v-es-ekstradirala-zapodozrjan-v-korupcija-kitajski-chinovnik-151032", "text": "Китай съобщи, че за пръв път е успял да осигури екстрадирането на заподозряно в корупция китайско длъжностно лице от страна членка на Европейския съюз, предаде Ройтерс. Националната надзорна комисия съобщи в кратко комюнике, че Яо Цзинци е бил екстрадиран в Китай с помощта на България. \"За пръв път екстрадирахме успешно от държава членка на ЕС бюрократ, заподозрян в престъпления по служба\", се казва в съобщението. Яо е бил представител на местните власти в окръг на източната провинция Чжъцзян. Той е избягал от страната през декември 2005 г., след като бил разследван за вземане на подкупи. Яо, който е бил обявен за издирване от Интерпол с червена бюлетина, е бил задържан от българската полиция на 17 октомври. Съд в София е одобрил след това екстрадицията му в Китай, се казва в съобщението.", "date": "2018.11.30", "title": "България е първата страна в ЕС, екстрадирала заподозрян в корупция китайски чиновник"}
{"url": "https://www.monitor.bg:443/bg/a/view/ukrajna-otmeni-mestni-izbori-zaradi-voennoto-polojenie-151031", "text": "Централната избирателна комисия на Украйна взе решение да отмени насрочените за 23 декември избори за депутати в местните съвети и кметове на градове в 10 области, в които е въведено военно положение, съобщи агенция Укринформ. Военното положение бе въведено на 26 ноември за 30 дни в областите Виницка, Луганска, Николаевска, Одеска, Сумска, Харковска, Черниговска, Херсонска, Запорожска и Донецка, както и в района на Азовско море и Керченския проток.", "date": "2018.11.30", "title": "Украйна отмени местни избори заради военното положение"}
{"url": "https://www.monitor.bg:443/bg/a/view/hu-djakman-poteglja-na-svetovno-turne-151015", "text": "Холивудският ас с австралийски корени Хю Джакман тръгва на турне. Актьорът ще предприеме първата си музикална обиколка в кариерата си, а в програмата му ще влязат изпълнения от филмови заглавия с негово участие като „Най-великият шоумен“, „Клетниците“, както и от представленията му на „Бродуей“. Турнето ще премине под надслов The Man. The Music. The Show. (Човекът. Музиката. Шоуто.) Първият концерт ще се състои на 13 май 2019 г. в Хамбург, Германия, а гърба на Джакман на сцената ще пази и симфоничен оркестър. Следват и две участия в култовата лондонска зала 02 Арена. Американският лъч на обиколката ще започне на 18 юни от Хюстън. Предвиждат се и концерти в Медисън Скуеър Гардън в Ню Йорк и Hollywood Bowl в Лос Анджелис. Всички билети за концертите ще влязат в продажба на 10 декември.", "date": "2018.11.30", "title": "Хю Джакман потегля на световно турне"}
{"url": "https://www.monitor.bg:443/bg/a/view/chast-ot-centyra-na-sofija-ostana-bez-parno-151034", "text": "Част от центъра на София е без централно топлоподаване от нощта срещу петък. Аварии оставиха на студено голяма част от домакинствата в София, съобщи Нова телевизия. Според справка на \"Топлофикация-София\" без топлоподаване е районът между: бул. “Прага”, бул. “Патриарх Евтимий”, бул. “Витоша”, бул. “България”, ул. “Здраве”, бул. “Пенчо Славейков”, както и част от кв. \"Медицинска академия”. На студено са останали и  кв. “Иван Вазов” и кв. “Крива река”. Не се съобщава за колко време ще бъде отстранена аварията.", "date": "2018.11.30", "title": "Част от центъра на София остана без парно"}
{"url": "https://www.monitor.bg:443/bg/a/view/dnes-e-andreevden-151033", "text": "Православната църква почита на 30 ноември паметта на Св. Апостол Андрей Първозвани, който пръв от апостолите е бил повикан да тръгне след Христа. Името на Св. Андрей често се среща в Евангелието. За него се споменава в разказа за нахранването на народа с пет хляба. От ранни години Андрей жадувал за божествената истина и когато Йоан Кръстител се явил в Юдея, той станал един от неговите ученици. Андрей стоял на брега на Йордан, когато Йоан Предтеча, посочвайки на народа минаващия Исус, казал: \"Ето агнецът Божий!\". Като чул тези думи, Андрей тръгнал подир Спасителя и прекарал с него целия ден. След това отишъл да намери брат си Симон (Петър) и му съобщил радостната вест: \"Намерихме Месия!\" и го довел при Христа. Двамата братя продължавали своя предишен живот и се занимавали с риболов. Те били родом от Витсаида. По-късно Спасителят ги видял веднъж на Галилейското море и им казал: \"Вървете след мене и аз ще ви направя ловци на човеци\". Оттогава те навсякъде следвали Христос и били свидетели на неговите чудеса, смърт и възкресение. Българският народ отбелязва Андреевден като празник на семето (зърното). Този ден се свързва с разбирането, че светлината в денонощието започва да расте – наедрява, затова някъде се нарича Едреевден, а слънцето да помръдва \"както пиле в яйце\", всеки ден по-малко денят се увеличава колкото с просено зърно. Макар и оскъдна, надеждата за светлина внася свежест и ведрина в душите на хората. Според народното вярване Андреевден се нарича още и Мечкинден. Легендата разказва, че свети Андрей единствен от апостолите нямал празник, та възседнал една мечка и отишъл при Бога. Господ му казал \"Който тебе не празнува, да го язди твоя кон\". Затова на 30 ноември в определени региони на България варят царевица и я прехвърлят през комина, като викат: \"На ти, мечко, варен кукуруз, да не ядеш суровия и да не ядеш стоката и човеците\". Традицията повелява сутринта рано да се взима от наедрялото зърно и да се хвърли в камината – нагоре, за да растат високо всички житни растения и да са едри като набъбналата царевица. На особена почит на този ден са младите булки, а именно на тях се пада ритуалът с хвърлянето на варените семена, та както бързо наедряват те, тъй и булките да пълнеят с новите рожби. На трапезата на този ден трябва да присъства жито, боб, леща, грах, просо или ечемик.   Имен ден празнуват: Андрей, Андриян, Андрея, Андро, Храбър, Храбрин, Силен, Дешка, Първан и др.", "date": "2018.11.30", "title": "Днес е Андреевден"}
{"url": "https://www.monitor.bg:443/bg/a/view/den-sled-pyrvija-snjag-vseki-deseti-vlak-u-nas-zakysnjava-151029", "text": "Първият по-сериозен сняг доведе до ледени пързалки за тирове по пътищата, но и закъснели влаковете. В сряда със закъснение са пристигнали общо 157 влака от движещите се 556 за деня.Ден по-късно, в четвъртък, след спирането на валежите, ситуацията се е подобрила и закъсненията са достигнали до средните за железниците. Със закъснение в крайните си гари са пристигнали 50 влака от общо 552 композиции за деня, според данни на пътническите превози на БДЖ. особено в североизточните райони, където имаше и временно прекъсване на движението в участъка между гарите Разград и Самуил, са били част от причините за закъсненията. Аварийни ремонти на локомотиви и обледяване на токоснематели, както и други технически причини, също са довели до забавяне на разписанията.. Средното закъснение на всичките 157 закъснели влака в сряда е 37 минути на влак. През нощта срещу 28 ноември със закъснение в крайните гари са пристигнали нощните влакове София-Бургас-София, като влакът за София е пристигнал със 79 минути по-късно, а влакът за Бургас със 116 минути. Останалите осем нощни влака са пристигнали навреме в крайните си гари. пътниците могат да получат при отказ от пътуване, която е възстановяване на сумата за билета. Изключение е случаят с бързия влак № 3623 от София за Бургас, който на 28.11.2018 г. година замина с голямо закъснение.  Във вчерашния ден пътниците се наложи да изтърпят 192-минутно закъснение заради обледен пантограф на локомотива и невъзможност на железничарите да осигурят друг навреме. След решение на ръководството в оставка на \"БДЖ-Пътнически превози\" всички пътници от този влак ще бъдат компенсирани с безплатни двупосочни билети за пътуване с влак по произволно избран от тях маршрут поради допуснатото закъснение и липсата на точна информация за заминаването на влака, съобщиха от железницата. Ден по-късно със закъснение в крайните си гари е пристигал всеки десети влак. Основните забавяния от разписанието са в рамките на около 30 минути, а четири влака са реализирали закъснение от над 60 минути. Припомняме, че само след година компенсациите, които пътниците ще трябва да получават, ще бъдат по-високи. Преди две седмици   за закъснения над 1 час от 25% на 50% от цената на билета. в допълнение към правото да продължат да пътуват или да бъдат пренасочени. Така клиентите на БДЖ ще имат право на 75% обезщетение от цената на билета за закъснение от час и половина и 100% от цената на билета за закъснение от повече от 2 часа. За да се избегне блокирането на пътници в случай на изпусната връзка, пътниците ще имат същите права на информация, помощ и обезщетение като при директно пътуване, решиха евродепутатите тогава. Те отхвърлиха предложенията за освобождаване на железопътните оператори от изплащане на обезщетения в случаи на \"извънредни обстоятелства\".", "date": "2018.11.30", "title": "Ден след първия сняг: Всеки десети влак у нас закъснява "}
{"url": "https://www.monitor.bg:443/bg/a/view/nad-800-deca-v-stolicata-napusnali-klasnite-stai-za-godina-151026", "text": "846 деца са напуснали общообразователните училища в София през учебната 2017/2018 г. От тях 664 са били в основното образование.   Това сочат данни от анализ на Надежда Денева, експерт закрила на детето и социални услуги и е направен по поръчка на Българското училище за политика, представени на среща по проблемите на децата от област София град.  Най-честата причина за отпадане от училище била миграцията в чужбина. Общо 536 деца или 63.4% от всички напуснали образователната система са сменили държавата, в която живият. Поради семейни причини 138 деца или 16.3% са останали извън класните стаи, а за 9.6% от хлапетата причината да не ходят на училище е нежеланието да учат. Рискът от отпадане от училище е най-висок след 4-ти клас, сочат данните.  Към края на миналата година учениците в общообразователните училища в София са били 111,600, като в сравнение с предходната година техният брой се е увеличил с 1 800 или с 1.7%. 227 ученици са се обували в общообразователни училища, което е 3-ма повече спрямо предходната година. Повече били и учителите, директорите и помощник-директорите, работещи в училищата. През учебната 2017/2018 г. са 8 400 или със 182 повече в сравнение с предходната година.  „Всички данни в рамките на проучването сочат, че ситуацията в София град е много по-различна. Има по-добри демографски, икономически условия и тези на пазара на труда. Всички показатели предполагат едно различно ниво на благосъстояние на децата“, заяви Надежда Денева. От анализа става ясно още, че броят на студентите в общо 24 университета и висши училища на територията на София също намалява. През учебната 2010/2011 г. студентите са били 104 869. През 2015/2016 учебна година учащите се след средно образование в столицата са 105 515.  А записаните в различните степени на висшето образование за академичната 2017/2018 г. в София са 101 900 девойки и младежи. Това е с 3 700 по-малко спрямо предходната година. Една от причините за това е изборът на университет извън България. Най-популярни дестинации за придобиване на висше образование сред българските млади хора са Великобритания, Холандия, Германия, Франция, Италия. Независимо от „Брекзит“, броят на записалите се студенти във Великобритания през миналата година е повече от 2 000. Данните за Германия са, че там се обучават повече от 6 700 български студенти. Тази есен близо 20% повече български първокурсници са отпътували за обучение в холандски университети в сравнение с миналата година.  Като положителна тенденция се отчита фактът, че в края на 2017 г. децата до 15 години в област София град, в която влизат столицата, градовете Банкя, Нови Искър, Бухово и 34 села,  са 190 811 или 14.4% от общия брой на населението.  Спрямо предходната година техният дял се е увеличил с 0,2 процентни пункта. Родените през миналата година в столицата деца 13 597. В сравнение с предходната година броят им се е увеличил със 108. Броят на момчета (6 992) е с 387 по-голям от този на момичета (6 605). За област София град родените без брак деца през миналата година са 7 024 и преобладават от общо 13 597 живородени деца в столицата за същата година. Извънбрачните деца през 2017 г. за страната са 37 558, при общо живородени 63 955 деца. Продължава тенденцията за разпад на традиционното семейство и на връзките между членовете на разширеното семейство. Типичното патриархално семейство на съжителстващи заедно 3 поколения, обвързани в йерархични отношения, отстъпва място на типичното градско семейство, съставено от 2 поколения – родители и деца, при относително добре запазени взаимоотношения с по-възрастните родители. Към настоящия момент, наред с традиционните семейства – състоящи се от родители в брак и техните деца, съществуват „безбрачни“ семейства с или без деца; семейства с един родител, семейства или съжителстващи двойки, които отглеждат деца от различни партньорства. Нараства и броят на непълните семейства – на разведени, овдовели,  хора, които предпочитат да живеят сами без да формират партньорства или семейства. Възрастта, до която децата остават да живеят с родителите си, е значително по-висока от навършването на пълнолетие – 28,9 години. По този показател България не прави изключение от ситуацията в ЕС, където всеки четвърти европеец на възраст между 25 и 34 години живее с родителите си. Според автора на изследването Надежда Денева промените на вида и структурата на семействата са обусловени от редица фактори, между които икономическата автономност на членовете на традиционните и разширени семейства; възможностите за мобилност и търсене на заетост извън обичайното местоживеене, в т.ч. и в чужбина; трансформиране на роли и взаимоотношения в семействата в резултат от настъпилите икономически и социални промени – напр. типично българският феномен на жени гастарбайтери при натоварване на останалите членове на семейството с грижа за децата.  Данните от анализа показват още, че малолетните и непълнолетните деца, водени на отчет в детските педагогически стаи(ДПС) в област София град през миналата година, са 1 613. В сравнение с 2016 г. броят им намалява с 244 или с 13%. От тях заведените на отчет през годината са 663, а преминалите през ДПС за извършените противообществени прояви са 1 281, като на 579 е наложена възпитателна мярка. Най-голям е броят на противообществените прояви от типа „бягство от вкъщи“, а от извършените престъпления – кражбите. На срещата бяха представени и добри практики, с които могат да се намерят решения на някои от проблемите на децата в София. ", "date": "2018.11.30", "title": "Над 800 деца в столицата напуснали класните стаи за година "}
