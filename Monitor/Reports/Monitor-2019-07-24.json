{"url": "https://www.monitor.bg:443/bg/a/view/sled-reshenie-na-ik-gerb-predlaga-vremenna-komisija-za-izteklite-danni-ot-nap-171418", "text": "На свое заседание тази вечер Изпълнителната комисия на Политическа партия ГЕРБ възложи на Парламентарната група на партията да предложи създаването на временна комисия в Народното събрание за изясняването на всички факти и обстоятелства около нерегламентирания достъп до лични данни на Националната агенция за приходите, съобщиха от ГЕРБ.  Според Изпълнителната комисия на ГЕРБ станалата публично достъпна лична и данъчно-осигурителна информация за милиони българи е изключително чувствителна тема и формирането на временна комисия в българското Народно събрание би допринесло за изясняването на всички факти около кибератаката.", "date": "2019.07.24", "title": "След решение на ИК: ГЕРБ предлага временна комисия за изтеклите данни от НАП"}
{"url": "https://www.monitor.bg:443/bg/a/view/105-644-smeniha-lichnija-si-doktor-v-sredata-na-godinata-temata-171412", "text": "105 644 здравноосигурени са сменили личния си лекар през месец юни. 1/3 от тях са в столицата и две области на страната, съобщиха за „Монитор“ от Националната здравноосигурителна каса (НЗОК). Най-много са те в София-град – 25 397 души. След тях в класацията се нареждат Пловдив – 2735, и Варна – 8487. Едва 1,6% от пациентите в Бургаска област са сменили през юни личния си лекар. Официалните данни сочат, че миналия месец заявления за смяна на джипито са подали 6352-ма души. \"Това е съвсем малко, като се има предвид, че в областта личен лекар са избрали общо 409 963-ма пациенти, от които 333 000 са здравноосигурени\", коментираха от Районната здравноосигурителна каса (РЗОК). Повечето от хората, избрали нов личен лекар, са взели това решение най-вече заради преместване от едно населено място в друго. Голям е делът и на тези, които пък са подписали договори за сезонна трудова заетост и поради тази причина са избрали нов личен лекар в мястото, в което ще пребивават през лятото, коментираха от касата. 2750 пациенти смениха личния си лекар през месец юни в Шуменска област. Най-много са избралите нов общопрактикуващ лекар в община Шумен – 1072-ма, а най-малко в община Каспичан – 47 души. личния си лекар са сменили 2598 здравноосигурени жители на областта. От месец юни 2015 година се наблюдава тенденция към намаляване броя на хората, които желаят да сменят личния си лекар. Тогава нов общопрактикуващ лекар са избрали 3443-ма души, което е 1,9% от здравноосигурените лица в областта. Извън регламентираните срокове, през месеците юни и декември здравноосигурените лица също могат да осъществят нов избор на личен лекар при промяна на настоящия си адрес или при прекратяване на договора на досегашния им личен лекар. Когато здравноосигурено лице пребивава в друго населено място за период от един до пет месеца, трябва да направи временен избор на общопрактикуващ лекар на мястото, извън постоянното си местоживеене. НЗОК има сключени Докато здравноосигурените в големите областни градове и населени места имат възможност да сменят своя доктор, хората в отдалечените райони и селища нямат, тъй като джипитата там като цяло са дефицит, установи проверка на „Монитор“. Д-р Селиме Карагьозова от Разград, например, има записани в пациентската си листа 8000 човека, от тях здравноосигурените са 6500. Тя обаче не връща и останалите, тъй като регионът няма достатъчна медицинска помощ. Лекарката ги лекува с медикаменти, ако има на разположение. Изписва им, а пациентите си купуват, ако съответно имат пари. Освен в Разград, практиката й има разкрити кабинети и в три села. За да имат постоянни медицински грижи пациентите й извън града, тя е Тъй като няма достатъчно общопрактикуващи лекари в селата, тя е наела пенсионери. Подобно на нея в неблагоприятни условия работи д-р Снежана Бакърова от Смолян. Тя има записани 2800 пациенти. „Хората не са много, но се работи трудно, тъй като повечето от тях са стари хора и живеят в селата“, коментира тя. За да стигне до пациентите си, понякога на лекарката се налага да язди кон. Д-р Бакърова е израждала бебе на поляна, тръгвала е с личния си автомобил посред нощ към затънтена махала заради високото кръвно на 80-годишна баба. За самоотвержеността си тя получи приза „Семеен лекар на годината“ за 2017 година.", "date": "2019.07.24", "title": "105 644 смениха личния си доктор в средата на годината(ТЕМАТА)"}
{"url": "https://www.monitor.bg:443/bg/a/view/pochina-aktioryt-ruter-hauer-171416", "text": "Почина Рютгер Хауер, актьорът от \"Блейд Рънър\" на 75 г. Рютгер Хауер е холандски актьор. Снимал се е в многобройни нидерландски и англоезични продукции. Участва във филми като „Сляпа ярост“, „Нощни ястреби“, „Блейд Рънър“, „Град на греха“ и „Батман в началото“, както и в сериали като „Лекс“, „Наричана още“ и „Истинска кръв“.", "date": "2019.07.24", "title": "Почина актьорът Рютгер Хауер от \"Блейд Рънър\""}
{"url": "https://www.monitor.bg:443/bg/a/view/goranov-kym-prezidenta-za-f-16-shte-ima-li-veto-i-vyrhu-zakona-za-dyrjavnija-budjet-171417", "text": "Обсъдихме мотивите на президента Румен Радев за ветото върху закона за договорите за самолетите F-16 и единственият политически коментар е, че те са легални, но не и легитимни.  Поставянето под съмнение на легитимността на консултациите между две натовски страни ни кара да сме още по-убедени в легитимността на подобно решение\". Това заяви финансовият министър Владислав Горанов в отговор на наложеното от президента Румен Радев вето върху закона за закона за ратификация на договорите за самолетите F-16. \"Да очакваме ли вето и върху закона за държавния бюджет, защото те са свързани, или смятаме, че тази провокация е достатъчна? Ние сме готови парламентът да заседава допълнително и да бъде преодоляно едно такова евентуално вето. Ако това е позицията на президента, нека в бързи срокове да я заяви, тъй като единият проект без другият няма как да продължи\", добави той. \"Не съм съгласен, че по въпроса с новите самолети за нашата авиация не е имало достатъчно дебати. Няма абсолютно никакви скрити задължения, които следват след подписване на договора. Няма никакви допълнителни договори и споразумения, които има нужда да бъдат подписвани до получаването насамолетите. Министерството на отбраната е изготвило 19 страници отговор на база зададените от президентството въпроси. Факт е, че годишната подръжка на F-16 е по-евтина от тази на \"Грипен\". Това са офертите, които ние сме разглеждали. Всички тези опити да се всява някакъв страх в обществото, че ще бъдем натоварени с допълнителни разходи, не отговарят на истината\", коментира министърът на отбраната Красимир Каракачанов.  ", "date": "2019.07.24", "title": "Горанов към президента за F-16: Ще има ли вето и върху закона за държавния бюджет? "}
{"url": "https://www.monitor.bg:443/bg/a/view/hakerite-udarili-nap-tochili-danni-za-predizborni-kompromati-obzor-171415", "text": "Фирмата работодател на обвинения за атаката срещу НАП Кристиян Бойков е ударила системата на данъчните по поръчка на олигархичния кръг „Капитал“, за да бъде захранван предизборно с компромати и фалшификати за неудобни хора рекетьорският сайт с кремълски обвързаности „Бивол“.   Това е лъснало в хода на разследването на спецслужбите. При хакерската атака реално бяха източени и пуснати в интернет пространството данните на 5 млн. български и чужди граждани. Бързият ход на разследването обаче е осуетил плановете на олигархията едновременно преди предстоящия местен вот да удари управляващите и да се захрани с компромати, които да използва срещу мишените си. Така в момента обкръжението около кръга „Капитал“ всячески се опитва да прехвърли от себе си вниманието върху държавата в опит да изкара нея виновна за атаката и теча, въпреки че на Прокопиев, ортака му банкера беглец Цветан Василев, „Бивол“ и компания пред обществото. Именно в такъв опит за отвличане на вниманието вчера за пореден път на барикадата в ефира на БНТ застана сламеният лидер на олигархично обвързаната „Да, България“ Христо Иванов. В тотална истерия и стрес той започна да обяснява почервенял и запотен, че движението му нямало общо с хакерите от ТАД Груп. Истеричното отричане от страна на Иванов се дължи на факта, че олигархичната групировка, създадена от Иван Костов и в която се включват Иво Прокопиев и банкерът беглец Цветан Василев, се подигра с 5 000 000 българи. Само преди два дни зам.-главният прокурор Иван Гешев разкри, че хакерът Кристиян Бойков е крил в един от компютрите си, който е декриптиран, че е ровено в различни бази данни с ЕГН-та на премиера Бойко Борисов, главният прокурор Сотир Цацаров и депутатът от ДПС и издател на „Телеграф медиа“ Делян Пеевски. Стана ясно още, че 20-годишният кибербандит не е действал като самотен бегач, а е имало поръчител и изпълнител, като според Гешев една от версиите, по които се работи е, че дружеството евентуално се е занимавало с кибертероризъм, като вероятно е съчетало тези си интереси с политическа атака в полза на олигархични кръгове. Късно вечерта във вторник антимафиоти от отдел „Киберпрестъпност“ в ГДБОП отново нахлуха в офиса на ТАД Груп, като При тях освен че са изнесени огромен брой техники, компютри, рутери, камери, както и документи, беше арестуван търговският директор на дружеството Георги Янков, който бранеше Кристиян и го съпровождаше при почти всичките му медийни изяви. Той бе откаран в столичното 4-о РПУ, а след като преспа там, около 14,20 ч. днес беше закаран в Специализираната прокуратура за евентуално повдигане на обвинение. – какви данни са източвани в полза на „Бивол“, колко пари са взети за хакерските услуги и познава ли собственика на „Бивол“ Асен Йорданов и представящия се за главен редактор на сайта Атанас Чобанов. На всички питания, Янков само кимаше с глава и пребледняваше все повече. Конвоираха го двама антимафиоти от ГДБОП със синя „Шкода“, като беше пуснат днес следобед след повдигане на обвинение и срещу гаранция.  Още обаче не е обявено официално по кой член от НК е то, но неофициално се твърди, че е за кибертероризъм. Един от адвокатите на хакера Кристиян – Георги Стефанов, пък обясни пред бТВ, че фирмата на практика спряла да функционира, тъй като техниката й била иззета. Той разкри още, че собственикът на ТАД Груп Иван Тодоров не бил в България, защото имал планувано пътуване в Канада. Неговият колега и втори защитник на хакера – Емил Георгиев, пък се покри тотално. И за това има обяснение – той е основен партиен функционер в „Демократична България“ и неуспял кандидат за евродепутат, част от коалицията „Да, България“ на Христо Иванов. Интересно е, че според източници от разследването шефът на ТАД Груп не е на никакво посещение в Канада. Според Нова телевизия Печално известната вече от „апартаментгейт“ фирма „Артекс“ изскочи и от скандала около фирмата-работодател на човека, хакнал НАП. Дружеството „Тад груп“ е собственост на 40-годишния варненец Иван Тодоров, който има общо 31 фирми според справките в търговските регистри на страната. Стартирал е бизнеса си от морската столица, където последователно основава дружества, занимаващи се с недвижими имоти и ресторантьорство. В София стъпва през 2015 г., когато купува фирмата „СБ Бояна“ именно от „Артекс инженеринг“ на Пламен и Весела Мирянови. Любопитното е, че Тодоров се сдобива с дружеството буквално дни, след като то е създадено срещу сумата от 648 бона, като най-вероятно целта на сделката е била апортната вноска в капитала на фирмата. При създаването й „Артекс“ вкарва в капитала на „СБ Бояна“ ателие 238 квадрата плюс няколко гаража в луксозна кооперация в Бояна. В IT сектора Тодоров реално влиза през 2016 г., когато основава компанията „Тад груп“. На сайта на фирмата тя е описана като български клон на регистрирана в САЩ едноименна фирма. В чуждестранните сайтове за фирмено разузнаване наистина фигурира „Тад груп“, регистрирана в Нюпорт бийч, Калифорния, която обаче е била основана от същия човек – Иван Тодоров, работодателя на хакера Кристиян Бойков. В същото време една от защитните тези, което дружеството и адвокатите му се опитват да лансират е, че бизнесът им бил напълно прозрачен, защото фирмата била клон на американска. „Наблюдаваме една много бърза реакция на изпълнителната власт, която не е чак толкова характерна за България. Заслужават адмирации“. Това заяви в интервю за Нова TV зам.-председателят на ПГ на ДПС Йордан Цонев. Той посочи, че движението следи акцията срещу хората, ударили НАП от самото начало и подчерта: „Ще търсим отговорност от всички и ще искаме разисквания в парламента”. Той посочи също, че данните от НАП не са опазени качествено и затова ще бъде направено питане към вицепремиера Томислав Дончев, като отговорен за електронното правителство. „Ние знаехме, че това е Дончев и с изненада научихме, че той е прехвърлил тези правомощия на Марияна Тодорова. Прочетох някъде че мотивите са „тъй като при нея имало свободни компетентности” При Дончев всички компетентности ли са заети?“, запита Цонев. „България е незащитен двор и съответните длъжностни лица ще трябва да понесат своята отговорност“, подчерта депутатът и добави, че ДПС ще пита за какво се харчат милиони и милиарди за киберсигурност в държавата. Парламентаристът коментира и процедурата по избор на нов главен прокурор, като посочи, че законодателната власт няма функции по отношение на нея. В същото време настоя да се види кои са „най-шумни“ в това отношение. „Забележете кои са най-шумни по отношение на процедурата за избор на главен прокурор – това е така нареченото „разградско дясно. Те не получиха никаква роля от обществото на последните парламентарни избори. Има конституция, има закон за съдебната власт, има компетентни органи”, посочи още Цонев. „Защо е тази яростна атака – във връзка с това, че техните лидери са подсъдими ли?“, коментира депутатът, като зададе риторичен въпрос защо тези хора атакуват зам.-главния прокурор Иван Гешев, че е единствен кандидат за обвинител №1, а си мълчат за факта, че Лаура Кьовеши е единствен кандидат за ръководител на европейската прокуратура.", "date": "2019.07.24", "title": "Хакерите, ударили НАП, точили данни за предизборни компромати (ОБЗОР)"}
{"url": "https://www.monitor.bg:443/bg/a/view/kotarashki-e-finalist-v-muzikalen-konkurs-na-dejvid-atynbyro-171408", "text": "Българският музикант Котарашки е сред шестимата финалисти на Songlines Remix Competition, конкурс за ремикс на песен от последния албум на прочутия естествоизпитател Дейвид Атънбъро - My Field Recordings From Across The Planet, пише Площад Славейков. Песента, върху която музикантите трябва да предложат своя прочит, е Gender Wayang. Записът Атънбъро прави в Бали през 1956 г., когато работи по продукцията на поредицата Zoo Quest за Би Би Си. Над 300 са били съперниците на Котарашки, преди българинът да попадне във финалната листа с възможните победители. Краткият списък е съставен от жури, член на което е и самият Атънбъро. От тук насетне победителят ще бъде определен чрез онлайн гласуване до 15 септември. Решението на слушателите ще бъде оповестено на 1 ноември, а церемонията по връчване на наградата ще се състои на 30 ноември. Част от наградата е победителят да изпълни своя ремикс на събитието в Лондон.", "date": "2019.07.24", "title": "Котарашки е финалист в музикален конкурс на Дейвид Атънбъро"}
{"url": "https://www.monitor.bg:443/bg/a/view/rumen-radev-ochakvam-zadylbocheni-debati-za-samoletite-171405", "text": "Президентът Румен Радев призова за задълбочени дебати и адекватни дейтствия от депутатите относно покупкат на самолетите F-16. Държавният глава направи специално изявление от \"Дондуков\" 2 , след като преди дни наложи вето над ратификацията на договорите за новите изтребители. Той поясни, че това била дългоочаквана и необходима стъпка за модернизацията на отбранителните ни способности. По думите му обаче това не можело да става за сметка на интересите на българските граждани и достойнството и суверенитета на България. Именно затова бил нужен нов дебат в НС и отговори на някои въпроси – за цената, сроковете за доставка и орязаното оборудване, както и скритите и неуточнени допълнителни разходи за инфраструктура и транспорт, които българските правителства ще плащат десетилетия наред. По думите му нямало дебат и кога точно ще получим пълния пакет въоръжение, както и кога ще купим останалите 8 самолета. „Кога, как и колко ще платим за всичко?“, попита Радев и обясни, че не ставало дума за конкретния самолет, а за наличието на реални способности. Според него разходите за придобиването на изтребителите, дори чрез дълг, поставяло под въпрос възможността за навременното осигуряване на липсващото въоръжение. Наред с това Радев изтъкна, че това генерира нестабилност и риск за модернизацията на другите видове сили – сухопътните войски и ВМС. Той призова за прозрачност и отчетност на разходите, които той определи като „огромни средства“, които не били нито на премиера, нито на правителството, а на българските граждани. Именно затова НС трябвало да изпълнява своята конституционна роля и да контролира изпълнителната власт, а не да се превръща в неин рупор. Според Радев НС и правителството носели отговорност пред гражданите и именно те им дават легитимност. Президентът изтъкна, че депутатите полагат клетва, че се ръководят от интересите на народа. На българите се дължат ясни отговори доколко това се изпълнява, каза той и призова за задълбочени дебати в НС и адекватни действия. Изявлението на Радев дойде само няколко часа, след като  То трябва да мине през пленарна зала в петък.", "date": "2019.07.24", "title": "Румен Радев: Очаквам задълбочени дебати за самолетите"}
{"url": "https://www.monitor.bg:443/bg/a/view/bon-jovi-sykratiha-koncerta-si-v-rumynija-171407", "text": "Малко преди да сложат край на концерта си в Букурещ, рок звездите Bon Jovi се извиниха на близо 50 000-та публика с думите „съжаляваме, че не сме напълно в ритъм“. Това се случи миналата неделя, 21 юли, когато бандата изнесе последния си за Европа концерт от световното турне. Шоуто им приключи по-рано от предвиденото, а местни медии пишат, че причината е – проблем с гласа на Джон Бон Джови (Припомняме, че през 2013-та концертът на бандата в София беше съкратен по същата причина). Преди да слязат от сцена легендите успяха да тестват на живо няколко нови парчета, сред които Roller Coaster и We Don't Run, и забиха доста от старите, но не им стигнаха силите за вечните шлагери Always, Bed of Roses, In These Arms и т.н", "date": "2019.07.24", "title": "Bon Jovi съкратиха концерта си в Румъния"}
{"url": "https://www.monitor.bg:443/bg/a/view/pochina-bivshijat-piar-na-ms-nikolaj-boev-171413", "text": "Бившият пиар на Столична община и Министерския съвет Николай Боев е издъхнал във вторник, съобщиха от пресцентъра на общината. \"С дълбока тъга ви съобщаваме, че на 23 юли на 41-годишна възраст внезапно си отиде нашият колега и приятел Николай Боев. Николай беше изключителен професионалист и приятел – човечен, почтен и коректен, на който можеш да разчиташ винаги\", пишат от общината. Николай Боев е работил като експерт \"Връзки с обществеността\" в Столичната община, \"Автомагистрали\" ЕАД към Министерството на регионалното развитие и благоустройството и ГЕРБ, а в периода 2009-2013 г. като ръководител на звеното за връзки с обществеността към Министерски съвет. Поклонението ще се състои на 25 юли в 11:00 часа в черквата \"Успение на Пресвета Богородица\" в Габрово. Екип на \"Монитор\" поднася съболезнования на близките на Ники Боев. ", "date": "2019.07.24", "title": "Почина бившият пиар на МС Николай Боев"}
{"url": "https://www.monitor.bg:443/bg/a/view/nek-obvinjava-kevr-za-deficita-v-kompanijata-171406", "text": "В доклад до КЕВР за цените на електроенергията за новия регулаторен период започнал от 1 юли, шефът на НЕК Петър Илиев констатира, че заради решенията на регулатора и непризнаването на разходи на държавната компания отчита голям дефицит. Според написаното на НЕК, когато е обсъждала цените на тока, влезли в сила от 1 юли, като е определила всички претенции на обществения доставчик като неоснователни. Анализът на НЕК показва, че има голяма вероятност дружеството да продължи да формира дефицит, защото и за новия регулаторен период комисията не е отчела някои обстоятелства, които е възможно да формират допълнителни разходи, посочва директорът в доклада си. В доклада си Илиев пише и за недопустимостта а да ги тълкува и така да прехвърля разходи, формирани на регулирания пазар, на свободния. Посочват се примери за удовлетворени искове за предходни периоди само на производители за сметка на обществения доставчик. На НЕК такава компенсация е отказана. По тази линия дружеството формира загуба от 12.5 млн. лв., пише оше директорът на обществения доставчик. С други 13 млн. лв. НЕК е ощетена от определянето на цена на тока от топлофикациите за минали периоди. НЕК дължи 5% от приходите си като вноска във фонд \"Сигурност на електроенергийната система\". За един регулаторен период тя е около 11.6 млн. лв., като за да не се наруши икономическият интерес на дружеството, пише още в доклада. За периода 2014-2018 г. НЕК натрупал непокрити разходи от дейността \"обществена доставка\" от 214.5 млн. лв., се посочва още в доклада до регулатора. Голяма част от тези разходи възникват от лихвите по отпуснатите от БЕХ кредити за оборотни средства заради ликвидната криза, в която в предходните години изпада дружеството. Причината за това пък според доклада са определяните тогава цени от енергийния регулатор, които не са покривали икономически обосновани разходи на държавната компания, която е формирала тарифен дефицит. За да обслужва тези лихви, НЕК е предложила определено ниво на компонентата, но то не е било прието от комисията. Изредени са и други разходи, претърпени от дружеството в резултат на решения на регулатора. Заключава се, че в очакване на проверка от КЕВР НЕК посочва, че само за периодите 2013-2014 г. и 2014-2015 г. НЕК търпи тарифен Междувременно Комисията за защита на конкуренцията глоби НЕК с 315 612 лв. за злоупотреба с господстващо положение. Това се вижда от решение на регулатора, оповестено във вторник следобед. Установените нарушения са на пазара на балансиране на производители на електрическа енергия от ВЕИ при производство на ток по преференциални цени. Нарушенията представляват налагане от страна на НЕК ЕАД на нелоялни търговски условия на ВЕИ производителите, се посочва в решението.", "date": "2019.07.24", "title": "НЕК обвинява КЕВР за дефицита в компанията"}
{"url": "https://www.monitor.bg:443/bg/a/view/pyrva-zapoved-na-zadkulisieto-vyrjete-geshev-za-peevski-171349", "text": "Миналото на агентите на ДС е като срамна болест – опитват се да го скрият. Но не могат да избягат от него и с действията си непрекъснато афишират, че ще продължат да клеветят и доносничат, защото за тях това се е превърнало в начин на живот. Те са като глутница – намират себеподобните си и се сдушават с тях, защото така се чувстват по-силни. Тази ДС симбиоза особено силно личи, когато агентите имат общ благодетел. Такъв велик тандем представляват агентите Академик (Огнян Стефанов) и Сашо 11 (какъвто е ДС псевдонимът на Илиян Василев). Достатъчно е единият от двамата да се обади, за да сме сигурни, че тутакси и другият ще го последва. Това пролича от синхронната атака на двамата ДС агенти срещу кандидатурата на Иван Гешев за главен прокурор. Изборът още не се е състоял, а те вече имат конкретна цел – да вържат Гешев за Пеевски. Така че се хвърлиха с оголени зъби в атака. Казано по друг начин: Господарят в Белград има не едно, а най-малко две кучета. Хапят по команда. Няма да се спираме на клеветите, фейковете и безпочвените обвинения, които от много време се изсипват с кофа в медийната клоака на агент Академик. Прави впечатление обаче, че единият от двамата агенти е страхливец, който предпочита да се зъби от разстояние. Криейки се зад гърбовете на „гост коментатори”, зад псевдоразследванията на подчинените си ратаи и зад псевдоними като този на д-р Димитър Попкутуев. Това е вторият измислен доктор в медийното пространство, по-претенциозен и скучен даже от първия. Кой е Попкутуев и докъде може да стигне в манията и лудостта си, е медицински проблем. Трибуната за хора с такива наклонности обаче е нещо отвратително и опасно. Никой не може да каже докъде могат да стигнат, ако не си пият лекарствата. Защото така както днес д-р Попкутуев изглежда като безобиден лаладжия, който плещи небивалици по адрес на депутата от ДПС и издател на „Телеграф медиа” Делян Пеевски, утре същият този „псевдоним” може да задълбочи манията си и да се превърне в масов убиец терорист. Едва ли е случайно, че този маниак илюстрира логореята си с композицията „Трите сенки” на Роден, недвусмислено кръстена „Пред вратите на ада...” Сюжетната линия има една много важна цел – да навърже всички мишени на задкулисието. Защото олигарсите и емблематичните лица на прехода имат едни и същи интереси, както подчерта Гешев в интервюто, по повод на което агент Сашо 11 и д-р Попкутуев се превъзбудиха и съчиниха словесни компилации, в които вкараха и Пеевски. Направиха го почти професионално. Защото дори когато агентите на ДС и техните клонинги крият миналото си, то ги намира. Миналото им на доносници и клеветници ги кара да вършат отново и отново срамни неща, за които никога не съжаляват. Пред вратите на ада... те не могат да избягат от ада вътре в тях.", "date": "2019.07.24", "title": "Първа заповед на задкулисието: вържете Гешев за Пеевски"}
{"url": "https://www.monitor.bg:443/bg/a/view/2-25-mlrd-lv-prihodi-ot-emisii-svalili-s-40-zelenata-dobavka-sled-2013-g-171409", "text": "2,258 млрд. лв. приходи от емисии са намалили с 40% зелената добавка от 2013 г. досега. Това става ясно от проучване на Института за енергиен мениджмънт (EMI), насочено към проследяване в общ план на подхода и направленията на използване на приходите от продажба на емисии на парникови газове през третия период на действие на Европейската схема за търговия с емисии на национално ниво. Според доклада приходите от емисии, използвани за намаляване на зелената добавка, варират в широк диапазон - от 40,3 млн. лв. през 2014 г. до 718,5 млн. лв. през 2018 г., и с още по-висока прогноза от 861,4 млн. лв. през 2019 г. Особен интерес представлява 2019 г., която се очаква да стане повратен пункт в наблюдаваните тенденции - прогнозираните от КЕВР приходи от емисии с размер 861,4 млн. лв. се очаква да надхвърлят надпазарните разходи за ВЕИ със 124 млн. лв. Това означава, че приходите от емисии през 2019 г. ще са достатъчни за покриване на цялата финансова тежест, предизвикана от ВЕИ производителите с преференциални цени и че те нулират задълженията на обществото в тази им част. За периода 2013-2019 г. надпазарните разходи за ВЕИ производителите, дължащи се на преференциалните цени и подлежащи на покриване чрез цена задължения към обществото (ЦЗО), са с общ размер 5,5 млрд. лв.", "date": "2019.07.24", "title": "2,25 млрд. лв. приходи от емисии свалили с 40% зелената добавка след 2013 г."}
{"url": "https://www.monitor.bg:443/bg/a/view/lupko-ako-ne-biem-osiek-sledva-dovijdane-171397", "text": "Новоназначеният треньор на ЦСКА Люпко Петрович ще бъде уволнен, ако не успее да отстрани хърватския „Осиек“. Това призна самият сръбски спец на пресконференцията преди първия мач от втори кръг на Лига Европа, който е в четвъртък от 20:30 часа на стадион „Българска армия“. Срещата, която ще бъде предавана по bTV Action, ще бъде дебют за Петрович начело на „армейците“. На срещата си с медиите носителят на КЕШ от 1992 година бе категоричен, че ще има раздяла с ЦСКА, ако не постигне добри резултати. В същото време той защити недолюбвания от феновете защитник Стойчо Атанасов, който с грубите си грешки до голяма степен е виновен за слабия старт на тима в първенството. „ЦСКА е велик клуб и когато е в криза, се търсят грешките и се носят последствията, сподели треньорът на „червените“. - Трябва да се види как да се излезе бързо от ситуацията. За загубата е виновен колективът, а не конкретни играчи. Ето, сега се обвинява един млад български играч, че е допуснал грешка, но преди него сбъркаха и други (б.р. – има предвид Стойчо Атанасов). Тук не се ценят българските играчи. В “Цървена звезда” има 4-5 чужденци, другото са само сърби. Имам опит. Играчите срещу “Черно море” бяха като на разходка в парка”, недоволен бе Петрович. Треньорът на ЦСКА също така подчерта, че мачът ще бъде много труден, защото „Осиек“ е сериозен отбор. „Осиек“ има финансиране от Унгария и дори може би от президента на страната, продължи Петрович. - Имат няколко чужденци, но повечето са местни момчета. Мисля, че това е правилният начин. Имат силни футболисти - Марич и Мансе са добри. Левият им бек също е опасен. В момента са по-силни от “Хайдук” и “Риека”. Ако не постигнем резултат, знам какво предстои. Щом не побеждаваш - “довиждане\", завърши Люпко. В същото време от ЦСКА обявиха, че за мача са продадени 8000 билета. Очаква се с търговията преди срешата числото да набъбне до 10 000. 18:30 ч. АЕК - Левски  20:30 ч. ЦСКА – Осиек  20:30 ч. Локомотив (Пд) – Спартак (Т)  22:00 ч. Валур – Лудогорец ", "date": "2019.07.24", "title": "Люпко: Ако не бием „Осиек“, следва довиждане"}
{"url": "https://www.monitor.bg:443/bg/a/view/uchilishte-i-detska-gradina-shte-bydat-izgradeni-v-manastirski-livadi-zapad-171399", "text": "Министерството на културата и фонд \"13 века България\" ще прехвърлят на Столичната община техен имот в Манастирски ливади - Запад за изграждане на училище и детска градина. Това съобщи кметът на София Йорданка Фандъкова при проверка на ремонт в столично училище. \"На сесията на Столичния общински съвет /СОС/ утре ще се гледа допълнението към моя доклад, с който ще дадем възможност за прехвърлянето на тези имоти на общината\", каза Фандъкова. Тя подчерта, че има пълната подкрепа на министъра на културата и специално му благодари за помощта. Кметът обясни, че фондът има свои изисквания за дарението, с които общината ще се съобрази. Фандъкова припомни, че през миналата година е направен ремонт в 121-во училище в квартала, за да се осигури приемът на първи клас. \"Сега правим ремонт на покрива на училището и довършваме оградата, така че децата на нашия квартал да имат едно добро място за учене\", обясни Фандъкова. По въпроса с детските градини в \"Манастирски ливади\" и липсата на места там, столичният кмет заяви, че това е бил личен неин приоритет, защото става въпрос за района, в който живее. Кметът каза, че вече са направени разширения на съществуващи детски градини в \"Гоце Делчев\". \"Поръчала съм да се преустрои един клуб в детска градина, но това за съжаление е недостатъчно\", посочи Фавдъкова. Клубът се намира в \"Гоце Делчев\" до бул. \"Тодор Каблешков\". Фандъкова каза, че съжалява, че районната администрация много е забавила процедурата. \"За да съм сигурна, че няма да има от тук нататък други забавяния, взех процедурата при нас, отбеляза Фандъкова. Тя е възложила на колегите си в Столичната община до няколко дни да огледат цялата процедура и през следващата седмица да я обявяват отново. \"Пари за детски градини винаги ще намерим, по-трудно е не самото финансиране, а намирането на терен, проектирането, правенето на процедури, които обикновено се бавят\" коментира още Фандъкова.", "date": "2019.07.24", "title": "Изграждат училище и детска градина в Манастирски ливади - Запад"}
{"url": "https://www.monitor.bg:443/bg/a/view/tejlyr-suift-i-ariana-grande-golemite-sypernici-za-nagradite-na-mtv-171403", "text": "Тейлър Суифт и Ариана Гранде водят с по 10 номинации за видео музикалните награди на MTV, като си съперничат пряко в общо осем катеогрии. You Need to Calm Down на Тейлър Суифт и thank u, next на Ариана Гранде са номинирани за най-голямата награда заедно с Bad Guy на Били Айлиш, Old Town Road на Lil Nas X и Били Рей Сайръс, A Lot на рапъра 21 Savage и Джей Коул, Sucker на Jonas Brothers. На второ място по брой на номинациите е 17-годишната Били Айлиш с девет. В категорията за изпълнител на годината нейни съперници са Ариана Гранде, Карди Би, Шон Мендес, Halsey и Jonas Brothers. Lil Nas X, чийто хит Old Town Road изравни рекорда за най-много седмици начело на класацията за сингли Хот 100 на \"Билборд\" - 16, е с осем номинации.  Изненадващо Post Malone не получи номинация, въпреки че доминираше в стрийминг услугите и по радиото, както и в класациите на \"Билборд\" миналата година. Песента Shallow на Лейд Гага и Брадли Купър, която спечели награди Оскар\" и \"Грами\", получи две номинации - за песен на годината и най-добро сътрудничество. Корейската група BTS има четири номинации, включително и в новата категория на \"Най-добър кей-поп\". Церемонията за раздаване на видео музикалните награди на MTV е насрочена на 26 август в Нюарк.", "date": "2019.07.24", "title": "Тейлър Суифт и Ариана Гранде – големите съперници за наградите на MTV "}
{"url": "https://www.monitor.bg:443/bg/a/view/kuche-pomogna-na-amerikanec-da-specheli-edin-milion-dolara-171414", "text": "Мъж от щата Северна Каролина благодари на кучето си, че му е помогнало да спечели от лотария един милион долара, съобщи ЮПИ. Моузес Дуарте от гр. Хендерсън разказа, че никога не би се спрял в супермаркета, откъдето е купил лотарийния билет, ако не е трябвало да заведе кучето си при сестра си в Дърам, за да го гледа. Дуарте купил билет за 10 долара от лотарията \"Ред хот милиън\" и се върнал в колата си. Когато изтрил лентата, видял печалбата. \"Не можех да повярвам, когато видях какво печеля - каза той. - Не можех да откъсна очи от билета\". След това каза, че кучето му - ши цу, е късметлийско. \"Той е кучето ми за милион долара. Никога нямаше да купя този лотариен билет, ако не беше то\".     ", "date": "2019.07.24", "title": "Куче помогна на американец да спечели 1 млн. долара "}
{"url": "https://www.monitor.bg:443/bg/a/view/dolche-i-gabana-prodavat-vilata-si-na-o-stromboli-za-6-5-mln-evro-171388", "text": "Световно известният италиански дизайнерски дует Доменико Долче и Стефано Габана продават разкошната си вила на намиращия се северно от Сицилия остров Стромболи. Преговорите с мераклиите са „свръх секретни“, но ако се вярва на медиите на Апенините, двамата стилисти искали за имота 6,5 млн. евро. Вилата е разположена до самия морски бряг, площта й е общо 500 кв. метра, разполага със седем малки апартамента, с просторна градина със средиземноморски цветя и има самостоятелен плаж. Напрактика имотът обединява три по-малки вили, купени последователно от Долче и Габана между 2000 и 2002 г. и е обзаведени с мебели, керамика и тъкани – дело на самите стилисти. Любопитна подробност е това, че лятното убежище на двамата, придобито през времената на тяхната голяма любов, има три входа, които са кръстени на трите им кучета отпреди двайсетина години – Лола, Дали’ и Роза. Що се отнася до причината за решението на двамата дизайнери да продадат вилата си, то според злите езици на Апенините тя е свързана с неотдавнашното яко избухване на действащия вулкан, който се намира на о. Стромболи и е известен с неговото име. За съжаление тогава потеклите извън обичанйто им „корито“ лава и пепел убиха един турист, раниха няколко други и принудиха летовниците в едно от трите селища на острова да го напуснат за цяла седмица. Независимо от факта, че Долче и Габана не са били на Стромболи по време на въпросното избухване, именно уплахата от него и страхът то да се случи отново, ги били накарали да обявят вилата си за продан. Носи се също така мълва, че финансовото състояние на дизайнерската къща напоследък не е много добро и двамата имали нужда от много пари, за да го стабилизират. За самите италиански медии обаче подобна хипотеза се вписвала в рамките на недоброжелателната клюка, още повече, че исканите за имота пари са относително малко, в сравнение с изчисляваното на около милиард евро тяхно имущество. Самите Доменико Долче и Стефано Габана отхвърлиха пред журналисти тезата, че се били уплашили от избухването на вулкана „Стромболи“. Като причина за продажбата те посочиха на първо място умората да поддържат вилата, а на второ факта, че от доста години двамата не живеят под един покрив. В същото време дизайнерите подчертаха, че имотът е първата тяхна обща голяма любов, в който са прекарали незабравими мигове с плеяда звезди на киното, естрадаата, телевизията и модния подиум. Като започнеш с холивудския ас Том Круз, който всеки ден обичал да обикаля пеша Стромболи, преминеш през поп-идола Мадона, която обичала да се иизкачва нощем до кратера на вулкана с бълбукаща жарава и завършиш с топ-модела Наоми Кембъл, която Доменико и Стефано били научили да плува в морето пред плажчето им.", "date": "2019.07.24", "title": "Долче и Габана продават вилата си на о. Стромболи за 6,5 млн. евро"}
{"url": "https://www.monitor.bg:443/bg/a/view/obsyjdat-novite-nacionalni-treniori-v-basketbola-v-kraja-na-uli-171386", "text": "Темата за новите национални селекционери в баскетбола е част от дневния ред на предстоящото заседание на ръководството на Българската федерация по баскетбол. Управителният съвет ще се събере непосредствено преди официалното откриване на европейското първенство по баскетбол на колички, на което София е домакин. Заседанието на управата ще се проведе на 30 юли от 13:00 ч. в зала \"Универсиада\", а членовете на УС ще могат в 17:30 ч. да присъстват на откриването на шампионата в дивизия С и да изгледат на живо дебюта на България на подобен форум - срещу Унгария. Сред най-очакваните точки в дневния ред е именно обсъждането на вариантите за национални треньорите на мъжкия и женския състав на България. Ще бъде разгледано и искане на промяна в договора за финансиране между федерацията и спортното министерство.", "date": "2019.07.24", "title": "Обсъждат новите национални треньори в баскетбола в края на юли"}
{"url": "https://www.monitor.bg:443/bg/a/view/slynce-i-goreshtini-ni-chakat-v-kraja-na-sedmicata-171389", "text": "От утре температурите започват да се покачват. В четвъртък ще бъде предимно слънчево, след обяд над северните и планинските райони ще се развие купеста облачност и на изолирани места там краткотрайно ще превали. Северозападният вятър ще отслабне, най-късно в източните райони. Температурите слабо ще се повишат и максималните ще бъдат между 28 и 33 градуса. Над Черноморието ще бъде предимно слънчево. След обяд северозападният вятър ще отслабне. Максимални температури на въздуха ще бъдат 27-29 градуса. Температурата на морската вода е 25-27 градуса. Вълнението на морето ще бъде 1-2 бала. В петък ще е почти без валежи, ще бъде слънчево с купеста облачност след обяд над планините. Вятърът ще е от юг-югоизток, слаб до умерен. Температурите още малко ще се повишат и максималните ще са между 29 и 34 градуса.  В събота ще преобладава слънчево време. След обяд над планините и планинските райони в западната половина от страната ще се развие купесто-дъждовна облачност и на места там ще превали и прегърми. Температурите ще се повишат с още градус-два.", "date": "2019.07.24", "title": "Слънце и горещини ни чакат в края на седмицата"}
{"url": "https://www.monitor.bg:443/bg/a/view/vyzstanovjavat-stolichnija-kolodrum-171390", "text": "План да възстанови дейността на столичния колодрум \"Сердика\" има новоучредената Българска федерация по колоездене. Това обяви председателят на организацията Драгомир Кузов. Новата структура бе учредена в началото на месеца в Пловдив с подкрепата на 35 клуба. \"Досега колоезденето у нас вървеше надолу, но силно се надявам с общи усилия това да се промени в положителна посока и да тръгне нагоре. В процес на регистрация сме, документите в момента са в търговския регистър и се надявам в най-скоро време нещата да се изчистят и документално. Имаме пълната подкрепа на Министерството на спорта в лицето на министър Красен Кралев. Споразумяхме се с него в съвместен разговор да възстановим дейността на столичния колодрум \"Сердика\". В момента съоръжението е почти неизползваемо, но се надяваме още от следващата година да се използва по предназначение за национални и други състезания на писта, както е било преди\", коментира Кузов. Председателят на централата обяви, че е взето решение Пловдив да подаде заявка за домакинство на европейско първенство в категория \"елит\" през 2020 г. и потвърди, че през този сезон колоездачната Обиколка на България със сигурност няма да се състои.", "date": "2019.07.24", "title": "Възстановяват столичния колодрум"}
{"url": "https://www.monitor.bg:443/bg/a/view/maskiran-otkradna-55-000-leva-ot-obmenno-buro-v-kavarna-grajdani-go-zaloviha-171394", "text": "24-годишният Адриан А. от Каварна бе заловен от граждани, след като обра обменно бюро в Каварна. Грабежът е извършен тази сутрин. Адриан причакал служителката в бюрото, която носела две чанти с пари в различна валута на стойност около 55 000 лева. Докато отключвала офиса, жената била напръскана със спрей от маскиран мъж. След това нападателят успял да издърпа двете чанти с пари и направил опит да избяга. Случайни минувачи, станали очевидци на грабежа, заловили извършителя и подали сигнал в полицията. 24-годишният Адриан А. е задържан за срок до 72 часа от Окръжната прокуратура в Добрич днес, след като е бил привлечен като обвиняем за грабеж в големи размери на обменно бюро в град Каварна по образуваното бързо производство. Престъплението е по член 199, ал. 1, т. 1 от НК, уточнява Апелативна прокуратура – Варна. Окръжната прокуратура в Добрич ще внесе искане в съда за определяне мярка за неотклонение „Задържане под стража“ на Адриан А.", "date": "2019.07.24", "title": "Маскиран открадна 55 000 лева от обменно бюро в Каварна, граждани го заловиха"}
{"url": "https://www.monitor.bg:443/bg/a/view/premiera-innerglow-ne-ni-karahme-da-chakame-dylgo-za-so-long-video-171402", "text": "Момчетата от Innerglow набраха светлинна скорост в последните месеци (не само с участието на вокала Тодор Ковачев в „Гласът на България“, но и с последната продукция която изкараха,а именно Chained In Love), толкова, че за щастие на почитателите на българската авторска музика не им се наложи да чакат много за следващото им парче. А то дойде и се казва So Long. В него триото – Тодор, Петър Желев и Матей Христосков съвсем затвърждават брит звученето си, подпряно с още по-голяма доза синтове, които излизат на преден план пред рок китарите и го правят една идея по-модернистично. Това е четвъртият им сингъл откакто съществуват (около 2 години) и бележи трайната тенденция рок бандата да залита по елетронната музика. За момента обаче успяват много деликатно и премерено да дозират всичко в идеална смес, която звучи хем модерно, хем хваната дълбоко в корените на добрата музика. Основна тема в текста е оказването на подкрепа на близък човек, който се бори срещу вътрешните си демони. „I’ll fix your pain/ Take off your strain/ Bring back your grace and prove them wrong“ (ще излекувам болката ти/ ще отнема напрежението ти/ върни изяществото си и им докажи, че грешат), гласи част от припева. Песента идва и с провокативен, нежен и стилен клип, който отново са поверили на екипа, създал видеото към най-успешното им парче Chained In Love, а именно - режисьор Николай Драганов и оператор Борил Петров. Техният почерк вече си личи от километри – изчистени пейзажи, лишени от особен цвят, но с подчертано величие, в които се позиционират тримата музиканти. Този път снимачната площадка е била разпъната на Ситония, Халкидики, през май, но са избирани умишлено непознати места, пусти и ветровити плажове, носещи едно много различно и нестандартно", "date": "2019.07.24", "title": "ПРЕМИЕРА: Innerglow не ни карахме да чакаме дълго за So Long (ВИДЕО)"}
{"url": "https://www.monitor.bg:443/bg/a/view/skandal-na-koalicionnnija-syvet-na-patriotite-171396", "text": "Със скандал приключи днешното заседание на коалиционния съвет на \"Обединени патриоти\". Поводът за това стана желанието на лидера на \"Атака\" Волен Сидеров да покани медиите в стаята, в която се провеждаше заседанието. Това обаче предизвика недоволството на коалиционнните му партньори от НФСБ и ВМРО и те напуснаха срещата. \"Не мисля, че има нормални условия за провеждането на коалиционен съвет в това помещение с толкова камери\", каза на излизане пред журналисти лидерът на НФСБ Валери Симеонов. той точни, че не вижда желание за диалог, а и нямало възможност за такъв пред камерите. Също така като цяло разговорът не започнал добре. Симеонов изтъкна, че начинът провеждането на днешното заседание било по подготвен сценарий. \"Ние не сме предвиждали открито заседание за днес. Ясно е, че медиите са поканени от \"Атака\". Ясно е, че това е сценарий на \"Атака\", като целта е медиен скандал\", посочи лидерът на НФСБ. Той отбеляза, че може би повече от година тримата лидери на НФСБ, ВМРО и \"Атака\" не са се събирали на коалиционен съвет. \"Това говори за парализа на коалицията и продиктува смяната на г-н Сидеров като лидер на ПГ на Обединени патриоти\", каза още Валери Симеонов. От своя страна пък лидерът на ВМРО Красимир Каракачанов изтъкна, че след като колегите му от \"Атака\" нямат желание да има такава коалиция, няма да има такава.  \"Такава коалиция вече няма\", констатира Каракачанов. Преди заседанието пък на въпрос дали е елиминирал Волен Сидеров, лидерът на ВМРО посочи, че това не е вярно. \"Ако говорим за някакви нарушения, за морала, да се върнем няколко месеца назад и ако ми посочите един случай, в който аз съм казал нещо лошо за него или дори лека критика, елате и ми кажете. Свидетел съм как три месеца, даже  четири, на едно неспирно плюене по адрес на ВМРО\", коментира Каракачанов. От своя страна Волен Сидеров изтъкна, че не е наясно защо колегите му са напуснали съвета и обсни, че те са се уплашили от комерите. \"Никой никого не е обиждал. Ние от \"Атака\" пожелахме медиите да влязат на нашата среща\", добави той.  На въпрос как ще коментира твърдението, че коалицията вече не съществува, той отвърна: \"Не ни вкарвайте в интрига\". Сидеров обясни, че Валери Симеонов и Каракачанов са поставили всъщност коалицията под въпрос. \"Аз създадох коалицията, но те я развалиха\", посочи лидерът на \"Атака\". Той призна, че обмисля възможност да напусне парламента и обяви, че ще информира журналистите за това. ", "date": "2019.07.24", "title": "Скандал на коалиционнния съвет на патриотите"}
{"url": "https://www.monitor.bg:443/bg/a/view/andreev-na-vtori-evrofinal-za-sedmica-171385", "text": "Валентин Андреев се класира за втория си европейски финал на чук при подрастващите. След петото си място на шампионата до 20 г. в Швеция, сега той си осигури участие в спора за разпределение на медалите на Европейския младежки олимпийски фестивал в Баку. 17-годишният ни състезател се нуждаеше от един опит, в който постигна 78,89 м, за да покрие нормата от 77 м и да влезе с първи резултат във финала. Той „подари“ успеха на своя баща и треньор Андриан Андреев за рождения му ден. Само още един атлет се справи с квалификационната норма – полякът Давид Пилат постигна 77,82 м. Другите българи, които вече стартираха в Баку, не продължиха в следващите етапи на дисциплините си. На държавното за мъже и жени в София пък 20-годишният Антонио Иванов спечели първата си титла на 100 м, като финишира за 10,58 сек. Той се възползва от дисквалификацията заради фаул старт на двама от фаворитите - Светлин Иванов (на полуфиналите) и Денис Димитров (на финала). Инна Ефтимова защити титлата си на 100 м при жените с личен рекорд за сезона от 11,29 сек. Така тя се доближава до Ивет Лалова, която има 11,28 сек. Нормативът за участие на световното първенство в дисциплината е 11,24 сек.", "date": "2019.07.24", "title": "Андреев на втори еврофинал за седмица"}
{"url": "https://www.monitor.bg:443/bg/a/view/davame-200-000-leva-pomosht-za-spravjane-s-migracijata-171376", "text": "България отпуска хуманитарна помощ от 200 000 евро за справяне и намаляване на миграционните потоци към Европа. Кабинетът одобри на свое заседание решение за Споразумение между Европейската икономическа банка и правителството за принос към Фонда на Инициативата за икономическа устойчивост. По силата на това споразумение България отпуска сумата от 200 000 евро. Така страната ни се включва в Инициативата за икономическа устойчивост, която осигурява и финансирането на проекти в страните от Западните Балкани за преодоляване на причините за засилена миграция към европейския континент. Инициативата за икономическа устойчивост е проект на Европейската инвестиционна банка в сътрудничество с ЕК в отговор на искане от Европейския съвет за бързо мобилизиране на допълнително финансиране в подкрепа на страните от южното съседство и Западните Балкани. Хърватия, Италия, Литва, Люксембург, Полша, Словакия, Словения и Великобритания са обещали да се включат в инициативата, която има за цел да повиши икономическата устойчивост в страните, от които идват мигрантите. Кампанията ще подпомогне Западните Балкани, както и Алжир, Египет, Йордания, Ливан, Либия, Мароко, Палестина и Сирия чрез осигуряване на инвестиции в критична инфраструктура и насърчаване на подобрено предоставяне на обществени услуги и социална защита. ЕИБ се стреми да увеличи финансирането си с 6 млрд. евро за период от 5 години (те ще бъдат добавени към вече предвидените 7.5 млрд. евро) и да насърчи допълнителни инвестиции до 15 млрд. евро. Включването на България в инициативата представлява солидарен принос за справяне с най-сериозните предизвикателства, свързани с развитието, хуманитарните и миграционни процеси, възникнали в съседство на ЕС. Средствата ще бъдат осигурени от бюджета на МВнР, предназначен за официална помощ за развитие и хуманитарна помощ.", "date": "2019.07.24", "title": "Даваме 200 000 лева помощ за справяне с миграцията"}
{"url": "https://www.monitor.bg:443/bg/a/view/olivija-uajld-kroi-sujet-za-vtori-avtorski-film-na-seta-na-zubrachkite-171377", "text": "След 15-годишен стаж на актриса, Оливия Уайлд стъпва все по-убедено в режисьорските си обувки. Звездата от „Д-р Хаус“ очарова в началото на лятото критиците отвъд Океана с дебюта си зад камерата -  , а вече налива основите и на второто си авторско заглавие. То ще бъде поето от продуцентския гигант Universal Pictures. По новия филм Уайлд отново ще работи със сценаристката Кейти Силбърмен, а историята за него двете измислят по време на безсънните нощи около снимките на „Зубрачките“. Подробности около продукцията се пазят все още в тайна. Към момента е известно само че и тя ще се разлее в комедийния жанр, като сюжетът ще се върти около един от големите празници. намигна Уайлд пред феновете си в социалните мрежи. Предполага се, че предпродукцията по новата лента няма да започне веднага. Причина за това е и фактът, че звездата към момента е заета със снимките на следващото заглавие на Клинт Истууд „Балада за Ричард Джуъл“.", "date": "2019.07.24", "title": "Оливия Уайлд крои сюжет за втори авторски филм на сета на „Зубрачките“"}
{"url": "https://www.monitor.bg:443/bg/a/view/karakachanov-predstavja-utre-pred-nacionalnija-syvet-za-sytrudnichestvo-koncepcijata-za-integrirane-na-romite-171392", "text": "Националният съвет за сътрудничество по етническите и интеграционните въпроси ще проведе заседание под председателството на вицепремиера Томислав Дончев утре а в Гранитна зала на Министерския съвет. Това съобщиха от правителствената пресслужба. Вицепремиерът по обществения ред и сигурността и министър на отбраната Красимир Каракачанов ще представи пред Съвета основните пунктове от Концепцията за промени в политиката за интеграция на ромския етнос в Република България и мерките за реализацията им. Каракачанов е поканен на заседанието на Националния съвет за сътрудничество по етническите и интеграционните въпроси, след като миналия месец внесе Концепцията в Министерския съвет.", "date": "2019.07.24", "title": "Каракачанов представя концепцията за интегриране на ромите "}
{"url": "https://www.monitor.bg:443/bg/a/view/60-ot-merkite-sreshtu-burokracijata-izpylneni-171379", "text": "60% от мерките за намаляването на административната тежест са изпълнени. Правителството одобри доклада и отчета за изпълнението им, внесен от вицепремиера Томислав Дончев. От властта напомянт, че това е най-мащабният досега пакет за намаляване на регулаторната тежест върху гражданите и бизнеса. В него са включени 1443 мерки, от които над 60% са вече изпълнени. За останалите кабинетът удължава крайния срок за изпълнение до края на годината. Общо 183 услуги са отпаднали от административния регистър, а облекчение от намаляването на административната тежест се очаква скоро при промяна в регистрацията на моторни превозни средства, при придобиването на недвижими имоти, както и при режимите, свързани е инвестиционни дейности и удостоверенията за характеристиката на имоти във връзка с данъчната им оценка. Докладът отчита и позитивния ефект от проведеното проучване по метода „таен клиент“ на 15 масови услуги, предоставяни от централните и местните администрации. Поради тази причина се предвижда организирането и на втора проверка. за проследяване на изпълнението на всички мерки за намаляване на административната тежест върху гражданите и бизнеса, приети от правителството от 2016 г. до сега. Дончев е отправил покана към членовете на работодателските, бизнес и браншови организации да се включат в новото проучване.", "date": "2019.07.24", "title": "60% от мерките срещу бюрокрацията изпълнени"}
{"url": "https://www.monitor.bg:443/bg/a/view/nepylnoletno-momche-e-s-opasnost-za-jivota-sled-poboj-v-provadija-171380", "text": "Непълнолетно момче е с опасност за живота след побой в Провадия, съобщиха от полицията. На 23 юли е получен сигнал за нанесен побой над непълнолетно момче в междублоково пространство. Детето е настанено за лечение, с опасност за живота в Реанимацията на МБАЛ \"Св. Анна\". След разлседване е установено, че извършител на деянието е мъж на 38 г., известен на органите на реда и осъждан. По случая има образувано досъдебно производство, а материалите са докладвани на прокурор от Районна прокуратура-Провадия. ", "date": "2019.07.24", "title": "Непълнолетно момче е с опасност за живота след побой в Провадия "}
{"url": "https://www.monitor.bg:443/bg/a/view/nad-700-entusiasti-posetiha-pyrvija-bylgarski-latino-piknik-snimki-171387", "text": "Над 700 бяха ентусиастите на тема салса, които се хвърлиха с танцова стъпка към Цигов Чарк за първия по рода си латино пикник у нас. Красивата поляна на брега на язорив Батак бързо се напълни с шезлонги, постелки и чадъри през уикенда. Почти нямаше меломан обаче, който да се застоява на избраното си удобно местенце на тревата. Вместо това латино феновете разчупиха ханш в такт с музиката под умелото ръководство на международните шампиони по салса Димитър Лазаров-De Fuego и Таня Тончева. В паузата между танците хората си отпочинаха под звуците на саксофон и китара, а кубинската певица Долорес Естрада изпълни автентични песни от нейната страна и вдигна градуса на настроението още повече. Гвоздеят на пикника бе сватбата между двама напълно непознати, които водещият и един от организаторите на събитието Стелиан Димитров успя да ожени на шега. Мексикански вълни, кубински шапки, мохито, сангрия, бразилски шишчета и дървени вили – това бяха само част от акцентите на латино пикника. Цялото забавление се наблюдава от първа линия от специалните гости на събитието, сред които бяха кмета на Община Батак Петър Паунов, представители на общината, част от собствениците на хотели в курорта и бизнесмени", "date": "2019.07.24", "title": "Над 700 ентусиасти посетиха първия български латино пикник (СНИМКИ)"}
{"url": "https://www.monitor.bg:443/bg/a/view/rogata-na-djavola-171383", "text": "Ако е гарга, рошава да е, е комичният извод от приключилия дебат за партийното финансиране. Драмата засега завърши с отхвърлянето на президентското вето. Но това не е добра новина нито за управляващите, нито за опозицията. Повече от месец народните представители водеха ожесточен дебат, предизвикан от разкрита грешка в изчисленията за размера на субсидията. Страстите така се разгоряха, че част от мнозинство реши да покаже кой командва парада в държавата и падна в капана, който само заложи. Оттук нататък беше ясно, че популизмът ще надделее над разума. И всичко това се разигра на фона на други много по-тежки за решаване проблеми – социалните помощи, недостигът на жизненоважни лекарства, чумата по свинете и произтичащите от това нарастващи цени. А това, че червената опозиция лековато потърси под вола теле за закони, които тя е приемала навремето като управляваща партия и допусна Антон Кутев да обслужва олигархични кръгове с вехти мантри, е израз на слабост, която може задълго да им отнеме шансовете да се върнат във властта. Всъщност, тези, които най-много трябва да се замислят са управляващите. Те допуснаха да се повлияят от едно шоу, вместо да решат грешката със субсидирането, да организират бързото връщане на парите и да се заемат със съществени дела. Сега въпросът със субсидирането остава открит. И какъвто и контрол те да обещават за “даренията”, няма как да гарантират на гражданите, че всичко ще бъде прозрачно и според закона. Затова, като оставим настрани комичната страна, ще препоръчаме на политическите спекуланти да гледат по-далеч от пъпа си. Да не се мислят за големи хитреци и да знаят, че на дявола някой му е сложил рога.", "date": "2019.07.24", "title": "Рогата на дявола"}
{"url": "https://www.monitor.bg:443/bg/a/view/rumynci-nadcakvat-ludogorec-za-portugalec-ot-saragosa-171381", "text": "„Лудогорец“ е на път да изпусне още една от трансферните си цели, след като в битката за подписа на защитника на „Сарагоса“ Диого Вердаска се включи и „ЧФР Клуж“. El Periodico de Aragon твърди, че румънският шампион е изпратил оферта за бранителя на стойност 550 хил. евро, както и 20% при следващ трансфер и се това предложение да бъде прието. Вердаска има договор със „Сарагоса“ за още една година, но е обявил пред ръководството, че иска да си тръгне, като голямото предимство на „ЧФР Клуж“ пред „Лудогорец“ е, че играят в Шампионската лига. „Орлите“ претърпяха поражение на трансферния фронт и с аржентинския защитник Гастон Кампи, който подписа с „Трабзонспор“. В същото време вече е почти сигурно, че следващият съперник на „Лудогорец“ в Лига Европа ще е уелският ТНС, след като „Копенхаген“ го победи като гост с 2:0. Головете за успеха на датския тим реализираха Пиерос Сотириу в 18-ата минута на срещата и Сков, който се разписа от дузпа в 61-ата минута на двубоя. Реваншът е след седмица в Дания. За да се срещнат с ТНС, шампионите първо трябва да се справят с исландския „Валур“, който срещат днес от 22 ч. (българско време).", "date": "2019.07.24", "title": "Румънци надцакват „Лудогорец“ за португалец от „Сарагоса“ "}
{"url": "https://www.monitor.bg:443/bg/a/view/nap-izdirva-189-te-naj-silno-postradali-ot-hakerskata-ataka-171384", "text": "След хакерската атака срещу базата данни на Националната агенция за приходите (НАП) най-много информация е разкрита за 189 души. Това съобщиха от приходната администрация и уточниха, че ще се свържат лично със засегнатите лица. Няма необходимост близо 4 млн. българи, чиито данни бяха противозаконно огласени, да сменят личните си карти, твърдят от НАП. Практически съвети за тях ще бъдат публикувани в сайта на НАП до края на днешния ден, уверяват от данъчната администрация От приходната администрация уточниха, че след допълнителни проверки е установено, че данните на въпросните 189 души от незаконно разпространените през миналата седмица, включват комбинация от имена, ЕГН, адрес, номер, валидност и издател на валидна лична карта. За тези граждани съществува по-голям риск от потенциални злоупотреби и те ще бъдат персонално уведомени от Националната агенция за приходите веднага по телефон или имейл. От НАП съобщават, че приложението за проверка за незаконно разпространени лични данни ще работи с ЕГН, като ще изпраща резултатите от обработката на въведен от потребителя мобилен номер. Проверката ще е еднократна - само за един човек и ще дава отговор единствено дали има незаконно разкрита информация. Това е необходимо, за да се гарантира, че няма да се злоупотребява с чужди лични данни, допълват от НАП. В агенцията съпоставят незаконно разпространената данъчно-осигурителна информация с тази в реалните си бази данни, за да се провери дали няма дописване или манипулация, съобщиха от приходното ведомство. След приключване на проверките, НАП ще може да предостави на лицата и информация за конкретния тип данни, които са били разпространени. От агенцията публикуваха и най-често задавани въпроси по повод неоторизирания достъп до данни на агенцията. Вижте кои са те: Можете да направите проверка в новата електронна услуга, която ще бъде публикувана в сайта на НАП веднага, след като експертите сравнят дали публикуваните данни не са били манипулирани. Гражданите, чиито номера на валидна лична карта, датата на издаване и валидността й е била неправомерно разкрита, в комбинация с трите им имена, ЕГН и адрес, ще бъдат лично информирани от НАП възможно най-бързо. Продажбите на имоти и автомобили в България стават задължително в нотариална форма и с нотариална заверка на подписите. Процедурата изисква участие на нотариус, който има достъп в реално време до база данни на документите за самоличност в страната, включително снимките на притежателите им.  Нотариусът може и трябва да се увери, че купувачът и продавачът, които са се явили при него, са същите хора от базата данни от първичните регистри в Република България, т.е извършва се проверка за идентичност на страните. Също така, нотариусите имат достъп до компютърна база данни с пълномощни, издадени да послужат пред банките и пред Агенцията по вписванията, както и достъп до базата данни за моторни превозни средства и техните собственици.   Дори някой да е узнал Вашите лични данни, за да продаде имот или автомобил, то трябва да извърши едно или повече престъпления. Освен това, за продажбата на имоти и автомобили задължително се представят нотариален акт или регистрационен талон, чиято актуалност се проверява в реално време, и без тях сделка не може да се осъществи.  НАП е информирала Нотариалната камара в България за разпространението на чувствителна информация, като нотариусите ще изповядват сделки с повишено внимание. Според Нотариалната камара, има достатъчно гаранции, че опити за незаконно прехвърляне на имот или превозно средство ще бъдат парирани от нотариусите в страната. За Ваше спокойствие, бихте могли да активирате SMS известяване за сделки с Ваши имоти – услуга, предоставяна от Агенция по вписванията - http://sms-imot.registryagency.bg/. Агенцията по вписванията предлага SMS известявания и за движенията по фирмени партиди, като повече за това можете да видите на сайта й. Банковите и финансови институции, които отпускат кредити или лизинги, са длъжни по закон да се уверят, че сключват договора с лицето, чиито лични данни са посочени в документа за самоличност. Отпускането на кредит/лизинг на някого другиго изисква извършването на едно или повече престъпления, освен злоупотребата с чужди лични данни. Банките и финансовите институции, отпускащи кредити (вкл. бързи кредити) и лизинги, са информирани от НАП за неоторизирания достъп до данни, като им е препоръчано да работят с повишено внимание при идентифицирането на клиенти. От Асоциация на банките в България заявиха, че и към момента има достатъчно надеждни механизми за установяване самоличността на лицата, кандидатстващи за банков кредит. От Българска асоциация за лизинг потвърждават, че техните членове извършват задължително, както идентификация по документи, така и лична идентификация на всеки свой клиент, така че сключване или промени по договор за лизинг не могат да се случат без личното присъствие или надлежната електронна идентификация с валиден електронен сертификат. От Асоциация за отговорно небанково кредитиране (АОНК), в която членуват компании в сектора за т.нар. „бързи кредити“, уверяват, че и към момента членовете на асоциацията прилагат значителен брой надеждни мерки за проверка на самоличността на новите кредитоискатели и текущите кредитополучатели, поради което до злоупотреби с чужди лични данни не би могло да се стигне. Дори предварителното одобрение за кредит/лизинг да става онлайн, задължително е да се сключи писмен договор, подписан на хартия или електронно от страните. Финансовата институция трябва да се увери, че лицето, чиито данни от документа за самоличност са вписани в договора, е същото, което го сключва.    Няма риск за неоторизиран достъп до електронното банкиране, защото такива данни никога не са се съхранявали в НАП. При сделките с пълномощно една или повече от страните не участва лично. Сделките с имоти и коли задължително се сключват с нотариално заверено пълномощно, т.е. пълномощното е подписано и подпечатано от нотариус и описано в неговите нотариални книги, след като се е уверил лично, че действително упълномощителят е този, чиито данни са вписани в документа. Всички останали нотариуси имат достъп до компютърна база данни на издадените пълномощни и могат да проверят дали всеки документ е истински. Подобен опит ще е съпроводен с извършването на едно или повече престъпления. Сделките с цели предприятия или с дялове на търговски дружества изискват нотариална заверка и писмен договор. В случая с продажба на цяло предприятие се изисква и удостоверение от НАП. Нотариалната камара в България е информирана от НАП за изтичането на чувствителни данни и сделките в следващите месеци ще се извършват с повишено внимание, като нотариусите имат достъп до всички пълномощни, издадени да послужат пред Агенцията по вписванията. Не. Информацията на НАП, която е неправомерно разпространена, се отнася до здравно-осигурителния статус на гражданите, т.е за това, дали са плащани здравно-осигурителни вноски. Данните от медицинското Ви досие не са събирани от НАП и не са били разкрити, тази информация е защитена. В незаконно разпространените към момента данни няма информация за персонални идентификационни кодове, издадени от НАП. Независимо от това, Ви препоръчваме да смените своя ПИК от НАП. Това става безплатно в портала за електронни услуги на приходната агенция - https://inetdec.nra.bg/eservices.html или в произволно избран от Вас офис на НАП. Не. Електронният подпис на физическо или юридическо лице се използва с парола и отделно изисква достъп до физически носител (най-често e записан на USB устройство). Не съществува риск за вашия електронен подпис, заради неправомерно разкритите данни на НАП. Бъдете внимателни, ако някой контактува с вас по телефон или имейл и в следствие на това иска от Вас да направите нещо с финансов или личен характер. Не давайте на никого информация за банкови сметки, за дебитни или кредитни карти, независимо за кого се представя човекът, който се свързва с Вас. Предупредете близките и роднините си, че лични данни за Вас са станали публично достъпни и ги посъветвайте никога да не правят нещо с финансови последици, ако не са се свързали предварително директно с Вас. За Ваша допълнителна сигурност, можете да смените паролите на електронната поща, която ползвате. 5.Ако имате данни, че някой се опитва незаконно да придобие Ваше имущество или да поеме задължение от Ваше име, свържете се незабавно с районното управление на полицията по местоживеене. 6.Допълнителна информация по въпроси, свързани с незаконно разпространените лични данни можете да получите от НАП на телефон 0700 18 700 (на цената на градски разговор от стационарен телефон и по стандартната тарифа на съответния мобилен оператор).", "date": "2019.07.24", "title": "НАП издирва 189-те  най-силно пострадали от хакерската атака(ОБНОВЕНА)"}
{"url": "https://www.monitor.bg:443/bg/a/view/veche-podavame-i-elektronno-zajavlenie-za-semejni-pomoshti-171382", "text": "Заявления за получаване на всички видове семейни помощи за деца ще може да се подават и по електронен път или чрез лицензиран пощенски оператор. Това предвиждат промени в Правилника за прилагане на Закона за семейни помощи за деца, които бяха одобрени от правителството. Досега документи се подаваха само лично в дирекция \"Социално подпомагане\" според настоящия адрес. С промяната се цели намаляване на административната тежест и улесняване на гражданите при кандидатстване за помощи. Промените са свързани с измененията в Закона за семейни помощи за деца, които влизат в сила от 1 август 2019 г. В съответствие с него се урежда редът за предоставяне на еднократната помощ за ученици, записани в първи клас, на два пъти. Урежда се и редът за промяна на предоставянето на тази помощ от пари в натура и обратно в съответствие с възникналите или отпаднали обстоятелства.", "date": "2019.07.24", "title": "Вече подаваме и електронно заявление за семейни помощи "}
{"url": "https://www.monitor.bg:443/bg/a/view/seks-orgii-i-kloshari-v-kyshta-na-komita-171368", "text": "Домът и сенчестият двор край къщата – музей на комитата Никола Войводов във Враца са се превърнали в терен за секс оргии и свърталище на скитници и наркомани. За бездомник, който това лято най-спокойно си спи на чардака, алармира врачанка в социалните мрежи. Тя споделя, че е подавала много сигнали за безобразията, които се вършат в имота. Виждала е как тийнейджъри се натискат и съвокупляват, пият бира и крещят посред нощ. Преди време историческата сграда едва не стана на пепел, след като клошари предизвикаха пожар в мазето. И макар, че се намира в центъра на града, реставрираната възрожденска къща непрекъснато се „разкрасява” с нецензурни послания и гнусни рисунки. Общината и възмутени граждани не веднъж са оправяли пораженията след проявите на вандали, но баталиите им продължават. В старинната къща лежат костите на Никола Войводов. Те са поставени в махагонов сандък в хола на родния му дом. Там е и надгробният му кръст. Войводов е първият апостол, който девет години преди Христо Ботев наема параход, с който да премине с четата си в България. Корабът „Германия” акостира на русенското пристанище на 20 август 1867 година, но поради предателство четата е посрещната от редовна турска армия. При кървавата битка на борда е посечен Никола Войводов, който бил едва 25-годишен. Костите му прибрала тайно баба Тонка Обретенова. После те били положени във Възнесенската църква във Враца, а след реставрацията на дома му са преместени в него. Къщата музей на Никола Войводов се стопанисва от Регионалния исторически музей във Враца. На оплакването в социалната мрежа за бездомника реагираха от общината и музея, които ще вземат мерки клошарят повече да не се излежава на терасата.", "date": "2019.07.24", "title": "Секс оргии и клошари в къща на комита"}
{"url": "https://www.monitor.bg:443/bg/a/view/bajern-izlyga-milan-atletiko-se-mychi-s-meksikanci-171375", "text": "Байерн“ (Мюнхен) победи „Милан“ с 1:0 в двубой от приятелския турнир International Champions Cup. Срещата се игра в Канзас,а попадението бе дело на Леон Горецка. Това е втори успех за баварците след този над Реал““ (Мадрид) с 3:1. Баварците доминираха в двубоя, но се запомниха с много пропуски. Коман, Корентен Толисо и Кимих пропуснаха пред вратата на „Милан“ през първата част, а Калабрия и Чалханолу можеха да реализират за \"росонерите\". Единственото попадение падна в добавеното време на първото полувреме. Кимих намери Леон Горецка в наказателното поле и той успя да порази с лекота вратата на Донарума. В други мач от турнира „Атлетико“ (Мадрид) победи мексиканския „Чивас“ с 5:4 след дузпи. Редовното време завърши 0:0.", "date": "2019.07.24", "title": "„Байерн“ излъга „Милан“, „Атлетико“ се мъчи с мексиканци"}
{"url": "https://www.monitor.bg:443/bg/a/view/otkaraha-v-specprokuraturata-arestuvanija-shef-na-hakera-kristijan-snimki-171369", "text": "Търговският директор на фирмата, чийто служител Кристиян Бойков, бе обвинен за атаката срещу НАП - Георги Янков, беше изведен днес около 14,20 ч. от столичното 4 РПУ и откаран в Специализираната прокуратура. Янков, който дефилираше по телевизиите заедно с Кристиян Бойков, бранейки дружеството, остана безмълвен на въпросите, свързани с разкритията на разследващите, че са точили данни в полза на \"Бивол\". Не отговори и колко пари е взела фирмата за хакерските услуги, а също познава ли собственика на \"Бивол\" Асен Йорданов и главния редактор на сайта Атанас Чобанов. На всички питания, Янков само кимаше глава и пребледняваше все повече. След като преспа една нощ в ареста на 4 РПУ, той беше откаран към спецобвинението. Конвоираха го двама антимафиоти от ГДБОП със синя Шкода. Арестът му е удължен на 72 часа. Георги Янков беше арестуван зрелищно във вторник вечерта, след като спецполицаи влязоха да тарашат офиса на ТАД Груп.", "date": "2019.07.24", "title": "Откараха в спецпрокуратурата арестувания шеф на хакера Кристиян (СНИМКИ)"}
{"url": "https://www.monitor.bg:443/bg/a/view/jena-skochi-ot-8-mija-etaj-na-jilishten-blok-v-pazardjik-171370", "text": "Жена загина, след като се хвърли от 8-мия етаж на жилищен блок в Пазарджик. Трагедията е станала на ул.\"В.Априлов\" ,а загиналата е 47-годишна. Според живущи в блока се казвала Йорданка. Беше към 5,30 ч.,когато се чу тъп  тътен. На мястото пристигнали полиция и екип на \"Спешна помощ\". Лекарите само констатирали смъртта на жената, коментират очевидци. По думите на нейните съседи Йорданка била затворена, не споделяла много лични неща. Родом е от с. Ивайло, разведена от няколко месеца, имала дъщеря и две внучета. Работела на 150м от дома си - като продавачка в един от павилионите до входа на \"МБАЛ- Пазарджик\". Това е третото самоубийство в Пазарджик само за седмица, след като в напоителен канал край с.Звъничево в понеделник се удави психично-болният Николай Близнаков, а 3 дни по-рано на ул.\"Цанко Церковски \" 57-годишна жена се прости с живота си.", "date": "2019.07.24", "title": "Жена скочи от 8-мия етаж на жилищен блок в Пазарджик"}
{"url": "https://www.monitor.bg:443/bg/a/view/dobrovolci-ot-cjal-svjat-konservirat-bazilika-v-tervelsko-171372", "text": "Доброволци от Европа, САЩ, Китай  и Индия  се включиха в опазването на културното наследство у нас, участвайки в проекта „Планиране и изпълнение на теренна консервация на  Раннохристиянска базилика в крепостта Палматис, област Добрич“. Младите хора са с различни професионални компетентности – консерватори, историци, архитекти, инженери, студенти. Ранновизантийската крепост Палматис край тервелското село Оногур е описана още от Карел Шкорпил, но едва преди четири година археолози започнаха проучването й.  От тогава всяка година се правят разкопки, но откритията до момента не са консервирани. Според директора на Регионалния исторически музей Добрич, Добри Добрев, Добруджа е пълна с обекти, които са в безобразно състояние след проучването. И тъй като пари за консервация няма, с тази задача се заема доброволческата организация European heritage volunteers, която има за цел съхраняване на културното наследство на Европа. На терена бе и Берт Людвиг – директор на European heritage volunteers. „Избрали сме този обект, защото искаме да се концентрираме върху обекти, които са непознати и да покажем, че археологическото наследство е не само в Италия, в Испания, то е и тук на Балканите.  Обектът е изключително ценен, но в същото време и силно ерозирал и просто се руши,“ заяви Берт Людвиг. Сред  доброволците е Мери-студентка по архитектура от Бостън. Тя сподели, че е впечатлена от работата на терен. „Днес запълваме пукнатини по камъните, които са се образували като следствие от атмосферните влияния. Но това, което за мен е много ценно е, че научих какво представлява камъкът като материал и какви са способите за неговото реставриране, каза Мери. В момента доброволците консервират олтарното пространство, а през септември археологическите разкопки ще бъдат подновени. В проекта за опазване на недвижимото културно наследство у нас участват доброволци от България, Русия, Япония, Индия, Китай, Германия, Косово, Албания, САЩ и Испания. European heritage volunteers е лидер в областта на доброволческите дейности, свързани с културното наследство на Европа и за първи път  реализира проект на територията на България. Доброволческите инициативи са доказали приноса си за съхраняването на археологическите структури, за повишаването на заинтересоваността на местното население и популяризирането на недвижимите културни ценности в национален и световен мащаб.", "date": "2019.07.24", "title": "Доброволци от цял свят консервират базилика в Тервелско"}
{"url": "https://www.monitor.bg:443/bg/a/view/nacionalite-po-vodna-topka-bijat-na-evropejskoto-v-burgas-171367", "text": "Националният отбор на България по водна топка за кадети до 15 години постигна първа победа на европейското първенство в Бургас. В групата за класиране от 13 до 16 място съставът ни, воден от Ангел Бенински и Найден Найденов спечели срещу Беларус с 11:8 (4:1, 3:3, 3:3, 1:1). Българите ще излязат срещу Румъния в петък двубой за 13-14 място на шампионата. Срещу Беларус националният ни отбор започна мача много уверено и поведе с 4:0. Само 4 секунди преди края на първата част съперникът върна един гол и сирената прозвуча при 4:1. Преднината, натрупана в първите 8 минути на двубоя беше решаваща за крайния изход, защото всяка една от следващите три части завърши наравно.  Шест гола отбеляза Румен Георгиев, три пъти реализира Георги Митев, а по веднъж Искрен Николов и Ивайло Салпаров. Чудесни изяви на вратата имаше Георги Велков, отразил опасни удари на съперника във важни моменти, съобщиха от родната федерация. \"Тази победа е много важна за отбора, който израства пред очите ни от мач на мач, но трябва много работа\", каза треньорът Ангел Бенински и добави: \"Вече излизаме с по-различно самочувствие срещу румънците.\" \"Момчетата се раздадоха и като цяло изпълниха тактическите указания и спазиха предварителния ни план за мача. Хубаво е, че взехме първа победа на европейското, което е събрало 16-те най-силни отбора на континента\", заяви Найден Найденов. Българският отбор играе на първенството не само като домакин, но се класира за него и спортно-технически на квалификационната група в Тбилиси, Грузия. Шампионатът в Бургас събра елитът на Европа във възрастовата група, като именно Старият континент е мястото, където се играе най-силната водна топка в света.", "date": "2019.07.24", "title": "Националите по водна топка бият на европейското в Бургас"}
{"url": "https://www.monitor.bg:443/bg/a/view/kabinetyt-odobri-kandidaturata-na-marija-gabriel-za-evrokomisar-171371", "text": "Правителството одобри кандидатурата на Мария Габриел за еврокомисар. От кабинета припомнят, че Габриел е член на Европейската комисия  от 2017 година и е комисар по цифрова икономика и цифрово общество. В рамките на мандата си тя създаде и първата програма за цифрова Европа с бюджет от 9,2 млрд. евро за следващия седемгодишен бюджет на ЕС. Габриел е и автор е на инициативата за безплатен безжичен интернет за общините в Европа, както и на схемата за платен трансграничен стаж за студенти „Цифрова възможност“. Именно тя създаде и цифровата програма за Западните Балкани и още през юли 2019 г. са намалени драстично таксите за роуминг между шестте балкански държави. Пак под ръководството на Габирел е изработено ново европейско законодателство за киберсигурност, включващо засилване на Европейската агенция за киберсигурност и за първи път рамка за сертифициране на продукти и услуги в тази сфера. Преди това Габриел бе два пъти евродепутат, а като такава става най-младият ръководител на мисия на ЕС за наблюдение на избори в трети страни. Докладчик е по 1/3 от всички споразумения на ЕС за либерализиране на визовия режим с трети страни. Създава и работна група по пчеларство в ЕП.", "date": "2019.07.24", "title": "Кабинетът одобри кандидатурата на Мария Габриел за еврокомисар"}
{"url": "https://www.monitor.bg:443/bg/a/view/voennata-komisija-othvyrli-vetoto-na-radev-za-f-16-ns-parafira-povtorno-sdelkata-v-petyk-171395", "text": "Парламентът най-вероятно ще отхвърли в петък ветото на президента Румен Радев срещу ратификацията на договорите за покупката от САЩ на осемте изтребителя F-16. Нагласи за това се очертаха на заседанието на комисията по отбрана в НС, която направи именно това, парафирайки на практика повторно сделката за модернизиране на росните ВВС. Според аргументите, с които президентът пробва да я препъне, ратификацията се била случила по \"бързата писта\", а също така липсвал широк консенсус в обществото. МО шефът Красимир Каракачанов обаче категорично отхвърли мотивите за ветото като припомни, че две години и половина се говорело по темата. По думите му никой не купува F-16, за да атакува някого, но на хората се внушавало, че взимаме американски самолет, за да нападаме Русия. За отлагане на сделката пък не можело да става и дума, тъй като офертата била валидна до началото на септември. Оттам нататък цените щели да скачат, предупреди вицепремиерът. \"Всяко едно забавяне би било оскъпяване на цената. Ако бяхме отложили с три или шест месеца, това означава да излезем от срока на офертите\", коментира след гласуването на ветото от комисията Каракачанов. От ГЕРБ, ОП и ДПС също се обявиха срещу аргумените на президента за връщането на ратификацията в НС. Валентин Радев от ГЕРБ се спря на факта, че страната ни е изгубила доста време, вместо да обяви, че решението за модернизацията на ВВС е политическо. Колегата му от ДПС Джейхан Ибрямов пък оспори мотива на Радев, че процедурата е била съкратена от депутатите, като попита риторично дали ако ратификацията е била гласувана в НС сега, президентът е нямало да наложи вето. Той напомни, че у нас има разделение на властите и е хубаво те да си посочват грешките, но и да си партнират. По думите му когато има плурализъм, не винаги има консенсус. Във връзка с придобиването на американските изтребители от последното супермодерно поколение, носещо наименованието Block 70, Ибрямов заключи, че чак сега България става пълноправен член на НАТО.", "date": "2019.07.24", "title": "Военната комисия отхвърли ветото на Радев за F-16, НС парафира повторно сделката в петък"}
{"url": "https://www.monitor.bg:443/bg/a/view/vtori-chernobil-zaplashva-rusija-171359", "text": "В Русия всеки момент може да се случи мащабна екологична катастрофа, съпоставима с тази в Чернобил. Опасността идва от неработещото предприятие за производство на хлор и други химикали „Усолехимпром“, намиращо се в Иркутска област. Комбинатът е изоставен и е в полуразрушено състояние, като на територията му се съхраняват голямо количество съдържащи живак остатъци, част от които се намират под налягане. Освен това ямите от дълбокия сондаж били пълни с нефтени отпадъци, които могат да попаднат близката в река Ангара и да заразят водата и територията по цялото й устие. От Росподтребнадзор алармират, че ако не се вземат спешни мерки за рекултивиране на химическия комбинат, то екологичната катастрофа е неизбежна. „Усолехимпром“ спира да работи през 2017 г., когато обявява фалит. Година по-късно в района е обявено извънредно положение, заради риск от техногенен характера. Тогава от промишлената площадка на бившето предприятие нелегално били изнесени мощности с пестициди, представляващи заплаха за населението. По-рано неизвестни преобърнали цистерна със съдържащи хлор химически вещества, като за ликвидирането на аварията били привлечени 173-ма специалисти и 54 единици техника.", "date": "2019.07.24", "title": "Втори Чернобил заплашва Русия "}
{"url": "https://www.monitor.bg:443/bg/a/view/agresivno-kuche-nahapa-4-godishno-dete-171366", "text": "Огромно куче от породата „Кангал” нахапа 4-годишно дете. Инцидентът е станал в село Камено поле във вторник следобед, съобщиха от областната дирекция на МВР във Враца. Сигнал в районното управление в Роман е получен към 14 часа. При направената проверка било изяснено, че кучето е нападнало и наръфало детето, докато то играело пред дома си. Хлапето било транспортирано в многопрофилната болница в Мездра, където му е оказана медицинска помощ и е освободено с леки наранявания по лицето, без опасност за живота. Кучето е прибрано от 31-годишния му собственик , който е задържан за 24 часа. По случая е образувано досъдебно производство в Роман.", "date": "2019.07.24", "title": "Агресивно куче нахапа 4-годишно дете"}
{"url": "https://www.monitor.bg:443/bg/a/view/loko-pd-ochakva-pylen-stadion-za-spartak-tyrnava-171373", "text": "Невиждана еуфория заля Пловдив преди мача на „Локомотив“ срещу „Спартак“ (Търнава). Срещата от втория предварителен кръг на Лига Европа е утре от 20.30 ч. на „Лаута“. Очаква се стадионът на „смърфовете“ да бъде пълен до краен предел, което не се е случвало от доста време. Футболистите са мотивирани и са готови да покажат най-доброто от себе си, а ветеранът Георги Илиев призова феновете да дойдат, за да се насладят на успеха. Още в понеделник от „Локо“ официално заявиха, че 85% от билетите за мача са разграбени, а до началото на двубоя се очаква да бъдат разграбени и последните талони. Солидна агитка ще подкрепя и отбора на „Спартак“ (Търнава), като на „Лаута“ се очакват около 300 словаци. По-голямата част от тях пристигат директно от Търнава, но ще има и около 50-ина ултраси, които ще пътуват до Пловдив от родното черноморие.", "date": "2019.07.24", "title": "\"Локо\" (Пд) очаква пълен стадион за „Спартак“  (Търнава)"}
{"url": "https://www.monitor.bg:443/bg/a/view/real-m-udari-arsenal-asensio-skysa-vryzki-171374", "text": "“Реал” (Мадрид) победи “Арсенал” след изпълнение на дузпи в мач от приятелският турнир International Champions Cup. Двубоят се игра на \"ФедЕкс Фийлд\" във Вашингтон и завърши 2:2 в редовното време. Зачеркнатият Гарет Бейл изненадващо се появи в игра и вкара един от головете за испанския гранд. Марко Асенсио бе автор на другото попадение, а за “Арсенал” се разписаха Александър Лаказет и Пиер-Емерик Обамеянг. След като вкара гол обаче, Асенсио изживя истински кошмар. Той получи тежка контузия в коляното. Оказа се, че Асенсио е скъсал коленни връзки и ще пропусне целия предстоящ сезон. Младият футболист, който показа страхотна форма, бе заведен в болница веднага след изваждането си от терена. По лицето на футболиста се стичаха сълзи, а съотборниците му опитваха да го окуражат. Веднага след двубоя треньорът Зидан призна, че положението е тежко и вероятно контузията е най-лошата възможна, но все пак трябва да се изчакат прегледите.", "date": "2019.07.24", "title": "“Реал“ (М) удари „Арсенал“, Асенсио скъса връзки"}
{"url": "https://www.monitor.bg:443/bg/a/view/boris-si-vze-tori-leninist-za-brekzit-171357", "text": "Бъдещият премиер на Великобритания Борис Джонсън ще назначи Доминик Къмингс за политически съветник в новия британски кабинет, съобщава \"Гардиън\". Къмингс е определян от някои като \"мозъка\" зад успешната кампания за Брекзит. Неслучайно популярният сценарист Джеймс Греъм даде централна роля на Къмингс в телевизионен филм за Брекзит, изиграна от известния актьор Бенедикт Къмбърбач. Ключовият момент около Къмингс е, че той не е консерватор, а тори ленинист, който вярва, че в британското правителство и управлението е необходима фундаментална реформа, пише „Гардиън“. Някои съюзници на Джонсън в Европейската изследователска група, която представлява най-големите поддръжници на Брекзит в Консервативната партия, също ще се притеснят, тъй като Къмингс сериозно ги критикуваше. Междувременно стана ясно, че Джонсън е избрал главния оперативен и финансов директор на телевизия \"Скай\" Андрю Грифит за бизнес съветник. Грифит ще има за задача да оправи отношенията с корпоративния сектор преди Брекзит. Той стана главен финансов ръководител на телевизията през 2008 г., когато Рупърт Мърдок беше неин собственик, и помогна за създаването на най-голямата платена телевизионна мрежа в Европа, купена миналата година от корпорацията \"Комкаст\". Грифит даде под наем къщата в Уестминстър, за да служи като база на Джонсън в надпреварата за премиерския пост. Решението на Джонсън за назначението на Грифит контрастира с подхода на досегашния премиер Тереза Мей, която искаше да се дистанцира от големия бизнес. Джонсън ще трябва да измисли и работеща дългосрочна визия за Великобритания след Брекзит, която да спечели избирателите, инвеститорите и международните съюзници. В крайна сметка новият лидер ще трябва да реши каква икономика иска да има Обединеното кралство и как то ще я рекламира пред света, докато същевременно прави избор дали да приеме европейските или американските регулации.  ", "date": "2019.07.24", "title": "Борис си взе тори ленинист за Брекзит"}
{"url": "https://www.monitor.bg:443/bg/a/view/mahershala-ali-smenja-uesli-snajps-v-blejd-171356", "text": "Филмовото студио \"Марвел\" реши да смени актьора, който скача в кожата на убиеца на вампири Блейд. Мястото на Уесли Снайпс в предстоящите филми ще бъде заето от носителя на „Оскар“ Махершала Али. За рестартирането на франчайза “Блейд” бе съобщено в рамките на фестивала Комик Кон от ръководителя на \"Марвел\" Кевин Файги. Той заяви, че главната роля в римейка на култовата лента ще бъде изпълнена именно от звездата от „Истински детектив“. Студиото показа на феновете логото на новата лента, а те направиха различни предложения как да изглежда Махершала в ролята на Блейд. Известният с рисунките си към играта Mortal Kombat художник BossLogic дори публикува арт идеи на своята страница в Инстаграм. Той представи Али под формата на усмихнат вампир с дълги зъби и татуировки. Припомняме, че първият филм за Блейд дебютира на екран през 1998-а, а последният – през 2004 година.", "date": "2019.07.24", "title": "Махершала Али сменя Уесли Снайпс в „Блейд“"}
{"url": "https://www.monitor.bg:443/bg/a/view/sobstvenikyt-na-svinekompleksa-v-bryshlen-tragedijata-ni-e-ogromna-merkite-za-biosigurnost-bjaha-na-150-procenta-171364", "text": "„Трагедията ни е огромна. 40 000 животни ще бъдат унищожени. Нямаме представа откъде тръгна заразата. Мерките ни за биосигурност бяха драконовски - не бяха 100 процента, а 150 процента.“ Така коментира пред „Монитор“ ситуацията в свинекомплекса в русенското село Бръшлен собственикът му Димитър Димитров, след като тази сутрин там бе потвърдено ново огнище на африканска чума по свинете. Свиневъдният обект е най-големият в Русенска област, един от големите в България и вторият засегнат от болестта след този в Николово. Комплексът е със затворен цикъл на производство – тук в цех се произвежда фуражът, тук се съхранява зърното, има и кланица. Затова Димитров изключва възможността заразата да е дошла с фуража. Напоследък регистрирали повишена смъртност сред животните, от изпратените множество проби, 7-8 се оказали положителни. „Микробиологията, вирусологията са сложни науки. Щом при тази биосигурност, вирусът се намери и при нас...“, коментира Димитров. Той смята, че районът около свинекомплекса гъмжи от диви свине. В животновъдния обект работят 130 души. Всички те ще бъдат ангажирани в действията по ликвидирането на огнището, макар че били силно разстроени, тъй като са се грижели за тези животни. Димитров каза, че местата за загробване на труповете са извън територията на обекта, но в близък район на земя, собственост на свинекомплекса. Евтаназирането все още не е започнало. Извършвала се подготовка.", "date": "2019.07.24", "title": "Собственикът на свинекомплекса в Бръшлен: Трагедията ни е огромна, мерките бяха драконовски"}
{"url": "https://www.monitor.bg:443/bg/a/view/antyni-ivanov-mislja-che-se-predstavih-dobre-goljamata-cel-e-olimpiadata-171362", "text": "Най-добрият ни плувец в момента Антъни Иванов сподели, че приема световния шампионат в Република Корея като натрупан ценен опит за олимпийските игри догодина. \"Всичко това е един голям експеримент преди олимпиадата, за да знаем какво да правим в Токио\", заяви Иванов пред bgswim.com, след като не успя да се класира за финала на 200 метра бътерфлай, губейки от унгареца Тамаш Кендереши в баража. \"Плувахме заедно и беше ясно, че победата ще се реши на самия края. Така се получи, че натрупах умора, тъй като от два-три дена съм малко болен - ухото ми е заглъхнало. Цяла нощ не съм спал. Дадох  всичко от себе се, разбира се накрая на плуването. Защото, ако бях тръгнал по-бързо, сигурно нямаше да завърша, предвид ситуацията, която се получи с мен. Пък и Кендереши е по-опитният, има отличия от олимпийски игри и големи първенства\", коментира още Антъни Иванов и продължи:  \"Мисля, че се представих добре. Не знам какво ще правим със стотака в петък. Дали изобщо ще го плувам, защото съм наистина много болен. В крайна сметка след това заминавам за САЩ и продължавам подготовката си за олимпийските игри в Токио догодина. Конкуренцията е много по-голяма със сигурност. Имаше повече състезатели. Времената са много по сбити, но в Будапеща времето и климатът бяха много по-добри и благоприятни.\" За подготовката си в САЩ и на какво набляга родният плувец сподели: \"Опитваме се да наблягаме на всичко. Подобрил съм доста подводните си. Тренирах и за връщане под минута на второто 100 м и бързо плуване на последните 50. Получи се доста добре и то при положение, че плувах 200 метра бътерфлай три пъти в рамките на 24 часа. Мисля, че всичко върви по план. С треньора ми развиваме всичко както трябва, голямата ми цел си остава олимпиадата в Токио.\"", "date": "2019.07.24", "title": "Антъни Иванов: Мисля, че се представих добре, голямата цел е олимпиадата"}
{"url": "https://www.monitor.bg:443/bg/a/view/aec-kozloduj-kupuva-chast-oborudvaneto-ot-belene-171361", "text": "АЕЦ \"Козлодуй\" ЕАД ще може да купи от НЕК част от наличното старо оборудване, което се намира на площадката на АЕЦ \"Белене\". Това е регламентирано в решение на МС, взето на последното му заседание, съобщи пресслужбата на кабинета. Става въпрос за филтри, вентилатори и други детайли, които са от съществено значение за изпълнение на програмите за продължаване на срока на експлоатация на 5 и 6 блок на АЕЦ \"Козлодуй\" и за увеличаване на мощността на реакторната установка до 104 процента. Стойността на предвиденото за продажба оборудване е близо 2.8 млн. лв. Продажбата ще бъде извършена чрез пряко договаряне между двете дружества. Изпълнението на програмите за продължаване на експлоатационния срок на 5 и 6 блок на АЕЦ \"Козлодуй\" изисква доставка на резервни части за ремонт или доставка на ново оборудване с цел поддържане в изправно състояние на съоръженията. Наличното на площадката на АЕЦ \"Белене\" оборудване е аналогично с проектно-монтираното в АЕЦ \"Козлодуй\" и позволява взаимната им замяна. Използването на аналогично оборудване от площадката на АЕЦ \"Белене\" ще спести на АЕЦ \"Козлодуй\" време и разходи за допълнителни изследвания и проекти за адаптиране към съществуващите системи. Министерският съвет одобри и проект на нов договор за застраховка \"Обща гражданска отговорност\" на АЕЦ \"Козлодуй\". Застрахователният договор ще бъде сключен с Гражданското дружество \"Български национален застрахователен ядрен пул\" за срок от една година. Срокът на досегашния договор изтича на 31 юли 2019 г.", "date": "2019.07.24", "title": "АЕЦ \"Козлодуй\" купува част оборудването от \"Белене\""}
{"url": "https://www.monitor.bg:443/bg/a/view/avtobus-s-turisti-se-obyrna-v-antalija-25-raneni-171363", "text": "Най-малко 25 души бяха ранени в Турция, след като автобус с туристи от Полша, Русия и Норвегия излетя от пътя и се преобърна, предаде Анадолската агенция.  Катастрофата стана недалеч от Кемер, окръг Анталия. Ранените пътници са изпратени в болници. Повечето ранени са от Полша, двама са в тежко състояние. Причината за инцидента все още не е известна.", "date": "2019.07.24", "title": "Автобус с туристи се обърна в Анталия, 25 ранени"}
{"url": "https://www.monitor.bg:443/bg/a/view/rekord-dupnichanka-20-godini-v-majchinstvo-171360", "text": "38-годишна дупничанка постави истински рекорд, след като по прости изчисления се оказа, че близо 10 години от живота си е прекарала в бременност. Зоя е от ромски произход и през последните няколко дни се радва на 13-то си дете – момченце. За скромните си 38 години, тя е била 20 години в майчинство. „Зоя е натрупала бая стаж покрай тези деца. Чухме, че част от тях е изоставила и има два брака. Мисля, че осем от отрочетата й са от първия брак, те са оставени за осиновяване, защото мъжът й я шамаросвал постоянно“, твърдят акушерки от общинската болница, които са запознати с живота на Зоя. Сега тя се радва на малко момченце, като е категорична, че няма да изостави. От вторият си брак Зоя има общо пет деца и тях ги отглежда с голяма любов и желание. Твърди, че причината да изостави първите си 8 била мъжът й. „То без подкрепа и любов как да гледа деца. Да не говорим, че след всеки един скандал и сдобряване, Зоя отново е зачевала и така през годините“, твърдят запознати с живота на ромката. След последното си раждане обаче, Зоя категорично заявила пред гинеколозите, че не желае повече деца. След като се възстанови, възнамерявала да отиде на лекар и да й поставят спирала. „Имаме бая ромки, които са с по 7-8 деца, но тази държи рекорда. Като се замислим, излиза, че след всяко раждане, тя зачевала веднага. Казва даже, че вече имала внуче от едно от изоставените си момичета“, обясняват още медиците.", "date": "2019.07.24", "title": "Рекорд: дупничанка 20 години в майчинство"}
{"url": "https://www.monitor.bg:443/bg/a/view/producent-na-riana-napisa-pesen-za-bylgarski-izpylnitel-video-171358", "text": "Американският продуцент Mantra, чийто творчески път е преминавал този на звезди от ранга на Риана, Питбул и Марк Антъни, написа песен за българския изпълнител Митко Петров. Въпреки че нашенецът се колаборира с калифорниеца за новото си парче, то все пак е на български език и носи името „Сети се“. Самият певец призна, че работата по парчето е отнела няколко месеца. намигна той пред последователите си в социалните мрежи. За видеото към „Сети се“ Митко се доверява пък на Николай Гарабедян. „Песента е толкова яка че не спирам да си я пея на ум“ и „Песента ти е върхът. Изтеглих я и я сложих за рингтон“ пък гласят част от коментарите на меломаните под клипа в YouTube, където парчето е налично от няколко часа. Сред предишните успехи на Петров е пробива на песента му „Чакам те“ в музикалната телевизия на остров Шри Ланка.", "date": "2019.07.24", "title": "Продуцент на Риана написа песен за български изпълнител"}
{"url": "https://www.monitor.bg:443/bg/a/view/shefyt-na-fbr-rusija-prodyljava-da-se-mesi-v-izborite-171365", "text": "Директор на Федералното бюро за разследване (ФБР) на САЩ - Кристофър Рей, смята, че Русия продължава да се намесва в изборните процеси в САЩ. Така той говори във вторник на изслушване в правната комисия на Конгреса на Сената. Той потвърди, че американските разузнавателни агенции периодично информират президента Доналд Тръмп за хода на техните дейности, насочени към ограничаване на чуждестранната намеса в изборните процеси в САЩ, отбелязва АП. В допълнение, според ръководителя на ФБР, американските власти взаимодействат с американския частен сектор, опитвайки се да се справят с това, което смятат за чужда пропаганда в социалните мрежи. В същото време Рей подкрепи идеята за запазване на хартиените бюлетини на изборите в САЩ. \"Това ще отговаря на интересите на всички, смята ръководителят на ФБР. Рей също така каза, че основното предизвикателство пред американското контраразузнаване в момента са действията на разузнавателните служби на Китай и Русия. \"Бих казал, че няма държава, която сега представлява по-сериозна заплаха в сферата на контраразузнаването за нашата страна, отколкото Китай\", заяви директорът на ФБР. В същото време директорът на ФБР изрази мнението, че американците не разбират напълно \"характера на заплахата от Китай\". Това не е просто \"шпионин срещу шпионин или обикновени офицери от разузнаването - каза шефът на ФБР. Той се позова на броя на работещите за разузнаването на Китай, включително \"бизнесмени, учени на високо ниво, завършили на висшите учебни заведения и т.н.“ Много от тези хора \"работят за китайското правителство по различни причини\", убеден е Рей. Той призова все пак да не се разпалва лов на вещици. Той коментира, че близо 1000 разследвания, свързани с Китай, се водят в момента.  ", "date": "2019.07.24", "title": "Шефът на ФБР: Русия продължава да се меси в изборите"}
{"url": "https://www.monitor.bg:443/bg/a/view/okonchatelno-na-mestnite-izbori-glasuvame-s-buletina-171347", "text": "На местните избори ще гласуваме с хартиена бюлетина, докато на тези за НС, ЕП и президент ще може да се гласува и с машина. Това стана ясно от промените в Изборния кодекс, които депутатите гласуваха. Също така в секциите, които са с под 300 избиратели, на кораби, в болници и секциите за хора с увреждания ще се гласува с хартиени бюлетини, независимо какви са изборите. Първоначалното предложение на ГЕРБ, ОП и ВОЛЯ бе машинният вот да бъде отменен за местни и парламентарни избори и да се провежда за президентски и европейски вот. Текстът претърпя промяна по време на второто четене в Правна комисия, където ГЕРБ предложи отмяната да важи само за местния вот. По време на дебата ДПС направи заявка, че иска промени в Изборния кодекс още след местния вот, за да се въведе машинно гласуване и на този вид избори, както и да се въведе и машинно преброяване на хартиените бюлетини в секциите, в които ще има вот с такива. Хамид Хамид от движението отново подчерта, че ще подкрепят законопроекта и заяви, че това е крачка напред към пълното въвеждане на машинен вот. От своя страна пък Даниела Дариткова от ПГ на ГЕРБ обеща, че след местните избори отново ще бъде отворен въпросът за изборния кодекс. По думите й тогава спокойно ще бъдат преразгледа и текстовете, за да гарантират прозрачност и конкретно отчитане на резултатите. В допълнение тя обеща, че ще се помисли за въвеждането на машинно броене. Според социалиста Крум Зарков това не било книга - игра, към която да се връщат щом на някой му хрумне нова идея. Социалистите дори заподозряха ГЕРБ, че с отмяната на машините търсят служебна победа на предстоящия местен вот.", "date": "2019.07.24", "title": "Окончателно: На местните избори гласуваме с бюлетина"}
{"url": "https://www.monitor.bg:443/bg/a/view/sinyt-na-robin-uiljams-se-ojeni-na-rojdenija-den-na-bashta-si-171354", "text": "Най-младият син на комика Робин Уилямс се разходи до олтара навръх рождения ден на знаменития си баща. 27-годишният Коуди се венча за дългогодишната си приятелка Мария на 21 юли в дома, в който е отраснал. На същия ден звездата от „Мисис Даутфайър“ щеше да навърши 68 години. По случая всички гости на сватбеното тържество носиха със себе си жълти рози, докато за фон на церемонията звуча запис на песента Never Enough в изпълнение на самата булка. Трибютът на Уилямс беше съчетан още с поклон пред паметта и на други роднини на младото семейство. Коуди е най-малкото дете на актьора. От първата си съпруга Валери Веларди, Робин Уилямс има син – Зак, роден през 1983 г. Шест години по-късно комикът се сдобива с дъщеря Зелда, която е плод на любовта му с Марша Гардес. Тя е майка и на Коуди.", "date": "2019.07.24", "title": "Синът на Робин Уилямс се ожени на рождения ден на баща си"}
{"url": "https://www.monitor.bg:443/bg/a/view/rokeri-darjavat-legla-za-starcheski-dom-171348", "text": "Рокери от „Евробайкърс” дариха 26 електрически легла за старческия дом във Велико Търново. Дарението на мотористите е на стойност 12 хил. евро. А самите те обещават догодина да направят още едно на стойност 200 хил. евро, но за местните лечеби заведения. На провелия се рок фестивал в местността Узана край Габрон пък бяха събрани над 2000 лв. за училището за даровити деца от бедни семейства във великотърновското село Русаля. Парите ще бъдат използвани за ремонт и оборудване на кухненския блок на школото.", "date": "2019.07.24", "title": "Рокери даряват легла  за старчески дом"}
{"url": "https://www.monitor.bg:443/bg/a/view/karamazov-razpuska-na-azorskite-ostrovi-snimki-171343", "text": "Актьорът Владо Карамазов си подари заслужена почивка. Звездата от „Дяволското гърло“ замина за Азорските острови, като екзотичната дестинация се оказа благодатна за голямата му страст - фотографията. Той сподели множество снимки, направени от самия него. Също и историята към тях. Беше смазващо!\", написа в социалните мрежи Карамазов. 40-годишният актьор сподели и вълнуваща случка от остров Терсейра. \"Мисля, че съм късметлия. Поне за някои неща. Вчерашната случка ще я помня и мисля дълго. Защото можеше да не стане така, да не стане по този начин, с тези хора. За някой случката ще е банална, но не е. Два часа прекарах с шестима непознати канадци и Защо природара си направи труда да изнесе този спектакъл на 7 човека нямам представа. Тя криеше своите красоти в бяла пелена и бавно ни ги показваше. Показваше ги за секунди и ги скриваше. Но само как ни ги показваше! Викахме, плакахме, не вярвахме че се случва. Е такива 2 часа са си подарък за нещо. Най-хубавият ми подарък от живота. Имам какво да покажа и напиша за тези два часа, които прекарах пред портите на рая. Скоро.\", разказа Карамазов. Той споделя част от снимките в профила си в Инстаграм karamazovfoto, където се описва като пътешественик, мечтател и човек, който „снима света около себе си“.", "date": "2019.07.24", "title": "Карамазов разпуска на Азорските острови  (СНИМКИ)"}
{"url": "https://www.monitor.bg:443/bg/a/view/levski-privleche-i-unosha-na-fejenord-171346", "text": "„Левски“ подписа три годишен договор с холандския нападател Найджъл Робърта. Юношата на „Фейенорд“ се присъедини към „сините“ от вторидивизионния „Камбуур“, където игра до идването си на „Герена“. През миналия сезон той е основен играч на тима и за 30 мача за първенство вкарва 7 гола. Освен това Робърта играе за националните формации на Холандия от 13 до 18 години. По информация на „Монитор“ след сключването на контракта холандецът се е отправил към родината си, за да си събере багажа. Очаква се първата му тренировка със синия екип да е в неделя, когато ще се прецени и за домакинството на „Ботев“ (Пд) в понеделник. Известно е, че треньорът Петър Хубчев иска да се подсили и с бек, като се очаква играчът да бъде алтернатива на Иван Горанов и Живко Миланов. Развръзка около идването на бранителя се очаква в най-скоро време, а очакванията са той да бъде на разположение на Хубчев най-късно до реванша с АЕК (Ларнака). С неговото привличане ще бъде сложен край на лятната селекция на „Левски“. Преди днешното гостуване на АЕК от 18.30 ч. в Ларнака пък вратарят Николай Михайлов определи феновете на кипърския тим като „детска играчка“ в сравнение с българските привърженици. „АЕК имат много испанци в състава и Не са започнали първенството и не са в оптимална форма. Наистина е доста топло и влажно в Ларнака. Няма как да се притесним от атмосферата на стадиона. Много далеч са от нашите фенове. Техните са като детска играчка“, сподели Михайлов. Високи температури обаче се очаква да донесат проблеми за играчите. Справка в сайтовете с прогнози показва, че в часа на мача в четвъртък - 18,30 местно време, термометрите ще показват 32 градуса, които ще се усещат като 37. Това ще е и най-горещият отрязък на деня.", "date": "2019.07.24", "title": "\"Левски\" привлече и юноша на \"Фейенорд\""}
{"url": "https://www.monitor.bg:443/bg/a/view/unishtojavat-40-000-svine-v-ognishteto-v-bryshlen-171351", "text": "Започват действията по локализирането на огнището на болестта африканска чума по свинете в индустриалната ферма в русенското село Бръшлен. Те включват и умъртвяването на 40 000 прасета, които се отглеждат в комплекса, който е един от най-големите у нас и вторият засегнат в областта след този в Николово. Това стана ясно на днешното заседание на междуведомствената областна епизоотична комисия в Русе. Директорът на Областната дирекция по безопасност на храните д-р Георги Дяков каза, че бързината на действията е определяща за ликвидиране на заразата и за предпазване на останалите незасегнати от африканската чума зони. Районът около свинекомплекса вече е отцепен от полицията. Забранява се движението на хора на входовете и изходите на мястото със зараза. Предстои умъртвяването по хуманен начин и загробването на животните, което по думите на директора ще започне още днес. Д-р Дяков не се ангажира със срокове кога ще приключат действията по умъртвяването на животните и ще бъдат ли ликвидирани бързо двете огнища във фермите в Николово и Бръшлен. „На мен ми се иска и за 10 дни да завършим, но мащабите са огромни. В свинекомплекса в Николово досега са умъртвени към 2000 прасета, а там имаше общо 17 000“, каза той. Директорът на дирекцията „Здравеопазване, хуманно отношение към животните и контрол на фуражите“ към БАБХ д-р Георги Чобанов, който също присъства на заседанието, даде пример със засегната от болестта индустриална ферма в Румъния със 120 000 свине, където действията по унищожаването на животните и локализиране на огнището са продължили над 40 дни. Областният управител на Русе Галин Григоров, който вчера със заповед обяви бедствено положение заради африканската чума, каза, че на територията на областта са останали около 70 прасета, отглеждани в стопанства тип „заден двор“, и ще се премине към тяхното принудително унищожаване. Григоров допълни, че за всеки, който не се съобразява с мерките за недопускане на разпространението на африканската чума, ще има строги санкции и ще носи наказателна отговорност.", "date": "2019.07.24", "title": "Унищожават 40 000 свине  в огнището в Бръшлен"}
{"url": "https://www.monitor.bg:443/bg/a/view/vladika-vrychva-orden-na-operen-shef-171355", "text": "Специално учреденият преди две години орден „Свети архиепископ Карп“ ще получи за своята 55-та годишнина в неделя директорът на старозагорската държавна опера Огнян Драганов. Отличието е за високи заслуги към Българската православна църква и ще бъде връчено лично от владиката Киприан на тържествена церемония в митрополитския дом. На тази дата БПЦ чества шестата неделя след Петдесятница, почитат се светите апостоли и дякони Прохор, Никанор, Тимон и Пармен. Топлите връзки между оперната трупа и митрополит Киприан датират от самото му избиране на духовния пост и стартираха с дирижирането на „Реквием“ на Моцарт, а в последствие и на ораторията „Моление“ от Найден Андреев в подножието на монумента „Бранителите на Стара Загора“ миналото лято. Меломаните припомнят, че в навечерието на Коледа през 2017-а митрополитът хвана палката и заради месата „Криола“ на известния аржентински композитор Ариел Рамирес. Носители на ордена „Свети ап. Карп“ са патриарх Неофит и московски синодален хор с главен художествен ръководител и диригент, заслужилият артист на Русия Алексей Пузаков. Владиката е сред най-честите слушатели в оперната зала, нерядко е благослявал от сцената премиери на различни спектакли. На лично място в покоите си е поставил електрическо пиано и партитури. Огнян Драганов е режисьор и постановчик на десетки творби, последната е „Трубадур“ от сцената насред стадиона в Стара Загора.", "date": "2019.07.24", "title": "Митрополит Киприан връчва орден на оперен шеф"}
{"url": "https://www.monitor.bg:443/bg/a/view/spipan-s-nelegalen-arsenal-lovec-se-razmina-s-reshetkite-171353", "text": "С условна 28-месечна присъда се размина спипан през зимата с огромен нелегален арсенал жител на старозагорското село Богомилово. Споразумението е одобрено от състав на районния съд и е окончателно, изпитателният срок за 64-годишния Таньо Христов е 4-годишен. При обиск в дома на наскоро заселилия се в Богомилово възрастен мъж полицаите откриха5 пушки: две „Манлихер“ от втората световна война;две въздушни , пригодени за стрелба с бойни патрони и една самоделка с оптичен мерник. От различни тайници униформените извадиха три цеви за нарезно огнестрелно оръжие, заглушител за пистолет, приклад и 710 патрона от различен калибър, за които притежателят не успял да представи надлежните документи за произход. При задържането на Христов стана ясно, че той е законен ловец, има разрешително за лов, но на практика нито едно от пушкалата му не е регистрирано ако и да са годни да произведат опасни изстрели.За оследно е живял в едно от селата на община Опан, нямал е криминални прояви, в хода на досъдебното производства така и не се е изяснил произходът на оръжията, които са конфискувани. 1643 лв ще трябва да заплати мъжът за направените експертизи .  ", "date": "2019.07.24", "title": "Спипан с нелегален арсенал ловец се размина с решетките"}
{"url": "https://www.monitor.bg:443/bg/a/view/jena-skochi-ot-osmija-etaj-na-jilishten-blok-v-pazardjik-171335", "text": "Жена загина, след като се хвърли от осмия етаж на жилищен блок в Пазарджик. Трагедията е станала на ул. \"В. Априлов\", а загиналата е 47-годишна. Според живущи в блока, се казвала Йорданка. „Беше към 5.30 ч., когато се чу тъп тътен. На мястото пристигнали полиция и екип на \"Спешна помощ\". Лекарите само констатирали смъртта на жената“, коментират очевидци. По думите на нейните съседи Йорданка била затворена, не споделяла много лични неща. Родом е от с. Ивайло, разведена от няколко месеца, имала дъщеря и две внучета. Работела на 150 м от дома си като продавачка в един от павилионите до входа на \"МБАЛ- Пазарджик\".", "date": "2019.07.24", "title": "Жена скочи от осмия етаж на жилищен блок в Пазарджик"}
{"url": "https://www.monitor.bg:443/bg/a/view/the-chemical-brothers-shte-sprat-toka-na-arena-armeec-za-pryv-pyt-171350", "text": "Том Роуландс и Ед Саймъндс, или просто The Chemical Brothers, са натоварили 7 тира с космическа 3D техника, визуални и светлинни ефекти и се канят да пробват издръжливостта на ел. мрежата на зала „Арена Армеец“ в София за пръв път в близо 30-годишната си кариера. Твърде дълго ги чакахме и се молихме да им гледаме мутрите зад пултовете, докато си „чупим главите“ на Galvanize и Hey Boy Hey Girl. Е, ще успеем да ги видим на 10 октомври с новия им албум No Geography, който е доста далеч като стилистика от горните два примера за вселенски хитове, но определено е най-клубното нещо, излизало от бандата в последните 10 години. За да са доволни всички възрасти обаче електронните пионери са обещали да не пропуснат и нито един от големите си хитове при първата среща с българска публика. Тhe Chemical Brothers, които заедно с групи като Prodigy и Fatboy Slim, наложиха big beat, електро и техно жанра като лидер в съвременната музика, са поставили условие на българските организатори от Арт БГ, да ограничат капацитета на залата до 9500 души, а на цени от 59 до 89 лв, а ВИП пропуските са по 100. Първите 1000 билета от всички категории ще са с по 10 лв отстъпка. Ной-големият жест обаче е, че The Chemical Brothers пристигат с чисто новото си шоу, което тестваха само преди месец на един от най-големите фестивали в света – Гласънбъри, т.е. Ние, една шепа български народ и още по-малка шепа фенове, ще имаме възможност да гледаме нещо наистина актуално, ново и безумно впечатляващо. Световната критика се изказа повече от ласкаво за участието на техно величията на фестивала и представянето им, а почти всички са единодушни, че зрелището, което са измислили, дава доста голяма принадена стойност на новия албум No Geography, който след 4 сингъла се появи на бял свят през април тази година. Тавата ги праща на светлинни години напред пред колегите им от жанра, не защото е измислил топлата вода, както правеха точно тези момчета преди 30 години, а защото съвсем не лежи само на стари лаври и изпитани формули на успеха. Те не спират да се развиват и да експериментират в звука, да предлагат нещо ново. А в случая – новото е примесено с утвърденото старо. Така е приплетено едно в друго, че Името на 47-минутния албум е взаимствано от стих от поемата Geography на нюйоркския поет Майкъл Браунстайн, който дори чете част от нея в заглавното парче. Началото му се завръща напълно на територията на психиделичното, след което избухва с клубни бенгъри, за да се превърне в най-“забавния“ им от поне десетилетие, и за щастие Осама бин Ладен и тем подобни не са им вдъхновение днес. „Деветият им албум е най-забавният от години“, пише Pitchfork; “aлбумът се връща в 90-те“, добавя от The Guardian, а Independent го определя като „Успешно влитане на минало и настояще “. Цялостната картинка е следната – тава, която троши глави по клубовете. За да го запишат британците са използвали инструменти и техническо оборудване, което е прашасвало на тавана на Роуландс след първите два албума и са го комбинирали с много модерни синтове и последни тенденции. Отварящото парче The Eve of Destruction е апокалиптичен разбивач, в който се разтапят ненормални роботски вокали с ретро хаус вайб и семпли от соул хита от 1983 Weekend. Още по-противоречиво и времево отдалечено е смесването в Mad as Hell, която не случайно беше пусната и като сингъл. Тя взима откъси от филма Network от 1976 и ги включва в мрежата на психиделичната какофония на синтове и агресивни бийтове. Но личният ми фаворит е We've Got To Try, която те кара неконтролируемо да тресеш глава като хлапе на детска дискотека заради невидимата носталгия. Определено тук акцентът е върху звука и експеримента, като Том и Ед са избягали далеко от обичайните си звездни гости (малко ни липсва Q-Tip, виновен за Galvanize...). С глас са се разписали норвежката синт поп певица Aurora и японската рапърка Nene. А, да не забравя и космическата Gravity drops, която трудно се вписва в определения. Хрумва ми само едно – тя е в стил The Chemical Brothers!", "date": "2019.07.24", "title": "The Chemical Brothers ще спрат тока на „Арена Армеец“ за пръв път (ОБНОВЕНА)"}
{"url": "https://www.monitor.bg:443/bg/a/view/aljir-smenja-frenskija-s-anglijski-171352", "text": "Алжирското правителство е наредило преминаването от френски на английски език във всички документи и комуникация в университетите на страната, съобщава Би Би Си. Досега официалните документи са разпространявани на арабски и френски език. Министърът на висшето образование Тайеб Буязид коментира, че отпадането на френски език е част от политика, предназначена да насърчи използването на английски език. Той допълва, че решението е и отговор на исканията на студентите, които искат техните дипломи да бъдат по-лесно разпознаваеми в чужбина.", "date": "2019.07.24", "title": "Алжир сменя френския с английски"}
{"url": "https://www.monitor.bg:443/bg/a/view/bez-dopylnitelna-matura-za-bylgarchetata-zad-granica-za-vuz-u-nas-171337", "text": "Да отпадне допълнителната матура за българите в чужбина, завършили неделни училища, при кандидатстване във ВУЗ у нас. Такива промени в наредбата за прием в родните висши училища ще предложат от просветното ведомство, стана ясно от думите на министъра Красимир Вълчев след среща в МС с премиера Бойко Борисов и представители на асоциацията на българските неделни школа зад граница. Поправките трябва да са факт до септември и ще влязат в сила за новата учебна година.  По думите на Вълчев българските учебни заведения зад граница са 350, разположени са в 50 държавни на 6 различни континента. Ежегодно пък държавата отделя все повече средства за финансирането им – в момента около 12 млн. лв. Учениците в списъка на неделните училища са 32 206. В държавните и общинските училища на Украйна, Молдова, на Сърбия, се изучава български език и те биват финансирани по програмата за дейности по интереси, уточни министърът. През последните 10 години броят на школата по светае увеличен 7 пъти, а на учениците - 10 пъти. Със също толкова се е увеличила и финансовата подкрепа за тях от 2009 г., когато държавата започнала да ги подпомага. От тази есен ще има адаптирани учебници, след като минлатра година министърът е утвърдил адаптираните учебни програми. Финансирали се и допълнителни дейности - тези по интереси, кандидат - студентски курсове, обхващане на децата в предучилищна. Целта на срещата с премиера била как да продължат и да надградят тези мерки на държавата. Вицепремиерът и външен министър Екатерина Захариева пък заяви, че на срещата с Борисов са се разбрали да се започне активна работа, и на двустранно ниво, българският език да бъде признат като матуритетен в повече страни от Европа, особено в евространите с голяма концентрация на българско население - Германия, Австрия, Великобритания, Франция, Испания, Италия и Гърция. Ирина Владикова, която главява асоциацията на българите училища в чужбина и директор на школото във Виена, заяви, че от около десетина техни ученици се връщат годишно в България, от общо 350 деца.", "date": "2019.07.24", "title": "Без допълнителна матура за българчетата зад граница за ВУЗ у нас (ОБНОВЕНА)"}
{"url": "https://www.monitor.bg:443/bg/a/view/plemennik-na-hanchev-snima-oruel-pod-lipite-171338", "text": "Племенникът на големия лирик Веселин Ханчев, живеещият в Германия майстор на обектива  Александър Богдан Томпсън, е привлечен като фотограф в екипа, който на 31 юли ще извади на сцената на старозагорския куклен театър пиесата „Последният човек“, създадена по мотиви от романа „1984“ на Джордж Оруел. Любопитна подробност е фактът, че театърът се намира на стотина метра от родния дом на поета, на старозагорската уличка „Сава Силов“ 39, което придало допълнителен стимул за присъединяването на Томпсън към идеята на режисьорката Веселина Кунчева да се захване с култовата творба. Оруел пише романа си антиутопия преди 7 десетилетия, когато е вече тежко болен от туберколоза  в квартира на шотландския остров Жура. Първото заглавие е било „Последният човек в Европа“, но по съвета на издателя си Фредерик Уорбъргър го променя в последния момент преди да се завърти печатарската машина. Първото издание се появява на бял свят на 8 юни 1949 година,месеци преди  писателят да почине (21  януари 1950 г.)  , до сега е преведен  на 65 езика, по мнение на читателите е сред 6-те най-добри романа на английски , публикувани след 1923 година. Работата по спектакъла е започнала още през миналата година по време на десетата международна творческа лаборатория, като е имало известни колебания дали да бъде показана „Животинска ферма“ или остро-пародийната творба на Оруел. Надделял е вторият текст в превод на Андрей Манолов и Лидия Божилова,като музиката е написана специално от композитора Христо Намлиев  а сценографията е на Мария Голомехова. Двама гостуващи художници са се погрижили  за ефектите, включително и чрез 3 D-мапинг от Полина Герасимова и аерографната живопис на Мирчо Мирчев. Близо дузина са актьорите, които ще дефилират по сцената с маски и костюми, сред тях е и пристигналата този сезон от Сливен възпитаничка на НАТФИЗ Мария Джайкова. Идеята на старозагорските кукленици е точно с този спектакъл да участват в предстоящото 11-то издание на фестивала „Пиеро“, който ще стартира на 24 септември. Задачата да се превъплъти в Гласа на Големия брат е поверена на джаз и оперната певица Милица Гладнишка, а за хореографията се е погрижила Мария Димитрова. В аванс тя коментира, че се е опитала да покаже как маршировката се е превърнала в начин на живот, докато човекът е натъпкан в кутия с отвор само напред.", "date": "2019.07.24", "title": "Племенник на Ханчев снима Оруел под липите"}
{"url": "https://www.monitor.bg:443/bg/a/view/uikend-shte-debutira-v-kinoto-171336", "text": "Певецът Уикенд ще блесне в ново амплоа. Изпълнителят на Starboy ще дебютира в киното и то в обещаващ проект. Той ще се разпише с участие в лентата „Нешлифовани камъни“, чийто актьорски състав се оглавява от актьора със завидни комедийни заложби Адам Сандлър Сюжетът ще се завърти около собственик на бижутерски магазин (Сандлър), чийто живот се преобръща, когато става жертва на грабеж. Като екранна съпруга на звездата от „50 първи срещи“ ще видим актрисата Идина Мензел. Засега подробностите около персонажа на Уикенд се пазят в тайна. Премиерата на филма, режисиран от Джош и Бени Сафди, ще се състои в рамките на кинофестивала в Торонто. В селекцията е описан като \"наелектризиращ трилър\". През 2017 г. Адам Сандлър подписа договор за четири продукции с Netflix и това е една от тях. Припомняме, че той постигна голям успех в стрийминг платформата  .", "date": "2019.07.24", "title": "Уикенд ще дебютира в киното"}
{"url": "https://www.monitor.bg:443/bg/a/view/petyr-stojchev-za-canko-cankov-premina-bojnoto-si-kryshtenie-171340", "text": "Именитият ни плувец Петър Стойчев и направилият историческо преплуване на Бургаския залив Цанко Цанков потвърдиха, че продължават съвместната си работа. Стойчев помага на Цанков със съвети и насоки, а Цанков е мотивиран за нови предизвикателства. Цанко Цанков направи първия по рода си плувен маратон от нос Емине до Маслен нос, като преплува разстоянието от 46,6 км за 14 часа, 24 минути и 34 секунди. \"След като умората премина, остана само положителната емоция\", коментира 31-годишният плувец и подчерта, че без подкрепата на Петър Стойчев постижението му не би се осъществило. По-голямата част от подготовката си Цанков води на плувен комплекс \"Спартак\". Стойчев, който е 11-кратен шампион в Световната купа по плувен маратон изрази надежда за сериозно бъдеще на Цанко Цанков в плуването в открити води. \"Това бе едно добро начало, което дава знак, че той може да понесе всички известни маратонски плувания. Познавам Цанко отдавна, проследил съм неговото развитие, той е един универсален боец. Това беше бойното му кръщение в дългото маратонско плуване\", сподели Петър Стойчев. Той коментира и представянето на най-добрия ни плувец в момента Антъни Иванов на световното първенство в Република Корея. \"Антъни имаше страхотен малшанс да даде равно осмо време. Преплуването е убийствено. Но се вижда, че има добро младо поколение\", заяви Стойчев, който разкри, че има покана от Турската федерация за участие в престижно състезание за ветерани. Цанков Цанков засега не се чувства готов за плуване в ледени води подобно на своя ментор Стойчев. \"За разлика от Пепи, нямам такава устойчивост в ледени води. На жега издържам, но в студени води ми е по-трудно\", добави Цанков.", "date": "2019.07.24", "title": "Петър Стойчев за Цанко Цанков: Премина бойното си кръщение"}
{"url": "https://www.monitor.bg:443/bg/a/view/ovce-manekenki-v-demonstracija-na-stari-zanajati-171341", "text": "Овце манекенки се превърнаха в истинска атракция в кюстендилското село Раждавица, където малки и пораснали деца имаха възможността да се запознаят със различни стари занаяти. Организатор на нестандартната хрумка е Етноцентър „Рубин“ в лицето на Борислав Крумов, който се е заел с нелеката задача да създаде Център за занаяти в селото. През вчерашният ден втора група от дечица посетиха селото на Светеца Иван Рилски, където имаха възможността да се включат в специално изградена занаятчийска работилничка. Не случайно мястото беше избрано да е именно до 100-годишната фурна в Раждавица, която Крумов реставрира преди Великденските празници. „За децата беше най-интересно опинчарството в миналото. Единственият кошничар в региона бай Димчо Занев им показа и майсторлък при направата на кошници и опинци. Беше страшно забавно и в ателието на леля Николинка, която показа традицията за обработка на конопа. Всяко едно от дечицата успя да си направи собственоръчно гривна от коноп, която ще остане незабравим спомен от преживяното“, обясни още организаторът на проявата Борислав Крумов. По негови думи гостите са имали възможността за първи път да видят и овце на живо, чрез които е направена и демонстрация по стригане и пластене на вълна. „Овците бяха страхотни. Като истински манекенки дефилираха покрай децата. Страшно много им радваха, а даже някои от тях искаха да си вземат по една за домашен любимец“, разказа с усмивка Крумов.", "date": "2019.07.24", "title": "Овце манекенки в демонстрация на стари занаяти"}
{"url": "https://www.monitor.bg:443/bg/a/view/mon-s-predlojenie-za-vakanciite-na-uchenicite-dogodina-171339", "text": "Министерството на образованието и науката (МОН) предлага за обществено обсъждане проект на график на учебното време през следващата учебна година, информираха от пресцентъра на министерството. Според графика четири са предвидените ваканции. Планира се есенната да е от 1 до 3 ноември 2019 г., а коледната да продължи 16 дни - от 21 декември 2019 г. до 5 януари 2020 г. включително. Денят 5 февруари е неучебен, преди да започне вторият срок на 6 февруари. От 11 до 20 април ще е пролетната ваканция за учениците от първи до единадесети клас, а от 16 до 20 април няма да учат дванадесетокласниците, които ще завършат на 14 май. От проекта става ясно, че на 29 май би трябвало да приключи учебната година за децата от първи до трети клас, на 16 юни - за учениците от четвърти до шести клас. Предвижда се до 30 юни да посещават училище учениците в паралелки в спортните училища, както и всички ученици от 7 до 11 клас. Държавните зрелостни изпити са предвидени за 20 май 2020 г. - по български език и литература, и на 22 май - втори изпит. Предлага се на 9 юни 2020 г. да се проведе Национално външно оценяване (НВО) по български език и литература за седми и десети клас. НВО по математика за тях може да е на 11 юни. За Външното оценяване за четвъртокласниците планираните дати са 27 и 29 май. То ще бъде по български език и математика. Обучението по новите учебни програми по тези предмети позволява оценка на функционалната грамотност на учениците чрез тези два предмета и затова отпадат изпитите \"Човекът и природата\" и \"Човекът и общество\". Успоредно са предложени за обсъждане и проекти на графици на ученическите олимпиади, на националните състезания, както и на състезанията по професии през следващата учебна година.", "date": "2019.07.24", "title": "МОН предлага 16 дни коледна ваканция за учениците"}
{"url": "https://www.monitor.bg:443/bg/a/view/kaskadior-ot-byrzi-i-jarostni-e-v-koma-sled-incident-na-seta-171342", "text": "Каскадьорът Джо Уотс е поставен в изкуствена кома, след като в понеделник пострада сериозно по време на снимките на деветия филм за „Бързи и яростни“. За това е съобщила годеницата му. По думите й, цитирани от The Hollywood Reporter, “той е в стабилно състояние, но в изкуствена кома“. Според първоначалните данни, Уотс („Соло: История от Междузвездни войни“, „Мисията невъзможна: Разпад“) е служел като дубльор на двигателя на франчайза – Вин Дизел. Въпреки това източник, близък до продукцията отрече информацията. До инцидента се стигнало при опасна каскада, при която пострадалият е трябвало да скочи от балкон, докато е бил опасан с предпазни колани. Припомняме, че клапата за „Бързи и яростни 9“ щракна в края на миналия месец. Режисьор и този път е Джъстин Лин.", "date": "2019.07.24", "title": "Каскадьор от „Бързи и яростни“ е в кома след инцидент на сета"}
{"url": "https://www.monitor.bg:443/bg/a/view/stoichkov-promotira-knigata-si-i-ritna-topkata-na-nov-teren-v-petrich-171325", "text": "След Стара Загора Христо Стоичков пропътува до Югоазападната част на България и заедно с кмета на Петрич Димитър Бръчков прерязаха лентата на обновен спортен терен.  После двамата направиха „първи удар“ с топка.  Обновения терен се намира в двора на гимназия „Пейо Яворов“. „Вие сте пример, който децата, обичащи спорта, трябва да следват“, бяха думите на кмета към Христо Стоичков. „Благодарение на такива съоръжения, каквото откриваме днес, аз съм сигурен, че един ден поне едно от децата тук ще тръгне по моя път и дано дойде отново на този стадион и покаже Златна топка и Златна обувка“, каза Христо Стоичков пред стотиците деца на Петрич.  Камата благодари на кмета Димитър Бръчков за направеното в областта на спорта и пожела гимназия „Пейо Яворов“ да открие спортна паралелка. Съоръжението е реконструирано и е превърнато в многофункционален терен, както за тренировъчен процес на спортни клубове, така и за часовете по физическо възпитание на гимназия „Пейо Яворов“. Водосвет за здраве отслужи отец Ангел Кочев. При огромен интерес Христо Стоичков представи пред петричката общественост и биографичната си книга „Христо Стоичков. Историята“. Десетки почитатели на легендарния български футболист получиха автограф и успяха да се снимат с него. „Имам прекрасни спомени от този регион. Радвам се, че съм в Петрич“, каза на децата от школата на ОФК „Беласица“ Христо Стоичков. Камата имаше специално насрочена среща с тях час преди премиерата на книгата.", "date": "2019.07.24", "title": "Стоичков промотира книгата си и ритна топката на нов терен в Петрич"}
{"url": "https://www.monitor.bg:443/bg/a/view/bukvena-greshka-na-ivanka-predizvika-furor-v-internet-171344", "text": "Дъщерята на американския президент Доналд Тръмп и негова съветничка Иванка поздрави новия премиер на Великобритания Борис Джонсън, но обърка думата kingdom с думата kingston, което предизвика вълна от коментари из мрежата.  Някои коментираха, че Иванка е объркала Обединеното кралство със столицата на Ямайка. \"Политико\" отбелязва, че Иванка сигурно има предвид Кингстън, район в Югозападен Лондон.", "date": "2019.07.24", "title": "Буквена грешка на Иванка предизвика фурор в интернет"}
{"url": "https://www.monitor.bg:443/bg/a/view/vijte-kyde-njama-da-ima-voda-v-sofija-na-25-uli-171326", "text": "На 25 юли 2019 г. (четвъртък), във връзка с монтаж на спирателен кран на ул. „Патриарх Герман“ с. Герман, се налага спиране на водоподаването от 09:00 до 21:00 ч. на клиентите на „Софийска вода”, живеещи в района на: с. Лозен: карето между ул. „Кайгана“, ул. „Кирил и Методий“, ул. „Еделвайс“, ул. „Бузлуджа“ и ул. „Съединение“. Карето между ул. „Съединение“, ул. „Дъб“, ул. „Къси дол“, ул. „Акация“. Карето между ул. „Преслав“, ул. „Съединение“, ул. „Варовита“, ул. „Крушите“. Карето между ул. ‚Съединение“, ул. „Васил Левски“, ул. „Могила“, ул. „Теменуга“. ул. „Съединение“ от ул. „Лозен“ № 97 до АМ Тракия, м. „Чикерица“, ул. „Околовръстен път“ № 360 с. Герман; в.з. „Врана-Герман“: ул. „Ливадите“ и ул. „Чардаклийска кория“; в.з. „Лозето“- западно от ул. „Самоковско шосе“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: с. Лозен – ул. „Съединение“ ъгъла с ул. „Извор“; ул. „Съединение“ ъгъла с ул. „Ненко Германски“. На 25 юли 2019 г. (четвъртък), във връзка с монтаж на спирателен кран на ул. „Добротич“ жк. „Красна поляна“ 3, се налага спиране на водоподаването от 09:00 до 21:00 ч. на клиентите на „Софийска вода”, живеещи в района на: ж.к. Красна поляна 3 от кв. НПЗ Средец , ул. „Костенец“ от ул. „инж. Иван Иванов“ до ул. „Житница“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Добротич“ ъгъла с ул. „Шемница“; ул. „Пчиня“ ъгъла с ул. „Орлица“. На 25 юли 2019 г. (четвъртък), във връзка с монтаж на спирателни кранове на ул. „Ангел войвода“ жк. „Хаджи Димитър“, се налага спиране на водоподаването от 09:00 до 21:00 ч. на клиентите на „Софийска вода”, живеещи в района на: ул. „Васил Кънчев“, ул. „Резбарска“, ул. 549, бул. „Владимир Вазов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Ангел войвода“ ъгъла ул. „Професор Иван Шишманов“. На 25 юли 2019 г. (четвъртък), във връзка с подмяна на сградно водопроводно отклонение на ул. „Бурел“ жк. „Иван Вазов“, се налага спиране на водоподаването от 10:00 до 17:00 ч. на клиентите на „Софийска вода”, живеещи в района на: ул. „Бурел“ от ул. „Д-р Стефан Сарафов“ до ул. „Янко Забунов“, бл. 62А При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Бурел“ №34. На 25 юли 2019 г. (четвъртък), във връзка изграждане на сградно водопроводно отклонение на ул. „6-ти септември“ Център, се налага спиране на водоподаването от 09:00 до 18:00 ч. на клиентите на „Софийска вода”, живеещи в района на: ул. „Гургулят“ от ул. „Георги С. Раковски“ до ул. „6-ти септември“ При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „6-ти септември“ ъгъла с ул. „Гургулят“. Засегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx “Софийска вода” АД предварително се извинява на своите клиенти за причинените временни неудобства!", "date": "2019.07.24", "title": "Вижте къде няма да има вода в София на 25 юли"}
{"url": "https://www.monitor.bg:443/bg/a/view/ovce-manekenki-uchastvaha-v-demonstracija-za-plastene-na-vylnata-171345", "text": "Овце манекенки се превърнаха в истинска атракция в кюстендилското село Раждавица, където малки и пораснали деца имаха възможността да се запознаят със различни стари занаяти. Организатор на нестандартната хрумка е Етноцентър „Рубин“ в лицето на Борислав Крумов, който се е заел с нелеката задача да създаде Център за занаяти в селото. През днешния ден втора група от дечица посетиха селото на Светеца Иван Рилски, където имаха възможността да се включат в специално изградена занаятчийска работилничка. Не случайно мястото беше избрано да е именно до 100-годишната фурна в Раждавица, която Крумов реставрира преди Великденските празници. „За децата беше най-интересно опинчарството в миналото. Единственият кошничар в региона бай Димчо Занев им показа и майсторлък при направата на кошници и опинци. Беше много забавно и в ателието на леля Николинка, която показа традицията за обработка на конопа. Всяко едно от дечицата успя да си направи собственоръчно гривна от коноп, която ще остане незабравим спомен от преживяното“, обясни още организаторът на проявата Борислав Крумов. По негови думи гостите са имали възможността за първи път да видят и овце на живо, чрез които е направена и демонстрация по стригане и пластене на вълна. „Овцете бяха страхотни. Като истински манекенки дефилираха покрай децата. Те страшно много им се радваха, а даже някои от тях искаха да си вземат по една за домашен любимец“, разказа с усмивка Крумов.", "date": "2019.07.24", "title": "Овце манекенки участваха в демонстрация за пластене на вълната"}
{"url": "https://www.monitor.bg:443/bg/a/view/parlamentyt-othvyrli-vetoto-za-finansiraneto-na-partiite-171329", "text": "Депутатите отхвърлиха ветото на президента Румен Радев върху измененията в Закона за държавния бюджет, с които партийната субсидия беше намалена от 11 на 1 лев на глас и беше позволено отново дейността на политическите формации да се финансира с дарения и от фирми. Държавният глава върна промените с аргумент, че отдалечавали страната ни от демократичните европейски държави и се подменял конституционният модел на политическата система.( Депутатите отхвърлиха ветото на президента Румен Радев върху измененията в Закона за държавния бюджет, с които партийната субсидия беше намалена от 11 на 1 лев на глас и беше позволено отново дейността на политическите формации да се финансира с дарения и от фирми. Държавният глава върна промените с аргумент, че отдалечавали страната ни от демократичните европейски държави и се подменял конституционният модел на политическата система. По време на дебатите Тома Боков от ГЕРБ обвини президента в лицемерие, защото от мотивите му ставало ясно, че подкрепя субсидията да е само лев, а в същото време иска да се забрани дарението от юридически лица. Така излизало, че според Радев въпросната сума е достатъчна за формациите да се издържат. Биков обясни, че ГЕРБ ще отхвърли ветото на президента срещу отвореното финансиране, защото 1 лв. субсидия не е достатъчна за по-малките партии и те трябва да имат възможност да се финансират и от частни дарители, като правят това по прозрачен начин, а не като взимат дарения нелегално и незаконно.От ДПС също обявиха, че ще подкрепят законопроекта и гласуват против ветото, защото не са съгласни с по-голямата част от мотивите на държавния глава. Йордан Цонев дори призова юридическия екип на Радев да не го подвежда, като припомни, че от 1990 г. до 2009 т. беше разрешено на политическите партии да се финансират от еднолични търговци и фирми. \"Значи от аргументите на юридическия съвет на екипа на президента излиза, че дотогава Конституцията е била нарушавана, погазвана и политическите партии въобще не са изпълнявали конституционната си роля\", допълни още Цонев. По думите му това, че има вероятност бизнеса да се намеси в политиката не означавало, че е противоконституционно. От БСП пък не пропуснаха да намесят в спора името на депутата от ДПС и издател на \"Телеграф медиа\" Делян Пеевски, като соцпарламентаристът Антон Кутев атакува движението, че било против ветото, защото получавало финансиране от народния представител. По традиция Кутев не даде доказателства за думите си. В отговор пък Цонев заяви:  \"Да обвинявате г-н Пеевски - разбирам, че това ви е краставицата на Мирча Кришан\". Мирча Кришан е румънски комик от близкото минало, известен с това, че героят му в скечовете винаги намираше начин да спомене, че краставицата е 98% вода.", "date": "2019.07.24", "title": "Парламентът отхвърли ветото за финансирането на партиите"}
{"url": "https://www.monitor.bg:443/bg/a/view/kolekcioner-se-razdeli-s-lubimo-platno-zaradi-staro-prijatelstvo-171328", "text": "С едно от любимите си платна, картина на Петя Денева, рисувана преди 15 година в Града на липите, се раздели фотограф-художникът Цветан Четъшки, който подреди в старозагорската художествена галерия част от колекцията си: живопис, графики и рисунки, излезли от ателиетата на едни от най-известните ни творци. На картината си родената в Балчик ученичка на Светлин Русев е запечатала покриви на старозагорски къщи в съседство с някогашните градски хали преди превръщането им в галерия.  С нея Четъшки се сдобил във времето , когато полагал основите на бъдещата си сбирка, в която днес има над 100 картини на близо 5 дузини утвърдени  автори. Сред тях личат имената на Светлин Русев, Любен Диманов, Христо Кържилов, Михаил Лалев, Васил Монев, Пенка Седларска , Злати Златев, Захари Каменов , баща и син Енчо и Петър Пиронкови. С повечето от тях навършилият преди месец 50 години старозагорски  майстор на обектива е работил в различни времена при подготовката на албумите им, но към платното на Петя изпитвал особена симпатия, макар да притежава още няколко нейни работи. В деня преди откриването на изложбата разбрал че в старозагорската галерия нямат картина на нестандартната живописка и решил да я подари като особен знак за признание към шефа й , проф. д-р Марин Добрев, с когото работят по оформлението на каталози и изкуствоведчески монографии вече четвърт век. В творческата си биография Цветан Четъшки, който е завършил математическата гимназия в родната си Стара Загора, а наскоро защити и диплома за художник има близо 20 самостоятелни изложби черно-бели и цветни фотографии. Сред тях са  показаната в Страсбург „неЗЕМНИ  СВЕТОВЕ“ и посветената на 60 години членство на България в ЮНЕСКО, където е подредил скалните рисунки в пещерата Магурата.Четъшки е сред основателите на снимането с дрон в България,м.г. неговата компания „DroneSys“ патентова дрон продукт у нас и САЩ. Обектът на защитата е  самият дрон заедно с технологията. С помощта на хварковатата „играчка“ се измерва вегетационния индекс на растенията на големи площи. Негови клиенти са родни фермери, някои от тях дори не подозират за „страничните“ занимания на „пилота“.", "date": "2019.07.24", "title": "Колекционер се раздели с любимо платно заради старо приятелство"}
{"url": "https://www.monitor.bg:443/bg/a/view/chumata-vleze-v-oshte-edna-goljama-svineferma-v-rusensko-171331", "text": "Африканската чума влезе в още една голяма свинеферма в Русенско. Наличието на новото огнище е било потвърдено късно вчера и се намира в село Бръшлен, община Сливо поле - в индустриална ферма, съобщиха на пресконференция в БАБХ. От агенцията вече е издадена заповед за унищожаването на 40 000 прасета в най-големия свинекомплекс край Русе. Санитарното ведомство от днес започва проверки във всички кланици. Засега където се твърди, че се прилагат засилени мерки за биосигурност. Д-р Александра Митева - началник на отдел „Здравеопазване на животни\" в БАБХ, поясни ,че мерките, които ще бъдат прилагани в село Бръшлен в индустриалната ферма, ще са същите както до този момент практикува агенцията. Лабораторно беше потвърдено снощи късно и тази сутрин заповедта вече е факт и заповедта на мерките започва без забавяне. Тя поясни, че досега в предишното огнище в голяма Свинеферма, където има 17 000 животни, 1450 вече са евтаназирани. Д-р Любомир Кулински, директор на Дирекция „Контрол на храните“ в БАБХ обясни, че са установени кланниците, където е отишло месото от заразените свинеферми в Николово и Бръшлен. По думите му, за това месо или трябва да бъде унищожено в екарисаж или преди изкарването му на пазара, трябва да бъде подложено на термична обработка над 70 градуса и така да се убие вирусът в него. \"Предприемаме доста мащабни мерки, за да намерим и да изтеглим, ако е останало от това месо, за да спрем разпространението на вируса\", добави д-р Кулински. \"Ние сме по пътни листове, по бройки знаем къде са се движили тези свине, знаем на коя дата са заклани и от днескашна дата във всички тези 206 кланици ние, както направихме в с. Николово, започваме обратни проверки. Тоест проверката стартира от вчерашния ден и върви стъпка по стъпка назад“, коментира експертът. Д-р Кулински още още, че целта на тези проверки е да се идентифицира броя заболели животни, добитото трупно месо и продукти от него и да се разбере къде са отишли. \"От днес нататък, стъпка по стъпка назад се върви през кланиците, от там вероятно ще стигнем до месопреработвателни предприятия, ще идентифицираме продуктите, които са произведени и поетапно всичко, което е налично се изследва за високотермична преработка или унищожение\", обясни той. За фермата в Бръшлен проблем може да се окаже, че село Бръшлен който попада в мрежата Натура 2000. От Община Сливо поле казват, че са информирали своевременно институциите. Д-р Александра Митева, информира още, че общият брой на огнищата е 19, в двете промишлени ферми, една - фамилна, а останалите са стопанства тип „заден двор“, които въобще не са регистрирани и свенете са неидентифицирани. „Именно последните носят най-големия риск за разпространението на АЧС в България“, акцентира тя и даде за пример намирането на труп на умряла домашна свиня край с. Морава, област Велико Търново. „Подобни случаи в най-голяма степен също спомагат за разпространяването на заразата. Досега умъртвените свине в личните дворове в районите с огнища са над 400. При дивите свине случаите с открита зараза от началото на годината са 20. Те са в областите Силистра, Добрич, Плевен, Варна, Враца, Търговище и Монтана. Мерките, които вземаме са съобразно българското и ЕС законодателство. Когато се локализират огнищата се действа максимално бързо. Най-съществената мярка е унищожаването на заразените животни и тези, които са били в контакт с тях. Загробването на убитите животни се прави на места, указани от МОСВ, за да няма рискове за околната среда. 75% от реално направените разходи за борба срещу заразата ще получим от ЕС, а при изключителни случаи и пълната сума“, обясни Митева. Експертът заяви още, че всички големи свинекомплекси ежеседмично изпращат проби за изследване в агенцията. Всяка пратка с животни от там също се проверява. На въпрос на „Монитор“ дали се контролира започналото клане на свине на много места в страната в личните дворове, доц. д-р Тодорка Янковска-Стефанова, зам.-изпълнителен директор на БАБХ, отговори, че това се прави, когато месото ще е за търговия, но не и в случаите на лична консумация. Д-р Любомир Кулински припомни за в домакинствата и от заведенията за обществено хранене или от хората, когато пътуват, които може да се разнасят от различни животни и в крайна сметка спомагат за разпространението на чумата. Пенка Манева, началник отдел \"Контрол на фуражите\" в БАБХ, припомни, че още през миналата година, веднага след възникване на първото огнище край Провадия бяха въведени всички мерки, които са съгласно стратегията за борба с африканската чума по свинете на ЕС. „Въведе се забрана за хранене на животните с прибрано зърно нова реколта, което не е престояло 60 дни, с оглед елиминирането на вируса на африканската чума. Забранява се изхранването на свине с прясно окосена трева, като се забранява употребата на слама, която не е престояла 90 дни“, добави Манева. „Искам да обърна внимание, че тези мерки не касаят само хората, които работят във фуражната верига, Така че се отнасят за личните стопанства, за задния двор, в който се отглеждат и прасета“, обясни началникът на отдел „Контрол на фуражите“. „Съгласно закона за ветеринарномедицинска дейност отговорност на общините е да изготвят наредби за отглеждане на животни в личния двор. Всички ние по веригата имаме отговорност да апелираме към населението да спазва стриктно тези въведени изисквания, съгласно законодателството и съгласно заповед на БАБХ, така че да се ограничи възможността за пренасянето на вируса на африканска чума по свинете“, допълни Пенка Манева.", "date": "2019.07.24", "title": "Чумата влезе в още една голяма свинеферма в Русенско"}
{"url": "https://www.monitor.bg:443/bg/a/view/britanec-otglejda-kanabis-na-selo-171334", "text": "Британец беше спипан да отглежда канабис в дома си в свищовското село Алеково. При проверката в двора и в градината на чужденеца са открити шест растения с тегло около 1 кг при направения полеви наркотест, те реагирали на марихуана. Още около 1400 грама са иззети от помещения в жилището. Работата по документиране на цялостната престъпна дейност на англичанине продължава.", "date": "2019.07.24", "title": "Британец отглежда канабис на село"}
{"url": "https://www.monitor.bg:443/bg/a/view/bdj-zapochva-kampanija-cheti-vyv-vlaka-s-virtualna-biblioteka-171333", "text": "БДЖ, съвместно с български издателства, започва кампанията \"Чети във влака\", която цели да стимулира четенето на книги по един модерен начин, съобщиха от пресцентъра на държавните железници. Пътниците, притежаващи смарт устройства, по време на пътуването си ще могат безплатно да четат електронни книги. За целта във влаковете са разпространени QR кодове, водещ към книгите. Виртуалната библиотека ще остане отворена за нови попълнения целогодишно. Всеки автор и издателство могат да се включат в каузата като се свържат с БДЖ на официалната електронна поща. В нея към момента са поместени редица книги, като богат избор има и за най-малките.", "date": "2019.07.24", "title": "БДЖ започва кампания \"Чети във влака\" с виртуална библиотека"}
{"url": "https://www.monitor.bg:443/bg/a/view/tokio-otbeljazva-edna-godina-do-nachaloto-na-olimpiadata-171330", "text": "Домакинът на следващите олимпийски игри Токио отбеляза една година до началото на най-голямото спортно събитие в света. Игрите в японската столица ще се проведат от 24 юли до 9 август 2020 година. Организаторите имаха доста проблеми в последните години, свързани с притеснения за сериозните жеги в този период от годината, както и нарастващия бюджет на игрите, но година преди церемонията по откриването от Изпълнителния комитет и Международния олимпийски комитет изразиха задоволството от нивото на подготовка. „Мога честно да заявя, че никога не съм виждал по-подготвен град от Токио 12 месеца преди старта на олимпиадата, коментира президентът на МОК Томас Бах. - Налице са всички фактори, които правят едни олимпийски игри наистина специални. Спортистите ги очаква едно невероятно преживяване”, допълни Бах, който направи демонстративен мач по фехтовка по време на церемонията. Организаторите изтъкнаха “безпрецедентното” търсене на билети, както и факта, че 200 хиляди души са кандидатствали за 80 хиляди доброволчески позиции. „Без да усетим, минаха шест години, откакто Токио бе избран за домакин, но се радвам, че подготовката върви много добре”, каза премиерът на Япония Шиндзо Абе. Половината от предвидените нови съоръжения вече са построени, а организаторите заявяват, че изграждането на останалите върви по график. На церемонията днес бе разкрит и дизайнът на медалите, които ще бъдат раздавани на призьорите. Последното обновяване на бюджета за олимпиадата през декември миналата година разкри, че организацията и провеждането на игрите ще струва 12,1 милиарда долара, а до момента 7,5 милиона души са се записали за участие в лотарията за билети.  ", "date": "2019.07.24", "title": "Токио отбелязва една година до началото на олимпиадата"}
{"url": "https://www.monitor.bg:443/bg/a/view/bedstveno-polojenie-i-v-oblast-pleven-zaradi-afrikanskata-chuma-171327", "text": "След Русе, бедствено положение заради африканската чума по свинете бе обявено и в областите Плевен и Разград. Със своя заповед областният управител на Плевен Мирослав Петров обяви бедственото положение на територията на областта във връзка с установените огнища на болестта  в честни стопанства в общините Гулянци, Никопол, Левски и Белене. Бедственото положение влиза в сила от днес и ще продължи до 31 юли, като срокът, при необходимост, може да бъде удължен. За ръководител на операциите, произтичащи от обявеното бедствено положение, областният управител Мирослав Петров определя директора на ОДБХ-Плевен д-р Иван Йорданов. В заповедта си областният управител разпорежда органите на ОДБХ-Плевен да организират цялостната дейност по координация, взаимодействие и изпълнение на дейностите, свързани с евтаназиране на животните в засегнатите зони. ОД на МВР да организира охраната на всички входно-изходни пътища на населените места, където има регистрирани огнища на зараза със заболяването Африканска чума по свинете и да подпомага ОДБХ с информация за наличие на свине в дворовете на стопани в населените места. Органите на пожарната в Плевен да оказват съдействие на ОДБХ при действията им в населените места регистрирани огнища на заболяването. Областният управител разпорежда кметовете на населените места в област Плевен да оказват пълно съдействие на органите на ОДБХ, полицията и пожарната, съгласно действащата нормативна уредба В хода на провежданите действия, при необходимост, да бъдат използвани човешки ресурси и техника на Министерство на отбраната и военните формирования на територията на общините на област Плевен. При изпълнението на дейностите да се вземат всички необходими мерки за опазване здравето и живота на участниците в тях като се провеждат нужните инструктажи. „Обявеното бедствено положение дава възможност за включването на по-широк кръг институции в дейностите по ограничаване разпространението на заболяването АЧС”, каза областният управител Мирослав Петров пред dariknews.bg. Той подчерта, че стриктното спазване на набелязаните мерки, извършвани от отговорните институции, както и съдействието от страна на местните власти и стопаните е от изключително значение за ефективността на предприетите действия. Областният управител и на Разград Гюнай Хюсмен издаде заповед, с която обяви бедствено положение поради реалната опасност от възникване на огнища на африканска чума по свинете в региона. То влиза в сила от днес и продължава до 30 юли включително. Съвместните проверки на ветеринари и полиция по имоти с информация за наличие на нерегламентирано отглеждане на прасета от типа \"заден двор\" стартират от община Исперих, като целта е унищожаване на нерегистрираните животни. Със заповедта се забранява достъпа на дървосекачи, на хора, които събират трюфели, гъби, билки и други горски продукти, тъй като могат да се превърнат в евентуални преносители на заболяването, се посочва още в съобщението.", "date": "2019.07.24", "title": "Бедствено положение в Плевен и Разград заради африканската чума (ОБНОВЕНА)"}
{"url": "https://www.monitor.bg:443/bg/a/view/zverska-katastrofa-prati-dvama-v-hirurgijata-171324", "text": "Зверска катастрофа на една от най-оживените старозагорски улици в Стара Загора изпрати двама млади мъже в хирургичната клиника на УМБАЛ „Проф. д-р Стоян Киркович“. Инцидентът, при който лек автомобил „Ауди“ буквално отнесе лявото предно колело на правещ ляв завой джип „Мерцедес“ е станал на пресечките на бул. „Патриарх Евтимий“ с улица „Васил Левски“ към 19,15 часа в сряда пред очите на десетки изумени от случващото се минувачи. Джипът с холандска регистрация е бил управляван от 20-годишен младеж, на предната седалка е имало и момиче. Ударилото го Ауди с регистрационен № СТ6555РВ е карано от 34-годишен мъж, колата е летяла със скорост далеч по-голяма от разрешените в града 50 км/час. Водачът е нямал никаква възможност да отреагира на предприетата от Мерцедеса маневра, категорични са експертите. Истинско чудо било, че се е разминало без загинали.На този етап няма данни водачите да са били пияни или дрогирани, и двете коли стават единствено за скрап. В една от специализираните групи във ФБ водачът на джипа, завърналият се наскоро от Амстердам Мартин Иванов пространно обясни, че ударът изотзад бил изненадващ, добре че са се отворили въздушните възглавници, които спасили неговия и на спътницата му живот. Мястото и вида на катастрофата даде повод за множество коментари, че всъщност двата автомобила са участвали в рискована гонка посред бял ден, появиха се и съобщения, че малко по-рано същото Ауди е предприело опасни каскади в близост до Парк МОЛ“, където има трима пострадали при сблъсък на такси „Хюндай“ с „Мерцесек“ заради неработещ от две седмици светофар. От болницата уточняват, че пострадалите са с наранявания, които не застрашават оцеляването им, образувано е досъдебно производство.  ", "date": "2019.07.24", "title": "Зверска катастрофа прати двама в хирургията"}
{"url": "https://www.monitor.bg:443/bg/a/view/arestuvaha-bivsh-sobstvenik-na-cska-171321", "text": "Индийският бизнесмен и бивш собственик на футболния ЦСКА (София) Прамод Митал бе задържан от полицията в централата на компания в северната част на Босна и Херцеговина по подозрение в организирана престъпна дейност и злоупотреба със служебно положение, съобщи прокуратурата в балканската република, цитирана от Ройтерс. Митал, който е по-млад брат на стоманения магнат Лакшми Митал, оглавява надзорния съвет на металургичния комплекс \"Глобал Испат Коксна Индустрия Лукавац\" (ГИКИЛ), който е един от най-големите износители в Босна. Прокурорът Чазим Серхатлич от районната прокуратура в град Тузла каза по държавната телевизия, че заедно с Митал са задържани още главният мениджър на ГИКИЛ Парамеш Бхатачари и членът на надзорния съвет Разиб Даш. Според него началото на тяхната престъпна дейност датира още от 2003 г.  Засега тримата са задържани във фирмената централа в северния град Луковац, докато полицията извършва обиски в офиса им, след което те ще бъдат отведени в прокуратурата на Тузла, каза Серхатлич. Според него със заповед за арест се издирва и четвърти заподозрян участник в престъпната група. Очаква се задържаните да се явят пред съда, добавя Франс прес.  Засега никой от ръководството на компанията не е намерен за коментар извън редовното работно време на фирмата, отбелязва Ройтерс. Във фабриката в Лукавац работят хиляди хора. Серхатлич заяви, че е възможно задържаните да бъдат осъдени на 45 години затвор.  Митал бе собственик на българския металургичен комбинат \"Кремиковци\", който прекрати дейността си през 2009 г., както и на футболния клуб ЦСКА, продаден от него същата година, припомня Франс прес. Прамод е председател и управляващ директор на Ispat Industries Limited. Заедно с брат си Винод Митал притежават Global Steel Holding LTD - най-големият производител на стомана в света. Има заводи в Босна и Херцеговина, Индия, Либия, Нигерия и Филипините. Добива и кокс, минерали и метали, има дейности в инфраструктурата и енергетиката. През 2006 г. компанията „Митал Стийл“ на по-големия му брат Лакшми Митал купува за 25,4 млрд. евро най-големия европейски металургичен концерн „Арселор“ и така новата компания АрселорМитал става най-големият производител на желязо в света. Митал тренира всеки ден по час йога. Привърженик е на здравословния живот и е вегетарианец. Разпуска със скуош и подводно гмуркане. Притежава завидна колекция от първокласни автомобили, включително и ретро модели.", "date": "2019.07.24", "title": "Арестуваха бивш собственик на ЦСКА"}
{"url": "https://www.monitor.bg:443/bg/a/view/spirat-dvijenieto-pri-tunel-vitinja-v-posoka-sofija-171318", "text": "На 24 юли, от 22 ч., до 5 ч. на 25 юли ще бъде ограничено движението в тунел „Витиня“ на АМ „Хемус“, в посока София, съобщиха от Агенцията \"Пътна инфраструктура\". Поради профилактика на осветлението в съоръжението, трафикът ще се пренасочва от 35-ти км по път I-1, и при 30-ти км на пътна връзка \"Витинска река\", ще се включва отново в магистралата. Движението за Варна в тунела ще се осъществява в една лента. Необходимо е шофьорите да карат внимателно, със съобразена скорост и да спазват стриктно пътната сигнализация. Всички граждани и транспортни фирми, могат да получават информация за актуалната пътна обстановка от интернет страницата на АПИ - www.api.bg, както и по всяко време от денонощието на тел. 0700 130 20 в АПИ.", "date": "2019.07.24", "title": "Спират движението при тунел „Витиня“ в посока София"}
{"url": "https://www.monitor.bg:443/bg/a/view/grisho-zagubi-ot-svetovnija-405-na-starta-v-atlanta-171320", "text": "Най-добрият ни тенисист Григор Димитров загуби сензационно с 5:7, 4:6 от квалификанта Кевин Кинг още в първия кръг на турнира в Атланта и приключи набързо участието си в надпреварата. Същото се случи и през 2011 г. при първото участие на българина там, когато падна на старта от Раджийв Рам. По-тревожното от поражението сега обаче е състоянието на дясното рамо на Гришо, което му създава проблеми от началото на сезона. Българинът на няколко пъти се хващаше за него, а в паузата между сетовете дори получи помощ от физиотерапет на корта Димитров и Кинг не бяха играли досега помежду си. Успехът на местния тенисист, който е 405-и в света, над бившия №3 е най-голямата победа в кариерата му и първи на АТР ниво. Във втория кръг американецът ще срещне втория поставен в схемата Тейлър Фриц (САЩ). Григор пък ще се върне на корта идната седмица в Лос Кабос (Мек), където е заявил участие. Тогава ще станат и два месеца от последната му победа. Тя дойде на 29 май срещу Марин Чилич на „Ролан Гарос“ 6:7, 6:4, 4:6, 7:6, 6:3. 28-годишният американец Кевин Кинг не скри емоциите си от първата си победа в ATP тура. \"Фантастично е. Не бих успял да го сторя другаде. Трибуните бяха невероятни, страхотна енергия, много съм развълнуван от тази победа\", коментира американецът, който е роден и живее в Атланта. Той получи „уайлд кард“ за квалификациите, след което успя да се класира за основната схема, което означаваше едва пети мач за него в ATP тура в кариерата му. А първата му победа дойде пред погледа на баща му, който не го е гледал от две години заради здравословни проблеми. Преди двубоя с Димитров най-голямата победа на Кевин беше над световния №81 Ернесто Ескобедо на \"Чалънджър\" турнир през септември 2017 г. В същото време първата ни ракета при жените Виктория Томова се класира за втория кръг на турнира на червени кортове в Прага с награден фонд $60 000. Тя надделя убедително с 6:2, 6:2 над французойката Манон Арканжоли, която влезе в основната схема като \"щастлива губеща\" от квалификациите. Софиянката е в серия от шест поредни победи, след като през миналата седмица спечели най-значимата титла в кариерата си на надпреварата на клей с награден фонд 80 хиляди долара в Биаритц (Франция).", "date": "2019.07.24", "title": "Гришо загуби от световния №405 на старта в Атланта (ОБНОВЕНА)"}
{"url": "https://www.monitor.bg:443/bg/a/view/grycki-korabni-kompanii-sydjat-amerikanska-rafinerija-171314", "text": "Три гръцки корабни компании са завели дело срещу американската рафинерия Philadelphia Energy Solutions Inc (PES) за около 600 000 долара, съобщават гръцки медии. Рафинерията не е платила за наетите танкери. Делото е вписано в южния окръжен съд в Ню Йорк в петък. То става дни, след като американската рафинерия, която е най-голямата на Източното крайбрежие, подаде молба за защита от банкрут. Bayview Shipping Co SA, Skyview Marine Co SA и Gulfview Shipping Co SA търсят общо $ 605,160, чартиране на танкери, лихви, съдебни такси и други разходи. Танкерите са превозили суров петрол между февруари и април.", "date": "2019.07.24", "title": "Гръцки корабни компании съдят американска рафинерия"}
{"url": "https://www.monitor.bg:443/bg/a/view/antyni-ivanov-zagubi-duela-ne-stigna-do-final-v-koreja-171322", "text": "Плувецът ни Антъни Иванов няма да участва във финала на 200 метра бътерфлай на световното първенство в Кванджу, Република Корея. Българинът загуби баража срещу силния унгарец Тамаш Кендереши. Иванов преодоля дистанцията за 1:59,52 минути, докато съперникът му даде време от 1:59,39. До преплуването се стигна, след като и двамата дадоха еднакво време в полуфиналите от 1:56,25 минути и заеха осмата позиция, последна която дава право на участие във финал. По регламент те трябваше да се изправят един срещу друг, за да определят финалиста. Преди две години на световното първенство в Будапеща Антъни Иванов влезе във финала и завърши осми на 200 метра бътерфлай.", "date": "2019.07.24", "title": "Антъни Иванов загуби дуела, не стигна до финал в Корея"}
{"url": "https://www.monitor.bg:443/bg/a/view/kak-da-smenja-gumata-na-shibanija-lubovnik-171323", "text": "Знам, че ще прозвучи странно, ама нещо не ми е наред. Хич не се опитвай да ме опровергаваш. Държа нож. И знам как да го използвам. Ето, демонстрирам веднага. Мога да накълцам лука на ситно, да го нарежа на кубчета или на шайби. Кълцам, а сълзите ми валят по дъската като летен порой. Рева от лука, мисля за пропиляната младост, а сълзите капят ли, капят. Оня, моят, е опънал краци на дивана и изобщо не ме отразява. Похърква доволно. Следобедният сън е свещен ритуал. Като чиновник е. Дойде ли му почивката, слага табела на гишето: „Не безпокой!”. И включва дъскорезницата. На мен, лудото майче, почивка не ми се полага. Имам си задължения. Уикендът ми е разграфен по часове и минути. Да изпера, да изгладя, да наготвя няколко манджи, защото при 30 градуса вън няма по-голям кеф от това да се потиш вътре пред фурната на 220. Пече и с вентилатор. Чудя им се на ония препечени кифли с мак, дето си снимат неоновия педикюр на плажа. Че какво удоволствие намират в това? И като ги намятат във Фейсбук ония ми ти чаши с коктейли „Синя лагуна”, „Секс он дъ бийч”, „Тропическа страст”, полудявам съвсем. Какви ли не впиянчени мисли ми нахлуват в главата. Тъкмо да им се отдам, но изтрезнявам на мига, когато над дъскорезницата се понася вик: - Мамууууу, бършъмигъзъми! Синковецът е. Прекъсвам свирепото отмъщение над лука, за да изпълня майчиния си дълг. Хич не мога да си представя даскалката с орловия маникюр да му бърше насрания гъз. Явно се справя сам, когато е на училище. Но прибере ли се, ставам кенефната му слугиня. И ме започва и той с командите. На татко си е, няма на комшията да се метне. Друга работа е съседът, ехее. Гледа си приятелката като писано яйчице: „Силвенце това, Силвенце онова”. Вози я на работа, прибира я. Разнася торбите с покупките. Жали я. Води я по екскурзии, носи букети. А моят е над тези неща. Вместо букети – маруля. Последно ми подари саксия с босилек. Тъкмо да се умиля и той ме приземи бързо: „Ето, да ми направиш задушени картофки с пресен босилек”. Кулинарен естет. И нереализиран началник: „Направи това, направи онова!”. Под страх от уволнение, сега му пържа кюфтета. Метнала съм във фурната мусака за довечера. Палачинки за закуска. Таратор и пълнени чушки за обяд. Врътнах една баница за следобедна закуска. Тенджера с боб за понеделник, че съм по задачи до късно. За днес си поръча и крем карамел. „Ама да е като на мама”. Ей с това ме разби. Няма начин да постигна това съвършенство. Свекървата е на върха на планината, аз съм в подножието. Кълцам лука с настървение и в главата ми бушуват люти идеи. Аха да ги осмисля, и се разнася нов вик: - Мамооооооооо, дъвката ми се залепи в главата. Щерката е. Два часа я сплитах на негърски плитки. Нека ми! Изключвам котлона, за да се справя и с това изпитание. Включвам, изключвам, включвам, изключвам. А времето си минава. Докато се усетя, чиновникът, роден за началник, се появява на гишето още по-кисел, защото: „Кой, по дяволите, може да се наспи при такъв шум?” Край! Приключих и с мастършефските импровизации, и с вкиснатия мъж, и с децата. И аз съм човек! Лудо майче, но и човек. Може да не ти се вярва, ама и аз предпочитам проклетия „Секс он дъ бийч”, а не двулитровата бутилка с бира в хладилника, за която трябва собственоръчно да нарежа салата. И хич не ме кефи да търкам загорели тенджери с тел. Забравих за маникюра в момента, в който станах майка. И токчетата свалих. Някак неудобно е да се крепиш на кокили с пет пазарски торби в едната ръка и да стискаш дечурлигата с другата. Далеч по-прагматично е да си здраво стъпила на земята. Свиква се с равните подметки, падналия свод, кокалчетата. Болка като болка, не е като да раждаш. Само мъж с 37 градуса може да те разбере. На моя му свикнах. Позачерви ли се, ставам болногледачка – меря му температурата, слагам компреси, завивам, отвивам, галя го по челото. Свиква се. Така свикнах и с петната от повръщано, раздърпаните тениски, ластичната пола, която носех и в деветия месец, чорлавата прическа, сенките под очите. На децата не им прави впечатление, на колегите също, а мъжът ми – той изобщо не ме забелязва. Аз съм домашна прислужница, готвачка и майка. Три в едно. Даже четири в едно, когато го играя и медицинска сестра. Не мога да си спомня кога за последно ме е поглеждал като жена. Щерката е на пет, трябва да е било преди това. После знаете как е – колики, зъбки, шарки, вируси, въшки... „Ти луда ли си? Ами ако се събудят децата?”. Та, свиква се, както казах. Е да, ама не. Проклетият коктейл на кучките прецака нещата. И ме настрои бунтарски. Искам мъж! Сега го искам! Чужд мъж при това! Грабвам таблета, смъквам кухненската престилка и се затварям в тоалетната, за да намеря уединение. Няма къде другаде да се скрия. Мислите ми вече са се подредили като мъниста от гердан, като лястовици на жица, като кебапчета на скара. Знам точно какво искам – ще си намеря адски готин любовник. С физиката на Джейсън Момоа и излъчването на Джерард Бътлър. Да ме носи на ръце, да ме нарича с лигави имена, да ме засипва с комплименти. Трябва само да го вмъкна някак в графика. В понеделник, сряда и петък следобед не става. След работа водя дребния на айкидо и плуване, в събота – математика, неделя - английски. Дъщерята е на художествена гимнастика, пиано и модерни танци. Остава ми петъка. Ако се договоря с бабата да ги варди, ще имам час-два на разположение. Стигат. Остава само да го намеря – мъжа на моите мечти. И знам точно къде ще се случи това – във Фейсбук. Място за неангажиращи връзки и развлечения. - Zdr ko pr? Двайсет съобщения. Този флиртаджийски поздрав събужда жената у мен. Ето го моят човек. Поне предполагам, че е човек. От профилната му снимка малко трудно се ориентирам. От нея ме гледа спортно БМВ. Жълто на цвят. Представям си го как ми намига мъжествено с десния фар. После с левия. Яхвам го смело. И политаме. Нали така пееше Васко Кеца: „Със сто километра в час пак съм номер едно, със сто километра в час аз летя”. И както си летя, рязко набивам спирачки. Ами сега? Нямам никакъв опит с колите. Ако се наложи да му долея вода? Или да му сменя гумата? Какво да го правя тогава шибания любовник? Поправка - 6ibanija, да не ме сметнеш за старомодна. И докато се чудя – за какво, по дяволите, ми е гадже с двуцилиндров двигател, щом не знам как да го ползвам, кандидат шибанякът се включва с ново съобщение: - Kray! Priklu4ih s teb! Ne mi be6e priatno! Това ли беше? Свърши ли? Толкова бързо? Срамен край на незапочнала авантюра. Ей така се разминах с шанса да се уредя за бурна любовна връзка със спортно БМВ. Поне едно изречение да му бях написала, че да ме оцени. Стига вече, достатъчно. Че какво му е на моя трошляк? Стара бричка, но още върви. Добре са го казали хората: „Не пожелавай БМВ-то на ближния”. Пък и петък е ден на майстора, не на любовника.", "date": "2019.07.24", "title": "Как да сменя гумата на шибания любовник?"}
{"url": "https://www.monitor.bg:443/bg/a/view/spipaha-baba-s-boen-arsenal-171332", "text": "Баба ще бъде подведена под наказатена отговорност и ще бъде изправена на съд за незаконно притежаване на опасни боеприпаси. При проверка в дома на 65-годишната жена във Велико Търново, полицаите откриват 25 патрони, калибър 7,65 мм., за които тя така и не могла да предостави разрешително за притежаването и съхранението им.", "date": "2019.07.24", "title": "Спипаха баба с боен арсенал"}
{"url": "https://www.monitor.bg:443/bg/a/view/bg-madof-i-bivol-v-strastna-pregrydka-sreshtu-peevski-171311", "text": "Богато отрупана маса с плескавици и сръбска скара - около нея насядали дузина души. Звучи като римейк на Тайната вечеря? Да, ама не. Действието се развива в наши дни (кога точно е спорно - защото никой не казва), а мястото е тузарска сръбска кръчма в Белград - настоящия уютен пристан на укриващия се от БГ правосъдието Цветан Василев. Банкерът-беглец пък е в ролята на ведрия домакин, който черпи с богати блюда важните гости. Всичко описано до тук пък може да гледате, ако решите да платите 13 долара за невероятното произведение на \"документалистиката\", наречено \"Сенките на София\" (с оригинално заглавие \"Shadows of Sofia\" - б.р.) и широко прокламирано като шедьовър от медиите на подсъдими олигарси у нас. От близо десет дни всички знайни и незнайни пионки на задкулисните грачи бяха активирани да рекламират филма като Манна Небесна, изливаща се върху изстрадалия български народ. За по-голям ефект пускат и трейлърите на филма, който иначе е негледаем в своята цялост и трудно може да бъде наречен плод на журналистически труд. Ако обаче някой си направи труда да жертва над 2 часа от живота си, за да изгледа този апотеоз на US журналиста Кевин Буут, ще остане впечатлен от два факта. Първо - Цветан Василев, който издълба най-дълбоката дупка в БГ икономиката през последните 30 години, е представен като едва ли не жертвен агнец и борец срещу корпуцията у нас. Няма и дума за близо 6-те млрд. лв., които магически се озоваха от сметките на вложителите в КТБ в джоба на укриващия се банкер. Пропуснат е и фактът, че Василев упорито бяга от правосъдието от години, вместо да бъде съден лично за престъпната схема, която е създал. Всички тези липсващи факти от години са част от защитната пледоария на самия БГ Мадоф, а някак подозрително са \"пропуснати\" и от иначе представящия се за независим журналист тексасец, създал \"Сенките на София\". За сметка на това Василев се явява лично във филма (най-вероятно защото не е съдебна зала, които по принцип обича да пропуска) и надълго и нашироко се обяснява какъв пич е и колко са лоши другите. А кои са другите - то е ясно. Начело на редицата е депутатът от опозиционната ДПС и издател на \"Телеграф медиа\" Делян Пеевски, който от години дразни олигархията, защото вместо да стои тихо и кротко, внася законопроекти, с които реже далаверата на задкулисните играчи и издава медии, които не се страхуват да вадят наяве аферите им. И тук идва ред за втория факт, който няма начин да не забележите в \"Сенките на София\". Личен промоутър на Василев пред чужденците е не кой да е, а \"баш борецът\" срещу мафията у нас - \"Бивол\"-ът Асен Йорданов. Той не просто пее в хора на банкера-беглец, а свързва американеца с Цветан Василев и накрая дори се качва в буса му, за да присъства лично на срещата му с укриващия се банкер. Сещате ли се за трапезата в сръбската кръчма, за която стана ясно по-рано? На нея един от най-видните гости е именно Йорданов, който иначе много обича да се прави на независим разследващ журналист. А всъщност е оплетен в тежки връзки - с кремълската пропагандна машина, а както се вижда и от \"Сенките на София\" - с протежето на московските олигарси у нас - Цветан Василев.", "date": "2019.07.24", "title": "БГ Мадоф и Бивол в страстна прегръдка срещу Пеевски"}
{"url": "https://www.monitor.bg:443/bg/a/view/srjada-zapochva-s-valeji-ne-zabravjajte-chadyrite-171316", "text": "Преди обяд в сряда ще има валежи в много райони, но постепенно дъждът ще спира и облачността ще се разкъсва и намалява. След обяд над по-голямата част от страната ще е предимно слънчево. Ще духа слаб до умерен вятър от север-североизток. Максималните температури ще са между 25 и 30 градуса. В четири области на страната е обявен жълт код за обилен валеж и гръмотевични бури. Той е в сила за Плевен, Велико Търново, Ловеч и Габрово. Над планините преди обяд ще се развива купесто-дъждовна облачност и ще има краткотрайни валежи с гръмотевици. През деня явленията ще отслабват и облачността ще се разкъсва. Ще духа умерен север-северозападен вятър. Максималната температура на височина 1200 метра ще е около 18 градуса, на 2000 метра - около 12 градуса. По Черноморието преди обяд облачността ще е значителна и главно по южното крайбрежие все още ще има валежи с гръмотевици. По-късно валежите ще спрат и облачността ще намалее до предимно слънчево време. Ще духа до умерен север-североизточен вятър. Максималните температури ще са 26-28 градуса. Температурата на морската вода е 26-27 градуса. Вълнението на морето ще бъде около 2 бала.", "date": "2019.07.24", "title": "Сряда започва с валежи, не забравяйте чадърите"}
{"url": "https://www.monitor.bg:443/bg/a/view/kndr-zadyrja-ruski-korab-171312", "text": "КНДР задържа руски кораб със 17 моряци на борда. Дипломатите на Руската федерация работят по решаването на проблема с руски кораб, задържан в КНДР миналата седмица. Те са успели да се срещнат с членовете на екипажа. Корабът е задържан от граничната служба на КНДР. Има 17 членове на екипажа, двама от които са южнокорейци.  \" Сянхайлин-8\" плава под руското знаме. Корабът е построен е през 2015 година. Фирма \"Североизточна риба\" е регистрирана на Сахалин, основната ѝ дейност е риболов.", "date": "2019.07.24", "title": "КНДР задържа руски кораб"}
{"url": "https://www.monitor.bg:443/bg/a/view/do-25-leva-taksa-na-200-evro-ot-bankomat-v-chujbina-171305", "text": "Тегленето от банкомат в чужбина е най-неизгодният начин за осигуряване на пари в брой при пътуване в чужбина. При 200 евро от машина таксите варират между 5 и 25 лева от издателя на дебитната карта и банката, показа проверка на „Монитор“ в регистъра на централната ни банка. Обикновено притежателят на пластика смята, че няма такса при плащане на ПОС терминала или онлайн. Това обаче не е валидно за всички банки - някои налагат такива, като сумата е фиксирана на трансакция или е процент от платената сума. Има и такива, чиито кредитни карти не оперират в чужбина и е посочено, че услугата не се предлага. Финтех компании предлагат алтернативни начини на разплащане и теглене на пари в брой. При всяка от тях условията са различни, но като цяло предлагат конкурентни условия, които спестяват такси при плащане в чужбина, както и пазарни обменни курсове. Най-добрият вариант за близките дестинации е ползване на местна валута, закупена на родна земя, или плащане с карта (виж каретата). Когато се теглят пари от банкомат в чужбина, винаги за предпочитане са устройствата, собственост на банкови институции. Добре е все пак, ако притежателят на картата реши да тегли в брой, това да става от банка от групата, издала картата му. Сигнална лампа за пътешествениците е наличието на голям брой автомати за пари, които са собственост на независими оператори. Този тип машини обикновено първоначално предлагат да извършат трансакцията по техен валутен курс, с което голяма част от потребителите се съгласяват. Клопката е добре позната, особено при по-посещавани туристически обекти, където масово има подобни АТМ. Те използват динамичното превалутиране (Dynamic Currency Conversion), пример за добра идея, която се е изродила в начин да бъдете здраво наказани финансово. В началото целта е била да знаете точно колко плащате в собствената валутата, в която е издадена вашата карта. Предполага се, че така ще е по-лесно да сравнявате цените, отколкото постоянно да преизчислявате. Точно тук е уловката - този курс обикновено е с 5 до 20% по-неизгоден от пазарния и от този на банките. Всъщност възможно е подобна услуга да бъде предложена и на ПОС терминал при плащане в магазин или заведение. Всеки лесно може да се заблуди, ако не е сметнал предварително точно колко местна валута трябва да получи срещу левовете си. Още повече че на тези места ще ви предложат вместо в техните пари с картата да \"платите в левове\", което дори и да звучи примамливо е подвеждащо. Това важи с особена сила за държавите, които не са в еврозоната и ползват валути, чиято равностойност в левове не може лесно да се пресметне наум. Таксата за динамичното превалутиране е процент от сумата и може да е доста сериозна. Ето реален пример за теглене на €70 евро от банкомат на голяма банка в Гърция. В случая е избрана трансакция с динамично превалутиране (DCC) и това струва още €6.57 или над 9% такса, което в банковата ви разпечатка ще бъде изписано като €76,57. Друга сума в разпечатката от банкомата, която може да ви учуди, е такса за достъп (аccess сharge). Тя не зависи от теглената сума и варира от около €1.5 до €5 евро. Доста често се среща при банкоматите в Гърция и Испания. Това е поредният начин за банките и собствениците на мрежи от банкомати да вземат такси от клиентите си. Обикновено картите, издадени от банката - собственик на банкомата, са без такса за достъп, а за всички останали има такава и няма начин да бъде избегната Единственото, което може да направите, е да потърсите друг банкомат. Ако решите да теглите, по-добре изтеглете еднократно по-голяма сума, тъй като таксата обикновено е една и съща. За да се минимализират рисковете и за да направи разплащанията по-прозрачни, ЕК вече работи по специална директива. До края на следващата година преди теглене и плащане на екрана на банкомата и на ПОС терминала трябва да се получава информация колко точно такси ще бъдат събрани за това плащане и коя опция е по-евтина. Освен това при теглене на пари от банкомат в чужбина или при плащане с карта клиентът ще може да избира по какъв валутен курс да става плащането. За да се направят разходите за превалутиране по-прозрачни, ще има единна база за пресмятане на таксите за превалутиране на местата за продажба или на банкоматите. Добрият стар кеш работи най-добре за разплащате в държави от региона ни. В Западна Европа обаче той е все по-малко предпочитан и на места може да се окаже, че търговци отказват да приемат плащане кеш или големи банкноти. Но обмяната на валута на място е може би най-рисковата операция и трябва да се избягва или да се прави само в краен случай. Още по-малко по летища и от бюра със съмнителни курсове, където те ще са най-неизгодни. Подобни схеми се правят все още и в България. Един от алтернативните начини си остава да носим в себе си конвентируема валута като еврото, която да заменим на място с местни пари. Според кредитния консултант Тихомир Тошев при използване на банкови услуги в чужбина основното нещо е да видят какви са таксите за теглене, преди да направи това. „Не препоръчвам да се теглят пари от банкомат с кредитна карта. Таксите са много високи и може да се окаже, че ако изтеглите 300 евро, таксата може да е между 20 и 40 евро. Таксите за теглене от дебитна карта са приемливи, но са различни в различните държави и е добре предварително да се информирате какви са. При плащането с банкова карта няма допълнителни такси, но има уловка с курса на валутите. Добре е и да внимаваме да не държим картата и ПИН кода на едно място, защото при кражба може да загубим парите си“, съветва Тошев.", "date": "2019.07.24", "title": "До 25 лева такса на 200 евро от банкомат в чужбина (ТЕМАТА)"}
{"url": "https://www.monitor.bg:443/bg/a/view/zvezda-ot-djavolyt-nosi-prada-snima-v-bylgarija-171280", "text": "Носителят на три награди „Еми“ Стенли Тучи ще се присъедини към списъка от световни знаменитости, акостирали на българска земя за филм. Звездата от „Дяволът носи Прада“ ще пристигне у нас след броени седмици, като по всяка вероятност ще остане в София и околностите за около месец. Тучи, когото по-младите любители на седмото изкуство познават от „Игрите на глада“, ще наруши с финес женската хегемония в криминалната комедия Jolt, за която вече стана ясно, че ще постави именно дамите в центъра на вниманието си. Лентата Преди седмица клапата на заглавието, режисирано от Таня Уекслър, щракна в Лондон, а екипът й вече се разходи и до София за оглед на локациите. В главната роля на Jolt ще видим Кейт Бекинсейл, която ще го раздава като жена с очевидни проблеми с контролирането на гнева, които се опитва да реши, удряйки се с малки количества ток. Тя тръгва по дирите на престъпник, убил мъжа, в когото е влюбена, но ненадейно се оказва сама основният заподозрян. Все още не знаем какъв персонаж е отреден за Тучи, който скрепи приятелството си с Мерил Стрийп именно с „Дяволът носи Прада“ през 2006 г. „Режисьорите обичат да ме избират за герои, които са във властимаща позиция, и се нервирам изключително лесно“, намигна неотдавна 58-годишният актьор. Тучи не е единствената звезда, която ще грее на екрана за Jolt. Заедно с него към актьорския състав ще се присъединят още Боби Канавале („Джуманджи: Добре дошли в джунглата“), транссексуалната актриса Лаверн Кокс („Оранжевото е новото черно“) и Джей Кортни („Отряд самоубийци“), който ще изиграе убития мъж, дал старт на премеждията на Бекинсейл. Канавале и Кокс пък ще го раздават униформени и ще се опитат да разплетат мистерията като съответно детектив Викарс и детектив Невин.", "date": "2019.07.24", "title": "Звезда от „Дяволът носи Прада“ снима в България"}
{"url": "https://www.monitor.bg:443/bg/a/view/sa-sht-naj-setne-s-ministyr-na-otbranata-171313", "text": "Сенатът на САЩ утвърди Марк Еспър като министър на отбраната, информира АП. Осведомителната агенция отбелязва, че с гласуването се слага край на 7-месечна нестабилност на върха в Пентагона. 90 срещу 8 сенатори гласуваха в подкрепа на Еспър. През миналия месец Патрик Шанахан се оттегли от процедурата по утвърждаването му на поста министър на отбраната. Шанахан беше назначен за временно изпълняващ длъжността на 1 януари 2019 г., след като Джеймс Матис се оттегли заради несъгласия с президента Доналд Тръмп.", "date": "2019.07.24", "title": "САЩ най-сетне с министър на отбраната"}
{"url": "https://www.monitor.bg:443/bg/a/view/pochitame-sveta-velikomychenica-hristina-171317", "text": "На 24 юли почитаме Света великомъченица Христина. Тя била родом от гр. Тир. Баща й - мъж от знатен род, на име Урбан, бил управител на града и известен жесток езичник. Родителите й дали името Христина, което било не според тяхното езическо разбиране, но по Божий промисъл: самото име, като някое пророчество, предсказвало, че девицата, когато порасне, ще стане християнка, христова рабиня и невеста. Когато Христина пораснала, тя сама стигнала до познанието за Бог. Разгневена от езическите вярвания, тя счупила домашните сребърни и златни идоли и ги изхвърлила. От тази нейна постъпка баща й люто се разгневил. Христина смело му изповядала своята вяра в Христа. Баща й я подложил на страшни изтезания. Младата мъченица с непоколебима твърдост изтърпяла всичко. Баща й разпоредил да хвърлят в тъмница измъчената Христина, но починал внезапно. Следващите управители Дион и Юлиян продължавали да мъчат изповедницата. Най-накрая Юлиян заповядал да накажат Христина със смърт. Тогава тя била прободена с железни копия от войниците и предала своята честна и свята душа в ръцете на своя Господ. На 24 юли имен ден празнуват Христина, Христин, Кристина, Кристин, Кристия", "date": "2019.07.24", "title": "Почитаме Света великомъченица Христина"}
{"url": "https://www.monitor.bg:443/bg/a/view/rusija-i-kitaj-zaedno-vyv-vyzduha-171315", "text": "Официалният представител на Министерството на отбраната на КНР, старши полковник Ву Киан, обяви това в сряда по време на представянето на \"Бялата книга за националната отбрана на Китай в новата ера\". \"По отношение на практиката на провеждане на стратегически патрулиращи операции, в бъдеще двете страни ще разрешат това чрез двустранни консултации. Под стратегическото ръководство на лидерите на двете страни армията ще продължи да развива отношенията си\", обяснява той. САЩ ще наблюдават ситуацията със съвместния патрул на руската и китайската авиация. От своя страна Пентагонът уверява, че е ангажиран със защитата на съюзниците си. Вашингтон ще проследи развитието на събитията поради факта, че за първи път руски самолети на аерокосмическите сили и китайските военновъздушни сили осъществяват съвместни въздушни патрули в Азиатско-тихоокеанския регион, съобщава СиЕнЕн, позовавайки се на прес-секретаря на Пентагона Дейвид Истбърн. Той отбеляза, че САЩ \"си сътрудничат тясно\" с Южна Корея и Япония. Според Истбърн, Вашингтон \"ще продължи да наблюдава ситуацията\". Говорителят на Пентагона уверява, че \"ангажиментът на САЩ за защита на съюзниците ни е неразрушим\". Вчера Министерство на отбраната на Русия съобщи, че с Китай са провели първия си съвместен въздушен патрул в Азия. Министерството на външните работи на Южна Корея привика заместника на руския посланик, за да изрази недоволството си от действията на руски стратегически бомбардировачи, които са нарушили въздушното пространство на страната. Южнокорейските самолети са извършили предупредителни изстрели. Русия отрича нейни самолети да са извършили нарушения. Япония в същото време недоволства от действията на Южна Корея и Русия. Москва връчи протестна нота на военното аташе на Южна Корея за въздушна хулиганщина.", "date": "2019.07.24", "title": "Русия и Китай заедно във въздуха"}
{"url": "https://www.monitor.bg:443/bg/a/view/zapochvat-antimonopolno-razsledvane-sreshtu-kompanii-kato-gugyl-epyl-i-amazon-171319", "text": "Антимонополният отдел на министерството на правосъдието на САЩ съобщи снощи, че започва голямо разследване срещу мощни високотехнологични компании, работещи в сферата на интернет, подозирани в опити да потискат конкуренцията и да заемат доминиращо място на пазарите, предадоха Ройтерс и ДПА. В съобщението се казва, че разследването ще проучва \"дали и как пазарно ориентираните онлайн платформи са натрупали пазарна мощ и участват в порочни практики, ограничаващи конкуренцията, потискащи иновациите и увреждащи интересите на потребителите\". Добавя се, че съществуват \"масови подозрения\" на фирми и индивидуални потребители, че подобни практики \"задушават конкуренцията в интернет търсачките, социалните медии и в някои търговски услуги\". Не се посочват конкретни компании, предава БТА. Министерството се надява да получи \"информация от обществеността, включително и от служители в отрасъла, които са осведомени за конкуренцията между мрежовите ресурси\", и е готово да заведе съдебни искове спрямо такива компании, които бъдат уличени в нарушения. Според вестник \"Уолстрийт джърнъл\" обекти на такива проверки могат да станат интернет гиганти като Гугъл, Епъл и Амазон. Изданието отбелязва, че министърът на правосъдието Уилям Бар, който е и генерален прокурор на САЩ, отделя особено внимание на технологичните компании. Натискът върху тях от страна на регулиращите органи на САЩ може да нарасне, подчертава вестникът. ДПА припомня, че неведнъж лично президентът Доналд Тръмп е насочвал заплашително пръст към Фейсбук, Амазон и Гугъл, които според него налагат антиконсервативен уклон в социалните мрежи. Към повишен надзор над големите технологични компании призовават и редица конгресмени и от двете партии след серията от скандали, свързани с използването на лична информация на потребителите.    ", "date": "2019.07.24", "title": "Започват антимонополно разследване срещу компании като Гугъл, Епъл и Амазон"}
