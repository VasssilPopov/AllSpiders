{"url": "https://www.monitor.bg:443/bg/a/view/servizi-i-bakalii-falirat-naj-chesto-171941", "text": "Най-често българинът започва бизнес начинания в търговията или ремонт на автомобил, но и оцелява най-трудно. Делът на нововъзникващите дружества у нас е приблизително постоянен с годините - около 12 на сто от всички компании. Това показва изследването на демографията на предприятията, което Националният статистически институт изготвя веднъж годишно. През 2017 г. в България са действали 347 730 активни предприятия, което е с 0.1% по-малко в сравнение с предходната. 164 876 от тях, или 47.4%, са с нула наети, 37.6% имат под 5-има служители, а с повече от 10 са 7.8% от компаниите. Същевременно именно в последната група компании са ангажирани близо 70% от работещите българи, и обратното - в групата От статистическите данни за времето между 2013 и 2017 г. се вижда, че най-често се създават дружества с предмет на дейност търговия - 42.2%, а най-малък е делът на новоучредените добивни компании - едва 0.1% средно за периода. В същото време и \"смъртността\" на чисто търговските начинания е най-голяма, а добивните са най-жизнеспособни. Делът на предприятията, родени през 2012 г. и все още активни пет години по-късно - през 2017 г., е 5.6%. Най-жизнеспособни са предприятията от енергетиката, където оцелелите са 13.6%. Стойността на този показател е най-ниска за компаниите, занимаващи се с недвижими имоти - 4.0%. През 2016 г. са били закрити 41 611 предприятия, или 11,9 на сто от броя на активните предприятия през същата година, като почти половината от тях са в сектора на търговията и ремонта на автомобили и мотоциклети. Бизнес демографията представя данни за броя активни предприятия, броя новородени предприятия, относителния дял на оцелелите предприятия, броя умрели предприятия, както и данни за промяната на заетостта в тях към определен момент. През 2016 г. 42,3 на сто от \"умрелите\" предприятия са в сектор \"Търговия; ремонт на автомобили и мотоциклети\". През 2016 г. като от тях 34 508 са преживели успешно следващата година. Най-висок е делът на оцелелите предприятия в \"Транспорт, складиране и пощи\" - 87,3 на сто, а най-нисък – в \"Производство и разпределение на електрическа и топлинна енергия и на газообразни горива\" – 52,1 на сто. Бизнес демографията на националната статистика показва негативна тенденция с напредването на годините.", "date": "2019.07.31", "title": "Сервизи и бакалии фалират най-често (ТЕМАТА)"}
{"url": "https://www.monitor.bg:443/bg/a/view/firmotvorchestvo-ili-istinski-biznes-171933", "text": "Още при соца, с прословутия Указ 56 немалко по-предприемчиви хора регистрираха фирми и се опитаха да разчупят оковите на администрираната икономика и да не разчитат само на държавната заплата. След промените модата да се регистрират фирми бе повсеместна и само който не се бе сетил, той не си регистрира фирма. И като предмет на дейност се вписваше каквото се сетите, разрешено от закона. Естествено в онези мутренски времена, когато се наливаха основите на ченгеларско-комсомолския ни капитализъм, наистина работеха малка част от регистрираните фирми. Най-активни бяха момчетата с анцузите и тежките златни ланци, които „застраховаха“ наред и едновременно с това се стреляха по улиците за разпределение на територии. В по-ново време нещата със свистенето на куршумите, размахването на бухалките, паленето и взривяването на коли, жилища и магазини вече са минало. В реалната икономика обаче останаха много малко дребни играчи. Делът им особено в търговията непрекъснато намалява. Големите молове изядоха хляба на малките квартални магазинчета, които масово се бяха пръкнали след промените. В резултат собствениците и работещите в тях хванаха и отидоха на гурбет в близки и далечни страни. Същите тези държави се гордеят с големите си световноизвестни концерни, но голям дял в икономиката им заемат именно малките и средните фирми. Данъците там са по-високи, но бюрокрацията е по-малка и корупционният натиск е по-слаб. Всички тези предпоставки от години привличат големи инвестиции и за това и стандартът на живот на хората там е по-висок и продължава да действа като магнит на младите българи. Въпреки трудностите част от останалите в родината способни и предприемчиви хора регистрират фирми и се опитват, както и преди три десетилетия да започнат да работят за себе си и да не чакат само на заплата. Цифрите обаче сочат, че едва една от 20 фирми успява да оцелее в първите четири-пет години. Според последните данни на държавната статистика от регистрираните през 2012 г. нови фирми само 5,6 на сто са били още на пазара през 2017-та. Няколко са хипотезите за множеството отпаднали от играта стопански субекти. Първата е липса на традиции и опит в предприемачеството. Да не забравяме, че след 1944 г. бе избита немалка част от бизнес елита на България. Наследниците им пък бяха репресирани. Думата буржоа или буржоазен произход се превърна в клеймо. Втората е нормалното надценяване на собствените способности или просто мързел да се пробие на пазара. Третата и не маловажната е, че част от фирмите обикновено се основават с конкретна цел. Често тя е не да се развива истински бизнес за благото на предприемача и обществото, а за да се точи ДДС или да се правят други далавери като пране на пари, придобити от престъпна дейност например. Сигурно има и доста други.", "date": "2019.07.31", "title": "Фирмотворчество или истински бизнес"}
{"url": "https://www.monitor.bg:443/bg/a/view/gijermo-del-toro-sys-zvezda-na-alejata-na-slavata-171932", "text": "Мексиканският режисьор Гийермо дел Торо ще бъде почетен със своя звезда на прочутата Алея на славата в Холивуд. Церемонията ще се състои на 6 август. Той ще бъде 2 669-ата знаменитост, удостоена с това отличие на булевард \"Холивуд\", като звездата ще бъде поставена в раздела за игрални филми. Режисьорът получава отличието заради своя креативен и иновативен поглед. С богатата си фантазия той изненадва и пленява зрителите, твърдат организаторите. На церемонията ще присъстват режисьорът на \"Междузвездни войни\" Джей Джей Ейбрамс и певицата Лана дел Рей. Първият филм на мексиканския режисьор – \"Кронос\", датира от 1993 година и свръхестествен хорър, написан по негов сценарий. Дел Торо започва кариерата си като гримьор за специални ефекти. Неговата научно-фантастична творба \"Формата на водата\" от 2017 година му донесе четири награди \"Оскар\", включително за най-добър филм и за най-добър режисьор", "date": "2019.07.31", "title": "Гийермо дел Торо със звезда на Алеята на славата"}
{"url": "https://www.monitor.bg:443/bg/a/view/pusnaha-shefa-na-tad-grup-sreshtu-100-000-lv-garancija-171943", "text": "Шефът на фирмата \"ТАД Груп\" Иван Тодоров, който заедно с двамата негови подчинени Георги Янков и Кристиян Бойков е обвинен за кибертероризъм заради атаката срещу сървъра на НАП, излиза на свобода срещу 100 000 лева гаранция. Това реши спецсъдът след над 3 часа заседание. По време на него стана ясно, че сред основните свидетели на прокуратурата е младшият експерт в \"ТАД Груп\" Захари Митев.  Съдът прецени, че няма риск Тодоров да се укрие, защото се е прибрал доброволно, въпреки че е знаел обвиненията си. Тодоров пристигна от Канада във вторник сутринта с полет от Истанбул и бе арестуван на летището. След решението на съда Тодоров трябва да излезе незабавно на свобода. Парите за гаранцията трябва да внесе до 10 дни. Той обясни, че служителите му наистина търсят уязвими места в компютърните системи на компании, но това са тестове с тяхното знание, а не хакерски атаки. Кристиян Бойков и Георги Янков също са на свобода срещу гаранция от 20 000 лв.", "date": "2019.07.31", "title": "Пуснаха шефа на \"Тад груп\" срещу 100 000 лв. гаранция"}
{"url": "https://www.monitor.bg:443/bg/a/view/sydyt-otmeni-spiraneto-na-zlaten-vek-171944", "text": "Административният съд отмени заповедта за спиране на строежа на небостъргача \"Златен век\" на фирма \"Артекс\". В решението на съда се казва, че няма каквито и да е правни основания за разпореденото спиране на небостъргача в Лозенец, съобщи БНТ. В решението пише, че след презаверяването на разрешението за строеж започва да тече нов срок. Последната заповед е на главния архитект на София Здравко Здравков и е от 2018-та г. Това означава, че десетгодишното разрешение за строеж на \"Златен век\" изтича през 2028 г. Отклоненията по строежа са само на отделни части от него и заради запазването на съразмерността на сградата не е трябвало да се спира цялото строителство, се казва още в решението на съда. В него е посочено още, че шефът на ДНСК Иван Несторов е този, който трябвало да се произнесе за валидността за разрешителното за строеж, а на да прехвърля правомощията си на главния архитект на столицата Здравко Здравков. Решението на съда може да се обжалва пред ВАС.  ", "date": "2019.07.31", "title": "Съдът отмени спирането на \"Златен век\""}
{"url": "https://www.monitor.bg:443/bg/a/view/utre-pak-dyjd-jivakyt-pada-prez-uikenda-171945", "text": "Утре още сутринта над североизточните, а около и след обяд над много райони и в останалата част на страната ще има валежи. По-значителни ще са те в Източна България. Ще има и гръмотевици. Ще духа слаб до умерен северозападен, в Източна България север-североизточен вятър, съобщи дежурният синоптик Христо Христов от Националния институт по метеорология и хидрология пред \"Фокус\". Максималните температури в повечето райони ще са между 29° и 34°, а в София около 30°.  Над Черноморието ще има временни увеличения на облачността и на места, главно по северното крайбрежие ще превали дъжд. Ще духа слаб до умерен северен, след обяд североизточен вятър. Максимални температури ще са 29°-30°, а температурата на морската вода е 26-27°. Вълнението на морето ще бъде 1-2 бала. Над планините ще бъде предимно слънчево, около и след обяд - с купесто-дъждовна облачност и на места ще превали и прегърми. Ще духа до умерен северозападен вятър. Максимална температура на 1200 метра около 24°, на 2000 метра - около 16°. През нощта срещу петък на отделни места в източната половина от страната все още ще има валежи, придружени с гръмотевици. Над Западна България ще бъде предимно ясно. В петък ще преобладава слънчево време, с временни увеличения на облачността, в по-голямата част от страната – без валежи, но по приближаващия бърз студен атмосферен фронт привечер и през нощта срещу събота на отделни места в Западна България ще има краткотрайни валежи и гръмотевична дейност. През почивните дни, с усилване на вятъра от северозапад, ще нахлуе сравнително по-хладен въздух. Облачността ще е променлива. В събота от запад на изток ще превали и прегърми. По-голяма е вероятността за интензивни валежи и гръмотевични бури в Северна България и на места в източните райони, а най-значителни количества се очакват в Североизточна България. В неделя, главно в Североизточна България, все още са възможни краткотрайни валежи.", "date": "2019.07.31", "title": "Август започва с дъжд, живакът пада през уикенда "}
{"url": "https://www.monitor.bg:443/bg/a/view/bg-filmyt-sestra-shte-se-bori-za-nagrada-ot-festa-v-san-sebastian-171930", "text": "Българският филм „Сестра“ на Светла Цоцоркова попадна в селекцията за престижния международен кинофестивал в Сан Себастиан. Форумът ще се проведе от 20 до 28 септември, като директорът на 67-мото му издание Хосе Ребординос обяви и част от лентите, които ще се борят за отличия. Общо 14 заглавия ще се състезават за Наградата за нови режисьори. Именно в този списък попада и „Сестра“. Сред останалите претенденти за приза са филми, реализирани вАржентина, Чили, Израел, Япония, Литва, Норвегия, Южна Корея, Испания, Швейцария, Тунис, Великобритания и САЩ. Основните теми, които се прокрадват във всички селектирани заглавия, са проблематичните отношения в семейството, лошата връзка между родители и деца. От 14-те филма, осем са на дебютанти в ролята на режисьори, 6 от кинодейците пък участват с вторите си проекти, какъвто е случаят и със Светла Цоцоркова. В Сан Себастиан, впрочем, се проведе премиерата и на предишния й филм „Жажда“.", "date": "2019.07.31", "title": "БГ филмът „Сестра“ ще се бори за награда от феста в Сан Себастиан"}
{"url": "https://www.monitor.bg:443/bg/a/view/zakrivat-domovete-za-psihichno-bolni-171929", "text": "Домовете за пълнолетни с умствена изостаналост и за хора с психични разстройства ще бъдат закрити до 2035 г. Мярката е свързана с процеса на деинституционализация на грижата. Това заяви социалният министър Бисер Петков в писмен отговор на депутатско питане. По данни на Агенцията за социално подпомагане към настоящия момент на територията на цялата страна функционират общо 27 дома за пълнолетни лица с умствена изостаналост, с общ капацитет 2080 места, като заетите са 2021. От тях 13 дома са за пълнолетни лица с психични разстройства, чийто капацитет е 1020 места, от които са заети 977. Към момента чакащите за настаняване и в двата вида социални заведения са общо 827 души. За изпълнение на Националната стратегия за дългосрочна грижа в началото на 2018 г. Министерският съвет прие План за действие за периода 2018-2021 г. Той обхваща мерките за първия етап от изпълнението на процеса на деинституционализация на грижата за хората с увреждания и възрастните хора, който трябва да бъде завършен до началото на 2035 г. С изпълнението му ще се закрият 10 специализирани институции - 5 дома за пълнолетни лица с умствена изостаналост и 5 дома за пълнолетни с психични разстройства. От тях ще бъдат изведени 786 души - 405 лица с психични разстройства и 381 лица с интелектуални затруднения. На тях ще им бъде оказана подкрепа в общността Вече е в ход изграждането на 100 нови подкрепящи услуги и такива за резидентна грижа в общността за 2140 потребители, които включват: 10 центъра за социална рехабилитация и интеграция за лица с психични разстройства и за лица с умствена изостаналост; 6 дневни центъра за подкрепа на хора с различни форми на деменция и техните семейства; 16 дневни центъра за лица с увреждания и техните семейства, включително с тежки множествени увреждания. 68 центъра ще са за грижа за хора с увреждания и възрастни хора - 30 за лица с психични разстройства, 22 за лица с умствена изостаналост, 7 за лица с различни форми на деменция и 9 за възрастни хора в невъзможност за самообслужване, уточнява министърът. Мрежата от социални услуги за хора в неравностойно положение се развива непрекъснато. С финансиране от държавния бюджет към май 2019 г. се предоставят 551 социални услуги в общността с възможност за подкрепа и грижа на над 10 000 пълнолетни лица от уязвими групи, включително на хора с интелектуални затруднения и психични разстройства - дневни центрове, центрове за социална рехабилитация и интеграция, центрове за настаняване от семеен тип, отчита още министър Петков. За подкрепата на лицата с интелектуални затруднения и лицата с психични разстройства е от голямо значение и подобряването на нормативната уредба в областта на социалните услуги и създаването на възможности за развитие на интегрирани услуги. Особено важни са услугите в домашна среда. Към края на май 2019 г. услугите личен асистент, социален асистент и домашен помощник са ползвани от приблизително 24 450 потребители и са били наети приблизително 17 500 лични и социални асистенти и домашни помощници, става ясно от отговора на Бисер Петков.", "date": "2019.07.31", "title": "Закриват домовете за психично болни"}
{"url": "https://www.monitor.bg:443/bg/a/view/otpusnaha-oshte-90-mln-leva-za-tol-sistemata-171935", "text": "Правителството отпусна допълнителни средства в размер до 89,9 млн. лева по бюджета на строителното министерство за 2019 г. за финансиране на дейността на специализираното звено „Национално тол управление“ (НТУ) в Агенция „Пътна инфраструктура“ (АПИ) за 2019 г., съобщиха от пресслужбата на МС. Средствата ще бъдат използвани за обезпечаване на дейностите на специализираното звено НТУ в АПИ през 2019 г., което изпълнява всички функции по събирането на пътни такси, по опериране на Електронната система за събиране на пътни такси, администриране събирането им и осъществяване на контрол и надзор върху доставчиците на услуги за електронно събиране на такси за изминато разстояние. Таксуването на пътните превозни средства с обща технически допустима максимална маса над 3,5 тона с тол такса ще се прилага след обнародване на решение на правителството, но не по-късно от 1 март догодина. Това реши парламентът, като отложи търговската експлоатация на тол системата с приетите на второ четене промени в Закона за пътищата. Дотогава тежкотоварните превозни средства ще заплащат месечна, седмична или дневна електронна винетка. Максималната дневна такса за ползване на пътната инфраструктура от тежкотоварни автомобили е 12 евро.", "date": "2019.07.31", "title": "Отпуснаха още 90 млн. лева за тол системата"}
{"url": "https://www.monitor.bg:443/bg/a/view/nad-900-hil-bylgari-proverili-dali-sa-s-iztekli-danni-171938", "text": "937 620 са българските граждани, проверили дали личните им данни са били неправомерно разпространени, отговори заместник изпълнителният директор на НАП Милена Кръстанова на въпрос на „Монитор”. Данните са от вчера вечерта (18 ч.). За 665 хиляди от тях отговорът е, че са с разкрити данни, а едва 272 462-ма могат да бъдат спокойни, че не е имало неправомерен достъп. До момента са обработени 73 млн. данни, като при над 609 хиляди от тях има несъответствия или частично изтичане на данни. Сега НАП работи по съпоставянето на изтеклите с наличните данни в агенцията. Предстои проверка, която ще смали техния обем, за да може да се разгледат те в детайли, като от ведомството успокоиха, че няма променена информация в базите на НАП. - коментира главният изпълнителен директор на приходната агенция Галя Димитрова. По нейни думи няма 100-процентово сигурна система, която да работи и в интернет среда, като това е факт не само у нас, но и навсякъде по света. “Това е реалността - мисията ни е да бъдем максимално достъпни и открити с клиентите си”, каза още Димитрова. Според нея от агенцията са подценили баланса между достъпност и сигурност, тъй като добрата защита изисква и по-модерна техника. Общо услугите, които НАП предоставя, са 138, като всеки ден 26 000 души ги използват. Ежедневно се правят над 150 000 справки и се обменят документи. Затова и в следващите дни приоритет за ведомството ще е близката комуникация с клиентите, за да стане ясно кои данни точно са били оповестени публично и какви мерки да се предприемат, за да се избегнат рисковете. - успокои Димитрова. Тя предупреди, че ще е добре хората да сменят паролите, както и ПИК кода си. Скоро гражданите ще могат да проверят какво точно е било публикувано онлайн. Това ще стане чрез при която при въвеждане на ПИК или електронен подпис гражданите ще виждат каква информация е изтекла. “Това може да бъдат трите имена, ЕГН, адрес, данни от годишната декларация за дадена година или данни, свързани с осигуряването ви за определен период”, поясни зам.-шефът Кръстанова. По време на конференцията стана ясно, че и Димитрова, и Кръстанова също са с изтекли данни. От пострадалите е и комуникационният директор на агенцията Росен Бъчваров. В момента тече пълен одит, извършван от държавната „Информационно обслужване”, и се работи по нова ИТ структура. Димитрова предупреди, че ако се установи, че има вътрешни лица, които имат отношение към проблема, ще има дисциплинарни мерки. На въпрос дали самата Димитрова няма да подаде оставка тя отговори: „Министърът на финансите Владислав Горанов Оставката е най-лесното нещо.“ Не мисля, че един успешен ръководител на приходната администрация, която заедно с Агенция \"Митници\" успя да увеличи данъчните приходи с 50% за последните няколко години, заслужава дори за толкова сериозно деяние, което ги превръща в жертви, а не в извършители на престъпление, трябва да обезглавяваме приходната администрация. Това заяви финансовият министър Владислав Горанов на въпрос дали ще поиска оставката на шефката на приходната агенция Галя Димитрова заради изтичането на данни на 5 млн. българи. \"С какви мотиви искате оставката на един потърпевш на криминално престъпление? Ние сме жертви, както всички, на криминално деяние, на което целите му надминават обикновеното хакерство. Не съм чул шефът на ЦРУ да напусне след \"Уикилийкс\", изтъкна още Горанов. Досега ръководителят на “Информационни системи” е подал оставка след искане от Димитрова, а се чака и напускането на шефа на “Информационна сигурност” поради открита уязвимост. Министърът на финансите Владислав Горанов изтъкна, че отговорността за случая ще бъде понесена от отговорните служители. И посочи, че вече има 2-ма служители, които не са на работа в агенцията - директорът на ИТ звеното и този на информационната сигурност. \"Със същите аргументи тези, които причиниха това, искаха и правителството да си тръгне\", акцентира Горанов. На въпрос кои са тези, които искат оставката на правителството, той посочи: \"Опозицията със сигурност и хора, които не могат да го направят с демократични способи\". Изводът бил, че балансът между повече електронни услуги и по-голяма сигурност е \"много тънък\", и изтъкна, че трябва да бъдат по-прецизни, без да се отказват да направят приходната администрация максимално достъпна за гражданите. На въпрос на в. \"24 часа\" какъв е срокът, в който приходната агенция трябваше да се свърже лично със 189 граждани, за които има наличие на изтичане на голяма част от данните им, той заяви: \"Аз съм сигурен, че ако говорим за тези 189 души, вече са информирани\". Горанов акцентира, че наличието на име, ЕГН и номер на лична карта, без да се извършват няколко други престъпления, не може да засегне имуществото на гражданите.", "date": "2019.07.31", "title": "Над 900 хил. българи проверили дали са с изтекли данни"}
{"url": "https://www.monitor.bg:443/bg/a/view/taen-chat-s-bivol-zakova-firmata-na-hakera-krisss-obzor-171934", "text": "Таен чат на 20-годишния хакер Кристиян Бойков със собственика на сайта с връзки с кремълската пропаганда „Бивол“ е бил разкрит при декриптирането на служебния лаптоп на обвиняемия програмист, подвизавал се под псевдонима Криссс. Това стана ясно преди старта на мярката за неотклонение на шефа на Бойков Иван Тодоров, който бе задържан в понеделник вечерта при пристигането си на летище София. Мярката стартира в късния следобед, като прокуратурата искаше да е при закрити врати, тъй като голяма част от доказателствата касаят националната сигурност. Въпреки това, от прокуратурата дадоха информация за част от доказателствата по делото. Откритият таен чат показва, че фирмата „Тад груп“ е точила информация от базата данни на НАП към „Бивол“. Освен това „От анализа на компютърните конфигурации има данни, че данните са изпратени на собственика на \"Биволъ\" и е имало скрит чат през \"Телеграм\" между един от обвиняемите и собственика на \"Биволъ\", в рамките на който се казва, че са били предоставени данните, които са били копирани от НАП\", заяви по време на брифинг завеждащият отдел \"Антитероризъм\" в Специализираната прокуратура Евгения Станкова. Тя не посочи между кого е водена кореспонденцията, но при проверка в самия сайт „Бивол“ се вижда, че директор на медията е Асен Йорданов, а главен редактор е Атанас Чобанов. И двамата от години са уличавани у нас и в чужбина в ректьорски схеми за изнудване на неудобни лица и кметове, като в същото време и двамата са пазарували евтини имоти у нас, а Чобанов се е облажил и от френската хазна. В Париж руският зет (Чобанов е женен за дъщерята на кореспондента на „РИА новости“ Виктор Онучко – Мария – б.р.) пък живее в социално жилище, а френски медии го изловиха, че получава сериозна заплата от държавата като учен в CNRS, докато всъщност развива политическа кариера у нас. От години пък дуото като Иво Прокопиев, Цветан Василев и Огнян Донев. Връзка между фирмата „ТАД груп“, хакерската атака срещу базата данни на НАП и закулисните играчи бе разкрита още миналата седмица. Според разследващи откритото до момента и декриптирано съдържание на служебния лаптоп на Бойков показва, че фирмата се е занимавала с кибертероризъм, но е съчетала тази си дейност с обслужването на политически интереси. Едно от доказателствата за това е папката „Търсене за бивол“, в която хакерът е сложил източени от него данни за различни публични личности, сред които са премиерът Бойко Борисов, главният прокурор Сотир Цацаров, депутатът и издател на „Телеграф медиа“ Делян Пеевски и още лица. Една от основните версии е, че източваните от дружеството данни са били събирани в полза на кръга „Капитал“, за да захранват предизборно с компромати сайта „Биволъ“, който от години се занимава с рекетьорска дейност и играе в комбина с подсъдимите олигарси Иво Прокопиев, Цветан Василев и ортаците им от задкулисието у нас. Освен че беше обвинен в изнудване от кметове по морето, сайтът, собственост на Асен Йорданов и с главен редактор Атанас Чобанов, А наскоро стана ясно, че лично е участвал във филм, лъскащ имиджа на Цветан Василев. Журналистът лично завел екипа при банкера беглец, криещ се вече с години в сръбската столица Белград. Прокурор Станкова посочи още, че последните два дни са били разпитани служители на НАП и от разпитите стана ясно, че са копирани данните на над 5 100 000 български граждани – ЕГН-та, различни комбинации от цифри, регистрационни номера на МПС и най-различни данни, с които НАП разполага. „Тези данни са били копирани и са били предоставени на различни сайтове – в материалите по делото има данни, че около 2 седмици преди изтичането на данните от НАП тези данни са били предоставени на сайта „Бивол“, това се съдържа в свидетелските показания, не само в експертните справки, т.е. от анализа на компютърните конфигурации има данни, че са изпратени на собственика на „Бивол““, посочи още прокурорката. Тя допълни, че има доказателства, че тези данни са били предоставени и на други средства за масова информация зад граница и даде за пример „БиБиСи“ и „Ройтерс“. „Тоест освен на сайта „Бивол“, данните са излезли извън пределите на страната, което пък създава в голяма степен възможност да се засегне националната сигурност, тъй като това са изключително ценни данни. Анализът на всички доказателства до момента е, че че това е срещу действащата политическа система, срещу формата на управление. Установи се, че това е една дейност срещу населението, с цел да се внесе нестабилност сред населението, да се дестабилизира политическата обстановка, правителството, да се всее смут и страх в населението. Налице е и разстройване на дейността на Националната агенцията за приходите. Служителите там са изключително притеснени. В настоящия момент дейността на НАП е изключително затруднена, Агенцията не може да функционира нормално. Всичко, което се съдържа в делото, към момента представлява следствена тайна\", каза Станкова. Тя посочи още, че разследващите са установили и „посегателство върху сървъра на поливната система пред парламента“. „В данните, които се съдържат в материалите по делото, става въпрос, че е имало желание евентуално при преминаване на автомобилите на държавния глава или гости на Народното събрание, да бъде активирана поливната система пред парламента, с което да се създаде някакво затруднение при придвижването. За нас като прокурори е важно да направим своя извод, че създавайки такава нестабилност тя води след себе си нестабилност на цялата ни политическа система“, категорична бе шефката на отдел „Антитероризъм“ в спецпрокуратурата. \"Поискали сме делото да бъде разгледано при закрити врата, тъй като се касае за данни, свързани с националната сигурност на държавата“,  заяви прокурор Евгения Станкова преди началото на делото за мярката за неотклонение на обвинения в подбудителство към кибертероризъм собственик на \"ТАД Груп\" Иван Тодоров. „Внесли сме и искане да не бъдат разгласявани данни, които да нагнетяват допълнително социално напрежение и паника в населението. В рамките на разследването са иззети множество компютърни конфигурации, мобилни телефони, флаш памети, сървъри, за които са назначени експертизи и се чакат експертни заключения. Събраните доказателства съдържат свидетелски показания, повечето от които на служители на фирмата \"ТАД Груп\", които дават показания, че целенасочено са избирани фирми, чиито данни да бъдат копирани\", обяви още завеждащият отдел \"Антитероризъм\" в Специализираната прокуратура. По думите й към момента има данни, че е била копирана информация за \"висши ръководни личности, както и една много популярна хазартна игра\". Собственикът на „Тад груп“ Иван Тодоров не е съдействал по никакъв начин на разследването, не е предоставил пароли, с които да бъдат разшифровани компютърните конфигурации, които са иззети от офисите на фирмата. При обиските там са иззети множество компютърни конфигурации, телефони, флашпамети, сървъри, за които са назначени експертизи и се чакат техните заключения. Към настоящия момент събраните доказателства могат да бъдат анализирани, в тях се съдържат свидетелски показания, повечето от които на служители на „Тад груп“, които дават показания затова, че целенасочено са избирани фирми, чиито данни да бъдат копирани. Оказа се, че Тодоров е избрал да бъде защитаван от адвокатка, която се явява по делата на подсъдимите олигарси Иво Прокопиев и Огнян Донев.", "date": "2019.07.31", "title": "Таен чат с „Бивол“ закова фирмата на хакера Криссс (ОБЗОР)"}
{"url": "https://www.monitor.bg:443/bg/a/view/hubchev-atakuvame-ot-pyrvata-minuta-171927", "text": "„Левски“ ще играе изключително атакуващо в реванша с АЕК (Ларнака), разкри треньорът на „сините“ Петър Хубчев. Мачът от втория кръг на Лига Европа е утре вечер пред празни трибуни „Герена“ заради наказание, а домакините имат тежката задача да наваксат изоставане с 0:3 от първата среща. На срещата с медиите преди двубоя Хубчев призна, че „Левски“ ще поеме сериозен риск с прекалено атакуваща схема на игра, но няма избор, защото трябва да се търси разгромна победа. Спецът също така заяви, че може да заложи на тактика с двама нападатели. „Пределно ясно ми е, че ще трябва да играем с много по-голям риск, дали ще издържим, ще видим вече, коментира треньорът на „Левски“. - Разбирайте го, че ще атакуваме от първата минута. Възможно е да играем с двама нападатели, Найджъл Робърта е картотекиран и готов. Правилата са такива и ние сме длъжни да опитаме и да играем по този начин. За нас е важен хъсът и какъв отбор сме. Шансовете на “Левски” са малки”, заяви още Петър Хубчев. Той ще трябва да се оправя без напусналия Давиде Мариани, който официално подписа с дубайския „Шабаб Ал Ахли“. Играчът направи емоционално сбогуване с феновете на „Левски“, като им изпрати видео клип в социалните мрежи. От клуба също не пропуснаха да благодарят на Мариани за приноса му, а освен това разкриха официално и трансферната сума – 1.47 милиона евро. В новия си тим пък халфът ще изкарва по 100 000 евро на месец.", "date": "2019.07.31", "title": "Хубчев: Атакуваме от първата минута"}
{"url": "https://www.monitor.bg:443/bg/a/view/anketnata-komisija-za-techa-ot-nap-se-sybira-otnovo-prez-septemvri-171937", "text": "Ръководителите на НАП, ДАНС и МВР са изслушани на първото заседание на парламентарната Временна анкетна комисия за изясняване на всички факти и обстоятелства около случая с теча на лични данни от приходната агенция, което беше днес.  Комисията ще продължи работата си вероятно в първата седмица на септември. Това беше посочено на брифинг след заседанието, даден от председателя на комисията Красимир Ципов и ръководството на НАП. Ципов заяви, че е възможно депутатите да поканят на изслушване прокуратурата, както и Комисията за защита на личните данни. По думите му комисията трябва да продължи да работи поне три месеца. Той обясни, че депутатите са получили достатъчно информация за генезиса на проблема. Ще се прецени още дали на заседание на комисията да бъдат поканени представители на нотариална камара, банкова асоциация, асоциация на фирми за кредитиране, за да бъде внесено успокоение, че няма необходимост гражданите да подменят документите им за самоличност, обясни Ципов, цитиран от БТА. Той посочи още, че ще бъдат поканени и представители на IT бизнеса. Шефката на НАП Галя Димитрова заяви, че е поискала и получила оставката на ръководителя на звеното за информационни технологии, но не е получила още оставката на ръководителя на информационна сигурност. \"Предприела съм структурни промени, които да засилят отговорността за дейността за защита на информацията в нашата агенция. Ще бъде създадено звено, предложила съм на УС на НАП, което да е на пряко мое подчинение и да завишим изискванията за квалификацията в длъжностната характеристика на ръководителя на това звено, който ще бъде избран\", заяви Димитрова.Няма фирма, която да е отговаряла специално за защитата на информацията, допълни още тя, както и обществена поръчка за защита на личните данни. Красимир Ципов каза още, че след като приключи работата си, комисията ще препоръча на всички компетентни институции да вземат мерки, за да се повиши сигурността на информационните системи и да не се стига до други такива подобни казуси.", "date": "2019.07.31", "title": "Анкетната комисия за теча от НАП се събира отново през септември"}
{"url": "https://www.monitor.bg:443/bg/a/view/spisykyt-s-inovativni-shkola-nabybna-s-oshte-395-171936", "text": "Списъкът с иновативните училища за следващата учебна 2019/2020 г. набъбна до 395 школа след като към тях бяха добавени нови 133 школа. Те са в 133 населени места, разпръснати в общо 111 общини във всички области. Иновациите са насочени към разработване и въвеждане на нови елементи в организацията или съдържанието на обучението, организиране по-нов или усъвършенстван начин на управлението, обучението и образователната среда, използване на нови методи на преподаване. Проектите на школата са с продължителност до 4 години и ще обхващат всички ученици в тях или само децата от даден випуск. За всяка учебна година са описани конкретно етапите на напредъка и резултатите, които се очакват от предложените иновации. Определени са целите и идеите, свързани с личностното, интелектуалното и емоционалното развитие на учениците. Преди да бъдат представени пред просветното министерство проектите трябва да са приети от педагогическите съвети и одобрени от родителите на учениците, включени в тях. След това трябва да са одобрени и от комисия, в чийто състав влизат психолози, социолози, педагогически специалисти, представители на научната общност, експерти с доказан опит в областта на образованието, науката и технологиите.", "date": "2019.07.31", "title": "Списъкът с иновативни  школа набъбна до 395"}
{"url": "https://www.monitor.bg:443/bg/a/view/uslovna-prisyda-za-fermerka-opitala-da-drypne-evrosubsidii-s-izmama-171931", "text": "Бургаският апелативен съд потвърди условна присъда на столична фермерка, опитала с измама да получи еврофинансиране.  Подсъдимата Клара В. представила неверни данни за земеделски площи в община Сливен и община Котел с цел получаването на средства от ЕС. Тя бе призната за виновна в това, че на 11.05.2016г., в качеството си на управляваща и представляваща „Еко Грийн Лайн“ ЕООД, гр. Сливен, при условията на посредствено извършителство, чрез пълномощник, представила пред Областна дирекция „Държавен фонд Земеделие“ – Сливен неверни сведения относно ползването на земеделски парцели, за да получи средства от фондове, принадлежащи на Европейския съюз, отпуснати по Схемата за единно плащане на площ /СЕПП/ за 2016 година. Съдът е наложил наказание в размер на три месеца „лишаване от свобода“, което е отложено за изпитателен срок от три години. В подаденото заявление за подпомагане на дружеството, управлявано и представлявано от подсъдимата Клара В., нейният пълномощник заявил за подпомагане по СЕПП и като ползвани през 2016г. от същото дружество общо десет парцела, с общ размер на площта - 20.88 хектара. Парцелите се намирали в землищата на с. Жеравна и с. Катунище, общ. Котел и с. Чинтулово, общ. Сливен. Част от имотите били собственост на подсъдимата, а тези в с. Катунище, общ. Котел били наети с договори за наем. При направената контролна проверка от служител на ДФ „Земеделие“ на 31.10.2016 г. било установено, че състоянието на пет от земеделските парцели, намиращи се в землището на с.Катунище, общ. Котел не съответства на заявеното като сведения за тях, което показвало, че парцелите реално не се ползват. Било констатирано, че имотите са обрасли с дървета и храсти, видимо не били поддържани и не отговаряли на условията за подпомагане. С оглед на резултатите от контролната проверка, представляваното от подсъдимата дружество не само реално не е получило средства от фондовете на Европейския съюз, но е било и санкционирано от Държавен фонд „Земеделие”. Решението на Апелативен съд – Бургас подлежи на касационно обжалване и протестиране пред Върховния касационен съд.", "date": "2019.07.31", "title": "Условна присъда за фермерка, опитала да дръпне евросубсидии с измама"}
{"url": "https://www.monitor.bg:443/bg/a/view/bionse-producira-film-za-disni-171925", "text": "След успеха на новия филм \"Цар Лъв\" на \"Дисни\", в който Бионсе се разписа като гласа на Нала, певицата вече води преговори за следващ проект с „Дисни“, на който обаче да е продуцент. \"Договорът на Бионсе с \"Дисни\" за \"Цар Лъв\" бе значим за компанията. Сега компанията иска да разшири това партньорство, като й предостави свободата да продуцира филми под нейния чадър\", заявява източник пред вестник „Сън“.  Изпълнителката Single Lady вече е продуцирала проекти чрез своята компания \"Паркууд ентъртейнмънт\". \"Шефовете на \"Дисни\" се надяват Бионсе да направи същото за тях в рамките на партньорство, което ще й донесе милиони. Започнаха обсъждания, а предложението е вълнуващо\", допълва изтоникът.", "date": "2019.07.31", "title": "Бионсе продуцира филм за „Дисни“"}
{"url": "https://www.monitor.bg:443/bg/a/view/slagat-tavan-na-cenite-na-medikamentite-za-bolnici-171940", "text": "Правителството прие промени в Наредбата за условията, правилата и реда за регулиране и регистриране на цените на лекарствените продукти, съобщи пресслужбата на кабинета. Въвежда се правилото, че лекарствен продукт не може да се продава на лечебни заведения на цена, по-висока от стойността, на която се заплаща с публични средства, формирана на базата на референтна стойност. Правилото важи за държавните, общинските и ведомствените болници. Промяната влиза в сила от 1 ноември 2019 г., като по този начин на болниците ще бъде предоставено достатъчно време за адаптация. Целта е да не се прекъсва процесът по снабдяване с лекарства и да не се компрометира качеството на лечението. Същевременно обаче ще се осигурят лекарствени продукти на по-голям брой пациенти. В момента по данни на здравното министерство болници със сравнително еднакви обеми на работа купуват едни и същи лекарства с разлики в цените между 200% и 300%. Преди време от ведомството изнесоха данни, че някои болници купуват медикаменти на цени над тези от позитивния лекарствен списък, т.е. над пределните законови цени. С промяната в наредбата и предстоящия електронен търг за лекарства практиката за купуване на лекарства на различни цени се очаква да бъде преустановена.", "date": "2019.07.31", "title": "Слагат таван на цените на медикаментите за болници"}
{"url": "https://www.monitor.bg:443/bg/a/view/karanikolov-bylgarija-prodyljava-da-e-v-systezanieto-za-zavoda-na-vw-171917", "text": "България продължава да е в състезанието за строежа на завода на автомобилния гигант Volkswagen. Това каза министърът на икономиката Емил Караниколов. Според него страната ни превъзхожда Турция по доста показатели. Караниколов обясни в ефира на Bulgaria ON AIR, че инвестицията на германския концерн ще е за 1,4 милиарда евро, като ще се отворят между 4 и 5 хиляди работни места. Той допълни, че решението къде ще бъде построен завода ще бъде взето през септември. \"Един от представителите на Борда на Volkswagen каза, че все още не е взето окончателното решение къде ще е завода на компанията. България продължава да е в състезанието. Превъзхождаме Турция с членството ни в ЕС, по-ниските оперативни разходи, висококвалифицираната работна ръка и локациите, които предлагаме\", каза министърът. Караниколов коментира и епидемията от африканска чума по свинете, която удари България. Според него, ако не бъде спряна болестта ситуацията може да стане критична. \"Епидемията по свинете е изключително сериозна и се разраства бързо. Трябва първо да я спрем и след това да търсим причини и виновни. Проблемът е дали ще бъдем в карантина в периода за износ и дали ще фалират свинефермите. Ако не спрем епидемията ситуацията може да стане критична\", разясни Караниколов.", "date": "2019.07.31", "title": "Караниколов: България продължава да е в състезанието за завода на VW"}
{"url": "https://www.monitor.bg:443/bg/a/view/otkriva-se-konkurs-za-tyrsene-na-neft-i-gaz-v-blok-1-26-tervel-171909", "text": "По предложение на министъра на енергетиката ще бъде открита конкурсна процедура за издаване на разрешение за търсене и проучване на нефт и природен газ в площ „Блок 1-26 Тервел“, разположена в изключителната икономическа зона на България в Черно море. Това е регламентирано в решение на Министерския съвет, взето на днешното му заседание. Площта е с размер 4 032 кв. км. Разрешението за търсене и проучване ще бъде издадено за срок от пет години. Бъдещият титуляр на разрешението ще трябва да прокара и обработи 2Д и ЗД сеизмични изследвания, да изготви геоложки модел за оконтуряване на перспективни обекти за сондиране, както и да оцени петролния потенциал и да прокара търсещ сондаж при откриване на перспективни структури. Това е регламентирано в минималната задължителна работна програма за проучването. Територията на „Блок 1-26 Тервел“ представлява източната част от по-голям проучвателен блок за нефт и природен газ „Бургас - дълбоко море”. В периода 2002 - 2008 г. там е било предоставено разрешение за търсене и проучване на „Винтидж Петролеум Интернешънъл инк.“, който е провел ограничен обем проучвателни дейности. В обсега на площта не е прокарван сондаж. Блокът е слабо изучен и геоложките и геофизичните данни за него са силно ограничени. Обявата за конкурса ще бъде публикувана в Държавен вестник, на електронната страница на Министерството на енергетиката и в Официалния вестник на Европейския съюз. Всички срокове по провеждането му ще се отчитат от датата на публикуване в Официалния вестник на ЕС. Диверсификацията на източниците и маршрутите за доставка на природен газ е един от основните приоритети на правителството в енергийната област, а развитието на местния добив заема ключово място при изпълнението на този приоритет.", "date": "2019.07.31", "title": "Открива се конкурс за търсене на нефт и газ в „Блок 1-26 Тервел“"}
{"url": "https://www.monitor.bg:443/bg/a/view/goranov-ne-trjabva-da-se-obezglavjava-nap-171910", "text": "Не мисля, че един успешен ръководител на приходната администрация, която заедно с агенция „Митници“  успяла да увеличи данъчните приходи с 50%,  заслужава да се обезглавява приходната администрация. Това заяви финансовият министър Владислав Горанов на въпрос дали ще поиска оставката на шефката на приходната агенция Галя Димитрова заради изтичането на данни на 5 млн. българи. По думите му всички сме жертви на криминално деяние, чиито цели надминавали обикновеното хакерство. Той подчерта, че това деяние ги превръща в жертви, а не в извършители. „Не съм чул шефът на ЦРУ да напусне след \"Уикилийкс\", даде за пример той. Горанов заяви, че отговорността ще се понесе от тези, които са пряко отговорни за пропуските, а именно директора на Информационна сигурност  и директора на IT звеното.  \"Със същите аргументи тези, които причиниха това, искаха и правителството да си тръгне\", изтъкна Горанов. По думите му това са опозицията и хората, които не могат да го направят с демократични способи.  Изводът бил, че балансът между повече електронни услуги и по-голяма сигурност е \"много тънък\" и трябвало да бъдат по-прецизни без да се отказват да направят приходната администрация максимално достъпна за гражданите. Горанов увери, че 189-те граждани, за които има изтичане на голяма част от данните им са информирани. Той подчерта, че наличието на име, ЕГН и номер на лична карта, без да се извършват няколко други престъпления, не може да засегне имуществото на гражданите.", "date": "2019.07.31", "title": "Горанов: Не трябва да се обезглавява НАП"}
{"url": "https://www.monitor.bg:443/bg/a/view/cska-s-novi-kostumi-i-stara-taktika-sreshtu-osiek-171916", "text": "С нови костюми и старата тактика – така ЦСКА тръгна за реванша с хърватския „Осиек“ от втори кръг в Лига Европа. Мачът в Хърватия е утре вечер от 21:30 часа, а „червените“ имат преднина от 1:0 след първия мач. За първи път играчите на Люпко Петррович се премениха в новите си официални костюми, които бяха изработени специално за участието в евротурнирите. На летище София сръбският спец и всички играчи пристигнаха в черни костюми, бели ризи и червени вратовръзки, като се надяват нововъведението да им донесе късмет преди трудния мач. В делегацията по традиция са и някои от клубните легенди начело с почетния президент Димитър Пенев, Димитър Якимов, Петър Жеков, Пламен Марков и Георги Велинов. Петрович пък призна, че няма да прави промени в тактиката от първия мач и тимът му ще играе в същата схема 3-5-2. Също така треньорът на ЦСКА бе категоричен, че отборът няма да изпада в глуха защита срещу „Осиек“, опитвайки се да запази минималната си преднина. \"Няма само да се защитаваме, както чух напоследък, подчерта Люпко. - В никакъв случай не се чувстваме притеснени. Все пак ние сме тимът, който разполага с предимство в резултата, макар и минимално. Моето мнение е, че ако се справим както в първия мач, заслужено ще продължим напред. Съперникът разполага с известен комфорт от гледна точка на това, че 10 човека в състава им почиваха в неделя в последната шампионатна среща, но аз съм уверен в силите на тима ми“, заяви Петрович. По желание на „червената“ агитка ще бъде отворено специално гише, което да обработва единствено документите на феновете. Причината е, че за мача с автомобили и бусове тръгват над 700 ултраси от Сектор „Г“, които ще пристигнат почти едновременно на граничния пункт и ще предизвикат сериозно задръстване. Интересното е, че с привилегията да имат собствено гише феновете на ЦСКА ще се ползват и на връщане от Осиек. Това се прави, тъй като на Калотина има километрични опашки от турски гастарбайтери и граничните власти се опасяват от напрежение, ако към колоната се прикачат и запалянковците на „армейците“. 19:30 ч. Левски – АЕК (0:3 в първия мач)  20:30 ч. Лудогорец – Валур (1:1)  21:30 ч. Осиек – ЦСКА (0:1)  21:45 ч. Спартак (Т) – Локо (Пд) (0:2) ", "date": "2019.07.31", "title": "ЦСКА с нови костюми и стара тактика срещу „Осиек“"}
{"url": "https://www.monitor.bg:443/bg/a/view/severna-makedonija-shte-subsidira-smjanata-na-stari-avtomobili-s-novi-171915", "text": "Министърът на икономиката на Северна Македония Крешник Бектеши съобщи на пресконференция днес, че ако някой иска да смени стария си автомобил с нов, ще има възможност да получи субсидия от 2000 до 3000 евро, съобщи порталът Плусинфо. Бектеши уточни, че това е една от мерките, предвидени в новия закон за моторните превозни средства, който бе приет вчера в парламента. Министърът каза, че ако има ребаланс на бюджета, средствата за тази и други предвидени мерки ще бъдат осигурени още тази година, в противен случай субсидиите ще започнат да се изплащат догодина. Бектеши добави, че критериите за даване на субсидии още не са уточнени, но вероятно ще се базират на доходите на семействата. \"Нелогично ще бъде някой да си купи кола за 30 или 40 хиляди евро, и да получи субсидия\", каза Бектеши.", "date": "2019.07.31", "title": "Северна Македония ще субсидира смяната на стари автомобили с нови"}
{"url": "https://www.monitor.bg:443/bg/a/view/finansirat-lechenieto-na-deca-po-novi-pravila-ot-septemvri-171913", "text": "Подготвят се промени в наредбата относно използването на средства от наличните набирателни и дарителски сметки за лечение на децата и в наредбата за заплащането на лечението на деца в чужбина от НЗОК. Това каза здравният министър Кирил Ананиев в рамките на парламентарния контрол Целта е промените да бъдат обнародвани до края на август в \"Държавен вестник\", а от септември да са в сила. Той припомни, че през последните седмици има конструктивен диалог по темата между министерството, здравната каса, родителите на деца с онкохематологични заболявания и представители на лечебни заведения, в които те се лекуват. Предлага се занапред в процедурите пред НЗОК относно одобряването на финансиране на лечение на деца по едната наредба да не се изследва и да не се взема предвид по никакъв начин въпроса за наличието или липсата на набирателна или дарителска сметка в полза на лечението. Ще се оптимизира обхватът на документите, сроковете за подаването им, както и взаимоотношенията между отделните лечебни заведения и институциите при осигуряване на необходимите лекарствени продукти. Родителите няма да се занимават повече с документи, обясни министърът, цитиран от БТА.  Процедурите и редът ще бъдат оптимизирани, така че да се осигури необходимото лечение на децата не само за тези заболявания, а и за тези заболявания, които изискват повтарящо се лечение на по-голяма група от пациенти. Болниците ще могат да правят своите заявки за по-дълъг период от време, от 3 до 6 месеца, като планират необходимите количества и ги договарят с притежателите и търговците, така че да не се стига до недостиг или липса на лекарствени продукти.", "date": "2019.07.31", "title": "Финансират лечението на деца по нови правила от септември "}
{"url": "https://www.monitor.bg:443/bg/a/view/loko-pd-shte-tyrsi-uspokoitelen-gol-v-slovakija-171914", "text": "Бърз гол, който да реши всичко и да успокои играчите – с тази цел футболистите на „Локомотив“ (Пд) заминаха за реванша със „Спартак“ (Търнава) от втори кръг на Лига Европа. В първата среща „смърфовете“ биха с 2:0 на „Лаута“, като още едно попадение в Словакия до голяма степен ще реши спора. „Играчите не трябва да се отпускат, коментира спортният директор на „Локомотив“ (Пд) Чавдар Цветков. - Нека си мислят, че трябва да изиграят мача отново от резултат 0:0, като да забравят, че имат преднина от първия мач. Ще се надиграваме, няма да се браним. Целта е да вкараме гол, който ще реши всичко“, допълни Цветков. Играчите на Бруно Акрапович ще имат и сериозна подкрепа в Словакия. За мача тръгнаха организирано около 200 фенове на „Локо“ (Пд). Според букмейкърите „смърфовете“ са лек фаворит, а най-вероятният резултат е равният.", "date": "2019.07.31", "title": "„Локо“ (Пд) ще търси успокоителен гол в Словакия"}
{"url": "https://www.monitor.bg:443/bg/a/view/ognishtata-na-afrikanska-chuma-v-bylgarija-stanaha-26-171918", "text": "Към днешна дата огнищата на африканската чума у нас вече са 26. Това съобщи земеделският министър Десислава Танева на среща за заразата в президентството, на която присъстват държавният глава Румен Радев, председателят на Епизоотичния съвет към МС и вицепремиер Томислав Дончев, екоминистърът Нено Димов, вътрешният министър Младен Маринов, шефът на БАБХ д-р Дамян Илиев и експерти. По време на срещата отговорните страни трябва да запознаят Радев с моментната ситуация и мерките, които се прилагат, за да се разреши кризата. „Африканската чува по свинете влиза в ЕС още през 2013, в Европа още след 2000 г., в Румъния – две години преди нас. Това не е изненада или неочаквано събитие у нас. За първи път случай на чума се регистрира през 2018 в с. Тутраканци и след този случай се приема Национален стратегически план за действие“, обясни Десислава Танева и добави, че всички мерки, които се изпълняват в България, са съгласно Европейската стратегия за борба с африканската чума по свинете, приета през 2015 г. „Към днешна дата имаме регистрирани 26 огнища тип “домашна свиня”. 5 случая днес са потвърдени в Попино, Силистренско, и в Българско сливово, Свищов, в промишлени свинекомплекси. И отделно 26 случая с дива свиня, последните от които са отстреляни край х. „Здравец“, Пловдивско“, посочи Танева, цитирана от БГНЕС. Няма възможна мярка, която не е взета във връзка с африканската чума по свинете, коментира след срещата Томислав Дончев, цитиран от „Фокус“ „Единствената мярка, която не е взета и я прилагат в други държави, е тотално унищожаване на всички прасета, които са отглеждани в домашни условия. Подобна мярка няма обществена подкрепа и към момента не е на дневен ред“, допълни той. „Запознахме президента с всички взети мерки, всичко, което планираме да се случи през следващите дни и седмици. Това, което се прави среща неговата подкрепа. Той счита, че действията ни са правилни“, каза още Дончев. Той допълни, че според него се всява недоверие по отношение на действията, които предприемат българските ветеринарни власти. „Когато някой обикаля и казва,че няма чума, това е още един стимул хората, стопаните, кметовете на населените места да не ни съдействат. Имаме комични случаи – прасета се крият в спални, нощем по горски пътеки и пътища се опитват да ги мигрират в съседното село. Така няма да стане. По този начин се пренася заразата“, каза още той. Дончев допълни, че вярва на българските ветеринарни власти и смята, че всички мерки, които са взети са правилни и адекватни. „Те са и научнообосновани, всички учени са препоръчали тези мерки. Осигурена е необходимата степен на междуинституционално взаимодействие“, допълни вицепримиерът. ", "date": "2019.07.31", "title": "Огнищата на африканска чума станаха 26"}
{"url": "https://www.monitor.bg:443/bg/a/view/djej-lo-otsjada-v-broniranata-vila-na-erdogan-171924", "text": "За визитата си в Турция латино звездата Дженифър Лопес ще отседне във вила Краун, която е с бронирани прозорци, специално подготвена за президента Ердоган през 2015 г. по време на домакинството на страната на срещата на Г-20. Изпълнителката на On the Floor пристига в южната ни съседка за концерт на 6 август в турския курорт Анталия. Шоуто ще се състои в луксозен хотел в Белек, а подготовката за гостуването й е отнела на турските организатори цяла година. Билетите за концерта пък са на главозамайващи цени от 1135 до 50 000 евро (за ложите). Специално за певицата ще бъдат доставени бели рози от района Ъспарта, който се слави като турската Долина на розите. Реквизитът ѝ ще бъде докаран с 10 тира. Екипът й наброява 90 души и ще пристигне с два самолета. Лопес няма да се задържи дълго на турска земя, като планира да отлети веднага след шоуто. Организаторите подготвили и честване на рождения ѝ ден в хотела, а така също и обиколка с хеликоптер на курорта Анталия с посещение на Аспендос, където се намира голям древен амфитеатър на открито. Децата на Дженифър Лопес ще я придружават по време на престоя ѝ в Анталия. Те също ще се радват на специални приготовления, като специално за тях е подготвен отделен детски клуб в хотела.", "date": "2019.07.31", "title": "Джей Ло отсяда в бронираната вила на Ердоган"}
{"url": "https://www.monitor.bg:443/bg/a/view/obikolkata-na-boris-djonsyn-iz-velikobritanija-ne-vyrvi-po-med-i-maslo-171919", "text": "Британският премиер Борис Джонсън заяви пред лидерите на северноирландските политически партии при днешната си визита в Белфаст, че ще отстоява ангажимента на правителството да бъде запазено ирландското мирно споразумение, както и да се избегне връщането на \"твърдата\" граница между Северна Ирландия и Република Ирландия, независимо от това какъв вариант на Брекзит ще бъде реализиран, каза негова говорителка, цитирана от Ройтерс. \"При дискусиите за Брекзит премиерът ясно посочи, че Обединеното кралство ще напусне ЕС на 31 октомври каквото и да се случи, и повтори намерението си това да стане чрез споразумение\", каза говорителката. \"Той каза, че при всички възможни сценарии правителството твърдо ще отстоява (мирното споразумение от Белфаст от 1998 г.) и че при никакви обстоятелства няма да се стига до физически проверки или инфраструктура по границата\", отбеляза тя. Джонсън започна още снощи в Белфаст разговорите с ръководството на пробританската Демократична юнионистка партия, която със своите 10 депутати в Камарата на общините крепи консервативното правителство на Джонсън, което няма парламентарно мнозинство. След срещата лидерката на партията Арлийн Фостър повтори искането на премиера т.нар. предпазен механизъм по границата на острова, замислен като гаранция срещу въвеждането на граничен контрол, да бъде отписан като опция. Тя изрази убеждение, че може да бъде намерен компромис между Великобритания и ЕС по проблема за ирландската граница, ако двете страни имат воля за това. \"Надявам се Дъблин да смекчи риториката си и да прояви готовност да преговаря с нашия премиер\", посочи тя. Депутат от партията, присъствал на срещата, каза, че са били обсъдени и компромисни варианти, по-конкретно възможността за въвеждане на времево ограничение за предпазния механизъм, и други \"прагматични решения\". Лидерката на ирландската националистическа Републиканска партия \"Шин Фейн\" - Мери Лу Макдоналд, предупреди Джонсън, че напускане на ЕС без споразумение ще бъде катастрофа за икономиката и за мирното споразумение от 1998 г., сложило край на продължилото 30 години насилие в британската провинция.", "date": "2019.07.31", "title": "Обиколката на Борис Джонсън из Великобритания не върви по мед и масло"}
{"url": "https://www.monitor.bg:443/bg/a/view/otkritijat-osmanski-zid-na-ul-malko-tyrnovo-njama-da-zabavi-remonta-171902", "text": "Ремонтът на най-малката пешеходна улица в София „Малко Търново“ ще приключи в график, въпреки открития зид от късноосманската епоха. Това стана ясно от думите на зам.-кмета по култура доц. Тодор Чобанов, който провери на място археологическата находка. Той обясни, че откритието най-вероятно е от края на XVIII или началото на XIX век и е част от сграда от периода, от която са останали единствено най-долните части на един зид. Чобанов заяви, че тези тип съоръжения са много добре познати и нямат научна и експозиционна стойност. Според него бъдещата приемателна комисия на Министерството на културата ще вземе решение зидът да се консервира на място, както е бил и досега - под настилката. От своя страна Александър Станев от Музея за исторя на София заяви, че са очаквали при реконструкцията на улицата да попаднат на находка. „Тук има две нива на дървени греди, интегрирани в каменния зид и това няма античен характер. Според формата на тухлите и начина на градеж може да се каже, че това е възрожденска или късноосманска сграда“, обясни също Станев. При разкопките е открит куршум от пистолет, най-вероятно Маузер, който е предаден за експертиза. Също така са попаднали и на бирени бутилки и капачки. „Имаме източници, но тепърва ще ги проучваме. Първо ще направим теренно проучване, после, ще качим обекта на кадастралния план на София и едва тогава ще градим хипотези за откритието. Тази сграда тук не е описана никъде“, каза Станев. Реконструкцията на улицата е на стойност 130 хил. лв. и трябва да приключи през септември. Проектът предвижда пространството да бъде с гранитни стълби, тактилни ленти в помощ на незрящите и изцяло подменена подземна инфраструктура. Съществуващите парапети ще бъдат обновени, ще бъде изградено осветление като лампите ще бъдат закачени на стоманени въжета. В стълбите също ще има вградени лампи. Фасадите на всички сгради по протежението на улицата ще бъдат почистени от графити и ще бъдат премахнати всички неузаконени козирки.", "date": "2019.07.31", "title": "Османският зид на ул. „Малко Търново“ няма да забави ремонта"}
{"url": "https://www.monitor.bg:443/bg/a/view/bakterii-vyrluvat-v-italianskite-kurorti-171900", "text": "Наличието в морето над допустимите норми на опасни за човешкото здраве бактерии накара вчера властите в прочутите италиански курорти Римини, Ричоне и Католика да забранят къпането на 13 плажа от местното Адриатическо крайбрежие. Става дума преди всичко за бактериите „ешерихия коли“ и „ентерококи“, чието масирано присъствие в морската вода говори за силно замърсяване с фекалии. И за пръв път спасителите по въпросните плажове издигнаха на пилоните знамена с бяла и червена ивица – двукольор, който не допуска влизане в морето, дори когато то е абсолютно спокойно. Първа би в понеделник тревога кметицата на препълнения сега с летовници Ричоне - Рената Този. Според нея подобни мръсотии жителите на подопечната й територия не помнели и тя забрани къпането по крайбрежието. Примера й последваха няколко часа по-късно нейните колеги в Римини и Католика, където санитарните инспектори също бяха констатирали наличието в морската вода на „ешерихия коли“ и „ентерококи“ много над допустимите норми. Двете бактерии понякога стават изключително опасни. Първата, която обитава долния чревен тракт на топлокръвните организми, най-често причинява чревни разстройство, но някои нейни „разклонения“ могат да доведат до анемия, бъбречна недостатъчност, инфекции на пикочните пътища и дори до фатален изход при нелекуване. Доколкото до бактерията „ентерококи“, то тя живурка най-често в чревната микрофлора като е в състояние да причини тежки инфекции като менингит при пеленачета, а при възрастните - възпаление на тъканта на сърдечните клапи. Естествено властите започнаха да търсят причините за опасното замърсяване, защото то може да доведе до анулиране на резервации и провал на иначе добре започналия тъдява сезон на почивки. Бърза проверка установи, че пречиствателните станции по крайбрежието не са изпускали волно или неволно отпадъчни води в морето. Ето защо вината за нашествието на „ешерихия коли“ и „ентерококи“ бе приписана на лошото време през миналия уикенд и на причиненото от него силно вълнение. За специалистите именно то е разбунило наслоени през последните години по морското дъно мръсотии и ги е изкарало покрай брега, или пък течението и вълните са ги довлекли в Римини, Ричоне и Католика от съседни райони. Както и да е, но сега и властите, и заетите в туристическия бизнес, се молят двете бактерии да си отидат час по-скоро там, откъдето са дошли, за да могат летовниците отново да се цамбуркат и най-вече да не си тръгват за вкъщи преждевременно.", "date": "2019.07.31", "title": "Бактерии върлуват в италианските курорти "}
{"url": "https://www.monitor.bg:443/bg/a/view/uajt-veche-ne-e-pretendent-za-pojasa-na-uajldyr-171911", "text": "Британецът Дилиън Уайт беше лишен временно от правото да бъде задължителен претендент на шампиона Дионтей Уайлдър (САЩ) за световната титла в тежка категория на Световния боксов съвет (WBC) заради допинг нарушение. Уайт е уличен в употреба на забранена субстанция по време на мача си в Лондон срещу колумбиеца Оскар Ривас на 20 юли, който той спечели с пълно съдийско единодушие, а с това и правото да оспорва шампионския колан на американеца. От Британската антидопингова агенция все още не са обявили официално резултата от Б-пробата на боксьора, но от WBC съобщиха, че в А-пробата има наличие на допинг. \"Г-н Уайт ще получи възможност да изкаже позицията си на изслушване пред комисия на WBC, като датата и мястото за това ще бъдат определени в най-скоро време\", се казва в съобщението на Световния боксов съвет. 31-годишният Уайт отрече обвиненията за допинг и заяви, че е спечелил напълно честно срещу Ривас. Боксьорът е заплашен с 8-годишна санкция, ако вината му бъде потвърдена, след като той вече изтърпя наказание от 2 години заради положителен допинг тест за забранен стимулант през 2012 г.", "date": "2019.07.31", "title": "Уайт вече не е претендент за пояса на Уайлдър"}
{"url": "https://www.monitor.bg:443/bg/a/view/chevrolet-corvette-napravi-istinska-revolucija-171898", "text": "Още от появата си през 1953 година, Chevrolet Corvette е класически спортен модел с предно разположен двигател. За 66 години са произведени над един и половина милиона автомобила и това е рекорд за спортен модел. Сега дойде време за осмото поколение на Corvette и новият модел предизвика истинска революция, тъй като за първи път е със средно разположен двигател. Новият Chevrolet Corvette носи името C8 Stingray и има съвсем различно оформление на дизайна. В новия Chevrolet Corvette C8 Stingray пътническият салон е преместен напред с 42 см, а в профилните стени са се появили въздухозаборници за охлаждане на двигателя. Въпреки, че новият дизайн на Chevrolet Corvette наподобява на моделите на Ferrari, той е подчертано спортен и емоционален. Във външния вид все още преобладават острите линии, а наклонените LED фарове и продълговатите светлини са изпълнени в духа на модела от предишното поколение. Както и преди, твърдият покрив е сгъваем. Спортният автомобил е със значително подобрена аеродинамика, като спойлерите са увеличили притискащата сила със 180 кг. В интериора на Chevrolet Corvette C8 Stingray са съчетани кожа и карбон, както и вложки от алкантара. Воланът изглежда необичайно, тъй като е скосен отгоре и отдолу. Данните на инструментите се показват на 12-инчов дисплей, а централният сензорен екран е обърнат към водача. Седалките са разделени от висок централен тунел. Вместо скоростен лост на трансмисията са предвидени бутони, има и планки за превключване зад волана. Седалките се задвижват електрически с памет и още в базовата версия са оборудвани с отопление. Воланът също е отопляем. Стандартно Chevrolet Corvette C8 Stingray е оборудван с безжично зареждане за смартфони и аудиосистема Bose с 10 високоговорителя. Като опция се предлагат спортни седалки. В колата вече има две багажни отделения - отпред и отзад, с общ обем 357 литра. Под прозрачния заден капак се вижда модифицираният 6,2-литров V8-цилиндров бензинов двигател с мощност 490 к.с., като с опционалната спортна изпускателна система мощността е 495 к.с. Максималният въртящ момент е 637 Нм. С новата 8-степенна автоматична скоростна кутия с две съединителя и технологията за помощ при стартиране Launch control, ускорението от място до 100 км/ч отнема малко под 3 секунди, а максималната скорост надвишава 300 км/ч. Според инженерите новото разположение на двигателя значително е подобрило управлението на Corvette. За стабилното пътно поведение помага и новият електронен заден диференциал. Сред опциите се предлагат адаптивни амортисьори и спортен пакет Z51, който включва пренастроено окачване, увеличени спирачни дискове Brembo и подобрена система за охлаждане. Пътният просвет вече се регулира и може да бъде увеличен, например при преминаване на легнали полицаи и неравности. Новият Chevrolet Corvette C8 Stingray ще влезе в продажба в САЩ от началото на 2020 година. Вече е известно, че базовото купе ще струва около 60 000 долара, т.е. Corvette ще запази основното си предимство – достъпната цена. По-късно гамата ще се разшири с по-мощни версии, като не се изключва дори и хибриден Corvette.", "date": "2019.07.31", "title": "Chevrolet Corvette направи истинска революция"}
{"url": "https://www.monitor.bg:443/bg/a/view/sypernik-na-volejbolistkite-ni-pod-vypros-za-olimpijskata-kvalifikacija-171905", "text": "Женският ни национален отбор по волейбол замина за САЩ, където от 2 до 5 август ще участва в олимпийска квалификация със съставите на домакините, Казахстан и Аржентина. Единствено първенецът печели квота за Токио 2020, а вторият ще мине през континентална квалификация в началото на следващата година. Момчетата на Иван Петков срещат първо Аржентина на 2 август от 23.00 ч., а после играят последователно с американките и с Казахстан. До последно обаче участието на първия съперник на нашите не е сигурно. Аржентинските национали при мъжете и жените вдигнаха стачка като протестират срещу неплатени премии и срещу решението на местната федерация да увеличи с 30% трансферните им такси за чужбина. От състава на България пък отпаднаха Симона Димитрова и Силвана Чаушева, но сред 12-те е звездата ни Елица Василева, която лекуваше контузия. \"Подготовката премина с летен лагер в Пловдив. Изиграхме и контроли с Азербайджан и Хърватия. Имаме още няколко дни допълнително да навлезем във форма. За отбора на САЩ няма какво да говорим, те са абсолютният фаворит. Другите два отбора определено не са на тяхното ниво. Ние отиваме да играем качествен волейбол и се надявам да постигнем своето“, коментира селекционерът Петков.", "date": "2019.07.31", "title": "Съперник на волейболистките ни под въпрос за олимпийската квалификация"}
{"url": "https://www.monitor.bg:443/bg/a/view/na-104-godini-pochina-naj-vyzrastnata-bylgarka-pojela-da-byde-pogrebana-v-rodnata-si-kovachevica-171907", "text": "Най-възрастната българка баба Невена Прокопова Узунова - по баща Аврамова почина на 23.07.2019, почти на 104 години и беше най-възрастният жител на село Ковачевица.  Родена е на 15.01.1916 г. Сирак и никога не е виждала баща си дори на снимка, защото той загива в Първата световна война през 1915 г. Майка й пък е едно от сирачетата от Баташкото клане, които се заселват в селото, така че корените са й от там. Сестра е на баба Мария Жерева. На 19 години се омъжва за Васил Стоянов Узунов. Ражда три деца-една дъщеря и двама сина. През 1958 г., на 42 години, остава вдовица - съпругът и е убит в гората и намерен месеци по-късно.Това променя живота на цялото семейство. Синовете й по това време са студенти в София, а дъщерята е ученичка. В Ковачевица живее до 1970 г., а след това се преселва в Шумен с дъщеря си и сина си. След навършване на 90-та си година мести във Варна където живя до края на дните си. Изключително силен дух и вяра, обичаше живота и не се оплакваше, до края не пиеше никакви лекарства, казва нейният внук Иван, който изпълни нейното последно желание и погреба баба си в гроба на майка си и баща си. Той превози в хладилна камера баба си до Ковачевица и над 30 души от оределите ковачовалии кореняци я изпратиха. Беше благодарна на живота. Слушаше душата си и казваше - \"Аз ходя само там, където душата ме кара.\"Виждаше хората освен с очите си и през сърцето си. Не ги делеше на турци, помаци, цигани - всички бяха хора за нея. Последната година казваше: \"Ох, до сто години ми беше добре, после ми стана трудно\". Беше с изключително бистър ум - няма момент, в който да изтърве глупава приказка или да не е с акъла си. Грижеше се много за себе си  - правеше физически упражнения, разтриваше се, не прекаляваше с храната и така не се налагаше накой да се грижи за нея.", "date": "2019.07.31", "title": "На 104 години почина най-възрастната българка "}
{"url": "https://www.monitor.bg:443/bg/a/view/sinja-bylgarija-se-sboguva-s-shpajdela-171904", "text": "Стотици хора се събраха на поклонението на легендата Васил Методиев-Шпайдела, което се състоя в църквата \"Успение Богородично\" на пл. \"Ручей\" в София. Голяма част от тях бяха от футболната общественост и най-вече от тази, свързана с един от бившите му клубове - “Левски”. На събитието присъстваха изпълнителният директор на “сините” Павел Колев, наставникът Петър Хубчев и помощникът му Георги Донков, клубната легенда Наско Сираков, капитанът в състава на Шпайдела - Пламен Николов, бившият финансов директор Константин Баждеков, Кирил Ивков, Цанко Цветанов, Емил Велев, Антони Здравков, Войн Войнов, Геле Станков, Саид Ибраимов, собственикът на “Локомотив” (София) Иван Василев и спортният директор на \"железничарите\" Бойчо Величков. Пред църквата бяха поднесени големи венци с цветя от “Левски”, “Локомотив” (София), Станимир Стоилов, Цанко Цветанов и фен клуб Гълъбово. \"Васил Методиев е легенда на българския футбол, той е толкова значима фигура…, заяви след поклонението Наско Сираков. - Лошото е, че за година, година и нещо, се разделяме с изключително много и важни фигури във футбола. Българският футбол губи изключителни личности. Жалко е, че през последните 10 години не се възползвахме от знанията им и затова футболът ни е на такова дередже. Шпайдела ни даваше всичко, най-вече самочувствие. Още с идването, той се опита да ни вкара в главите, че сме най-добрите. Като мотиватор е сред малкото хора в нашия футбол\", допълни още Сираков.", "date": "2019.07.31", "title": "„Синя“ България се сбогува с Шпайдела"}
{"url": "https://www.monitor.bg:443/bg/a/view/bez-kontuzeni-v-ludogorec-za-revansha-s-valur-171901", "text": "Всички играчи на „Лудогорец“ са здрави и са на линия за реванша с „Валур“. Това се похвали треньорът на „орлите“ Стойчо Стоев преди двубоя в Разград от II кръг на Лига Европа в четвъртък. Първата среща завърши 1:1, като българският шампион се спаси с изравнителен гол в самия край на мача. Затова Стоев бе категоричен, че този път подценяване няма да има и ще изисква максимално себераздаване от играчите си. \"Имаме варианти да се справим с този противник, оптимист бе спецът. - Надявам се играчите да си повярват и да не дават възможности на “Валур”. Също така нашите футболисти трябва да използват силните си качества и индивидуално, и като отбор. Всички момчета са здрави и това ми дава повече избор, имам тактически варианти какти при позитивен, така и при негативен резултат. Няма как да има подценяване, все пак в първия мач се получи един равен резултат. Не сме взели преднина, за да сме спокойни. Исландците са такъв типаж, играят такъв футбол, че винаги могат да те затруднят. Ние го знаем и ще бъдем много внимателни в това отношение”, добави Стойчо Стоев. Мачът с „Валур“ е от изключителна важност за „Лудогорец“. След като тимът отпадна от квалификациите в Шампионската лига, влизане в групите на Лига Европа е поставено като основна цел. Ако тимът не успее да се справи със задачата, не е изключено да се стигне и до треньорска смяна. През летния трансферен прозорец „орлите“ похарчиха няколко милиона евро за селекция и евентуален провал определено няма да се понрави на клубното ръководство.", "date": "2019.07.31", "title": "Без контузени в „Лудогорец“ за реванша с „Валур“"}
{"url": "https://www.monitor.bg:443/bg/a/view/basketbolen-sydija-e-postradal-tejko-pri-katastrofa-s-motor-171908", "text": "Председателят на Съдийската комисия към федерацията по баскетбол Владимир Цеков се бори за живота си след тежка катастрофа с мотор, се разбра вчера. Злощастният инцидент е станал на 2 юли 2019 г., ден преди да навърши 50 години, но досега не се знаеше за него. Цеков е претърпял множество операции в ИСУЛ. В момента той е с парализа от гърдите надолу и поддържа постоянно висока температура. Според прогнозите на специалисти, съдията има шанс за пълно възстановяване, но процесът за това ще е дълъг и изисква и допълнителни операции на гръбначния стълб. Само за първия етап на лечението му ще са необходими 50 000 евро. Тъй като сумата е непосилна за семейството му, в баскетболните среди започна акция за набиране на средства. Специализираният сайт bgbasket.com поде благотворителна кампания. Всеки, който желае да дари средства, може да го направи на банкова сметка в лева: IBAN: BG74 UNCR 7000 1523 6319 61 BIC (SWIFT) код на Уникредит Булбанк: UNCRBGGSF Титуляр: Владимир Цеков.  ", "date": "2019.07.31", "title": "Баскетболен съдия е пострадал тежко при катастрофа с мотор"}
{"url": "https://www.monitor.bg:443/bg/a/view/vas-otrjaza-chast-ot-metodikata-za-djalovo-razpredelenie-na-parnoto-171906", "text": "Тричленен състав на Върховния административен съд обяви за нищожни два текста от методиката за дялово разпределение на топлинната енергия в сгради - етажна собственост, както и текстове от наредба за топлоснабдяването. Делото беше образувано по жалби на три физически лица. За издаването на новата наредба за топлоснабдяването, както и за отмяната на действащата до 24 април 2007 г. за топлоснабдяването липсват каквито и да било мотиви. Решението не е окончателно и може да се обжалва пред петчленен състав на ВАС. Тримата върховни съдии Милка Панчева (председател на състава и докладчик), Росен Василев и Сибила Симеонова са установили на подзаконови нормативни актове още при приемането на наредбата през 2007 г., както и при последното изменение на методиката през 2015 г. Промените в наредбата за топлоснабдяване са направени през 2013 г. със заповед на тогавашния зам.-министър на енергетиката Анна Янева, която разпорежда и обнародването им в „Държавен вестник“. Мнението на върховните съдии е, че Янева не е имала такова правомощие, а единствено министър може да издава правилници, наредби, инструкции и заповеди. Според решението на ВАС за издаването на наредба №16-334 от 6 април 2007 г. за топлоснабдяването липсват мотиви. Без мотиви е отменена и действащата до 24.4.2007 г. наредба №2 за топлоснабдяването. При промените в наредбата от 2015 г. на сайта на Министерството на енергетиката е публикувано съобщение за провеждане на обществено обсъждане, Не са ясни целите на проекта. По мнението на съда от административната преписка се вижда, че не е извършено никакво обсъждане на предложенията. Мнението на съдиите е, че има нарушение на административнопроизводствените правила заради липсата на уведомяване на заинтересованите лица и организации и изготвени мотиви при издаването на наредбата. Това води до отмяна на оспорените пред него разпоредби от наредбата. ВАС тъй като пред него са атакувани само отделни техни разпоредби. Решението на тричленката на ВАС не е окончателно. Това административно дело №13721/2017 г. беше образувано по жалби на трима души. В края на май ВАС спря производството си по делото за такса \"дялово разпределение\", докато чакаше да се произнесе Европейският съд. Европейският съд трябваше да излезе със становище дали се допуска в сградите в режим на етажна собственост, топлоснабдени от районна отоплителна система, етажните собственици да са задължени да участват в разходите за отопление на сградата, въпреки че индивидуално не са поръчвали доставката на централно отопление и не го използват в своя апартамент. Предишното дело за отмяна на такса \"дялово разпределение\" бе от 13 април 2018 г. Според него министърът на енергетиката Теменужка Петкова трябваше да заплати общо 870 лева разноски на гражданина, подал жалбата. Петкова трябва да плати и на още четири физически лица, чиито жалби са били присъединени към делото. И това дело бе на ниво тристранка във ВАС. Енергийният експерт проф. Атанас Тасев припомня, че системата за дялово разпределение на топлинна енергия е въведено за първи път през 1917 г. в Дания и се основава на прости физически закони. „Ясно е, че в сградата влиза определено количество топлина и излиза по-малко, а разликата трябва да се плати от обитателите. За разлика от тока и газификацията топлинната енергия с влизането в сградата започва да се разпространява през стени, подове и тавани. Отказването от парното на практика натоварва съседите, но първите продължават да ползват част от енергията. Може би има нещо объркано с формулата за дяловото разпределение“, смята професорът.", "date": "2019.07.31", "title": "ВАС отряза част от методиката за дялово разпределение на парното"}
{"url": "https://www.monitor.bg:443/bg/a/view/plamen-geogriev-chist-sym-oligarhijata-me-atakuva-171893", "text": " Не съм извършил закононарушение, чист съм, олигархията ме атакува. Тази теза защити вече бившият шеф на КПКОНПИ Пламен Георгиев в кулоарите на парламента, след като оставката му бе одобрена от народните предствители.  Той заяви, че позицията начело на антикорупционната комисия не му е била самоцел. По думите му единият от мотивите за оставката му е личен. През това време семейството му било подложено на невероятен тормоз от някои медии, а другата причина е, че не иска \"една хиперболизирана тераса\" да се отрази на работата на комисията. Георгиев се надява час по-скоро да се избере ново ръководство, което да надгради постигнатото до тук.  Във всички направления комисията отбелязала огромен ръст. За около една година били задържани двама с подкуп, над 30 случая са били подадени на прокуратурата за корумпирани органи на местната власт, както и магистрати. Всяка година средно между 10 и 20 млн. отнемат имущество. Той поясни, че решението за оставката си е взел отдавна, не се е срещал с премиера Борисов, нито я е съгласувал с него. Изчакал да свърши проверката на НАП за доходите на него и семейството му. аргументира се Георгиев. За проверката на НАП били нужни близо 4 месеца, а през това време се анализирала всяка една стотинка получена от него и съпругата му като доход. \"За всеки един ден се прави анализ на разход. След като се анализира и ако има дори и един ден в рамките на 6 години, тогава данъчната проверка не ти излиза. За тези 6 години данъчната проверка приключи и каза, че аз съм на много плюс, каза Георгиев. По думите му той със съпругата му имат достатъчно доходи. Той отново посочи, че една от причините за оставката е това, на което било подложено семейството му. \"Да бъде следено с дронове, малкото ми дете да не смее да излезе на терасата и синът ми едва ли не да изпада в депресия\", каза той. И допълни: Той изтъкна, че има и морал и винаги е работил в името на държавата. Сега се породило напрежение към антикорупционната комисия, което той се надява сега да спре. Георгиев даде да се разбере, че дори и да изкарал мандата си до край, нямало да бъде начело втори мандат. \"Аз не мога да си позволя това напрежение, което бе изкуствено създадено от олигархията очевидно....Естествено, че имаше целенасочена война\", каза той и я обясни с факта, че исковете на комисията за над 3 млрд. лева срещу олигархията. \" Аз акумулирах толкова много врагове, заради работата си,  които сега естествено ми го върнаха чрез медиите\", каза той и поясни,че това не било само атака срещу него, но и срещу семейството му.  Той даде да се разбере, че бил омаскарен. Поясни, че е имал законни доходи, припомни, че не е ипотекирал тераса пред банката. \"Строено е нещо през 2007 година. Простете, но каква отговорност мога да има аз? 2012 г. е дошла общината\", поясни той. Георгиев заяви, че която 2012 година е дошла на проверка. Отрече, че не са допускани до имота, а по незнайни за него причини общината не е излязла с никакво решение. Той обясни, че когато отишъл да изповядва сделката при нотариуса, той му казал, че не може да придобие терасата, защото е обща част. Той отвърнал, че държи да си плаща данъците, тъй като я ползва, защото така е проектиран апартаментът през 2007 година. Георгиев недоумява, защо новините на някои медии започвали с неговия апартамент. Той е убеден, че това е било целенасочена атака. Той поясни, че тя идва от олигарсите, които са засегнати от работата на комисията, но не посочи имена. Отрече да е купувал евтино, като цените са било около 1000 евро на кв.м., не е купувал и от свързани лица, не е променял и данъчни оценки, не е проверяван от КПКОНПИ, а само от данъчните и прокуратурата. Толкова фалшиви новини се изнесоха, каза Георгиев и призна, че е допуснал грешка в комуникацията с медиите, за което се извини. Той ще се върне като прокурор и ще подаде документи за възстановяване. За него не било проблем дори и да излезе от съдебната система, ако се наложи. Според него от това, което се случи с него, както и да не се поддава на натиск срещу него.  Той заяви, че не  се е уплашил, но мислел за семейството си и комисията. Целият проблем дошъл от това, че държал терасата да се включи в нотариалният акт, за да плаща данъци за нея. Бил с охрана, защото Всяка една стотинка ми е проверена, всичко ми е законно, затвори темата Георгиев. Той отказа да коментира номинацията на Иван Гешев като единствена кандидатура за главен прокурор, като само уточни, че той е професионалист. Георгиев бе в отпуск повече от три месеца след т.нар. \"Апартаментгайт\",  а през това време течеше проверка от НАП и прокуратурата. Излизането си в отпуск Георгиев мотивира с желанието си проверката да протече при пълно съдействие от негова страна.  Уважаеми представители на медиите, Това е може би най-трудното изявление, което някога съм правил. Не защото не съм спазвал закона и моралните принципи, а напротив – защото при всичките си действия съм се водил именно от тях. Винаги. На 4 април 2019 г. прокуратурата възложи на НАП извършването на пълна финансова и документна проверка на придобитото от мен и моето семейство имущество за последните 6 години. Данните от тези проверки вече са ясни и те категорично доказват, че закононарушения от моя страна няма. Детайлно бе изследван всеки лев, получен и разходван от мен и семейството ми за тези 6 години, както и пълната документация по купуването, ипотекирането и декларирането пред държавата на семейното ми жилище. Резултатите от тези проверки са поредното доказателство за това, че думи като „чест“, „морал“ и „законосъобразност“ не са просто клишета, а основата, на която се гради моят житейски и професионален път. Радвам се, че всички въпроси на медиите получиха своя отговор и към днешна дата няма неизяснени детайли, които да оставят съмнение за нещо нередно. Винаги съм изповядвал вярването, че медиите са ключовият посредник между нас, представителите на държавните институции и гражданите, и затова смятам, че най-лошият въпрос е незададеният. Както призвание на медиите е да питат, така и задължение на публичните лица е да отговарят честно и почтено. В резултат от приключените проверки, вече е категорично доказано, че: - Не съм купувал евтино, а на пазарни цени и парите ми имат доказан произход. - Не съм купувал от свързани лица и не съм използвал служебното си положение, за да получа по-ниска цена. - Не съм променял данъчни оценки. - Терасата-покрив не е моя собственост, а обща част, неподлежаща на деклариране и не може да бъде предмет на прехвърлителни сделки и придобивна давност, съгласно тълкувателно решение № 34 от 15.VIII.1983 г. по гр. д. № 11/83 г., ОСГК, а фактът, че излаз към нея има само от купения от мен през 2017 г. имот, се дължи на архитектурен проект, одобрен през 2007 г. от главния архитект на община Слатина. - Всички проверки на районната администрация, включително и по сигнали от 2012 г. ясно показват, че дори да има незаконни обекти върху терасата-покрив, строителството им е осъществено преди 2017 г. - т.е. преди аз да придобия имота. - Не съм ипотекирал обща част – този факт бе потвърден и от официално съобщение на банката, на базата на договорната ипотека. - Проверка във връзка с имотното ми състояние никога не е извършвана от КПКОНПИ, а от НАП, по разпореждане на Прокуратурата на Република България. Въпреки че не за първи път оповестявам тези факти, те бяха неглижирани. Надявам се този път да бъдат чути. Гражданите имат право да знаят не просто как се разходват публичните средства, а и какво реално върши всяка една държавна институция, както и какъв човек я ръководи. Точно затова адмирирам искрено всеки зададен журналистически въпрос, чрез който обществото може да получи пълна информация за имущественото състояние както на представителите на властта, така и на хора като мен, заемащи ръководни постове в ключови за опазване интересите на държавата звена. Комисията за противодействие на корупцията и за отнемане на незаконно придобитото имущество е точно такава институция – създадена и ръководена досега с единствената цел да се противодейства на организираната престъпност и корупцията по високите етажи на властта. За краткото време, в което КПКОНПИ съществува, тя доказа не само у нас, но и в международен план, че една комисия може да проведе много и тежки битки в полза на държавата и гражданите й. Логично - добрата работа на КПКОНПИ доведе до негативна реакция от страна на засегнатите от нашите действия проверявани лица. Все хора с пари и власт, натрупани на гърба на държавата и гражданите й, които без колебание разпространяват клевети и лъжи в опит да избягат от възмездието за престъпленията си. За мен и ръководената от мен институция обаче винаги е било важно не мнението на хора, престъпили закона, а възтържествуването на правдата. И резултатите от работата ни не останаха незабелязани от евроатлантическите ни партньори, които дават висока оценка за действията на КПКОНПИ досега. Благодарение на усилията на комисията, както и на взаимодействието ни със законодателната, изпълнителната и съдебната власт в страната успешно бяха затворени и главите „Нормативна уредба“ и „Борба с организираната престъпност“ от европейския Механизъм за сътрудничество и оценка. Това са все доказателства, че за едната година от съществуването си КПКОНПИ успя да се утвърди като работещ модел за битка с корупцията и престъпността - институция, давана от партньорите ни като положителен пример в останалите страни-членки на Европейския съюз, но търпяща у нас небивали по размерите си удари и атаки. Това са атаки, превърнали се и провеждани като персонални кампании срещу мен, които едва ли ще спрат. Въпреки ясните доказателства, че не съм погазвал закона. Като председател на Комисията не мога да си позволя една „тераса“ хиперболизирана до чутовни размери чрез тенденциозна кампания, дирижирана от засегнати от работата ми лица, да бъде превърната в етикет за КПКОНПИ. Не мога да позволя и моето семейство да бъде подложено на подобни атаки, зад които не стоят факти и доказателства за закононарушения, а нечии финансови и политически интереси. Именно затова взех решение да подам оставката си и да се оттегля. Правя го най-вече с надеждата, че това ще даде на Комисията нужното спокойствие да продължи и занапред битката си за върховенство на закона и възтържествуване на правдата, от която има нужда цялото общество. Надявам се и че досегашните атаки няма да бъдат прехвърлени върху следващото ръководство на Комисията. Вярвам, че Народното събрание ще приеме моята оставка, за да може максимално бързо Комисията да се върне към обичайния си ритъм на работа, в интерес на гражданите и държавата. С уважение: Пламен Георгиев. Какво коментираха депутатите преди гласуването на оставката,  . ", "date": "2019.07.31", "title": "Пламен Георгиев: Чист съм, олигархията ме атакува (ОБНОВЕНА)"}
{"url": "https://www.monitor.bg:443/bg/a/view/do-kraja-na-denja-dvornite-praseta-vyv-varnensko-trjabva-da-sa-vyv-frizerite-171894", "text": "До края на деня всички дворни прасета във Варненска област трябва да бъдат изклани и прибрани във фризерите. Това става ясно от заповедта на областния управител Стоян Пасев по повод писмото от 29 юли на министъра на земеделието и храните Десислава Танева. В него се посочва, че до 31 юли всички частни стопани на нерегистрирани прасета трябва да предприемат крайните мерки, за да се ограничи разпространението на Африканската чума. Пасев е информирал всички кметове на общини да разпространят спешно ултиматума до частните стопани в областта. 2 350 са прасетата в обекти от типа „заден двор“ на територията на варненска област. „В района на Долни чифлик, Дългопол и Бяла са изключително много и даже има отглеждане на такива прасета и с европейска субсидия. Може, но тях трябва да ги заградим, да не са свободно пасящи, тъй като разпространяват зараза и те“, заяви областният управител. Той допълни, че в момента предприемат нови мерки, тъй като огнища на болестта са открити в общини близки до Варненска. „Идеята е тези, които са без биосигурност за домашните животни, говорим за заден двор, да се изколят превантивно, за да няма достъп на зараза до свинекомплексите “, посочи Пасев.   Заповедта не засяга животните в свинекомплекси, тъй като те подлежат на регулярен ветеринарен контрол, поясни шефката на Областната дирекция по безопасност на храните във Варна, д-р Златина Димова. От 1 август екипи на Агенцията по безопасност на храните и полицаи ще започнат проверки по всички населени места в областта. Ако някъде бъде намерено живо прасе, то ще бъде евтаназирано и загробено на място, така че стопаните му ще се разминат с пържолите. Освен това, на собствениците ще бъде съставен акт за административно нарушение, че не са спазили заповедта в поставените срокове. Според кметовете по селата, няма да има проблеми с личните стопанства. Те припомниха още, че преди седмица 90% от дворните прасета в региона вече са били изклани.", "date": "2019.07.31", "title": "До края на деня дворните прасета във Варненско трябва да са във фризерите "}
{"url": "https://www.monitor.bg:443/bg/a/view/nezrjashti-vijdat-antichen-forum-chrez-3d-maket-171891", "text": "Специално изработен 3D – макет с възможност за тактилно разчитане вече дава възможност на хора със зрителни проблеми да се запознаят с антични форумен комплекс на Августа Траяна. Проектът е разработен от специалистите при старозагорския регионален исторически музей и стана възможен с финансово рамо от Министерството на културата. Макетът е част от цялостната политика на културния институт за социалното включване на хората със зрителни увреждания чрез разширяване броя на предоставяните им услуги в музейна и извън музейна среда, коментира директорът Петър Калчев. До момента тази услуга се реализира чрез брайлови модули, поставени на трите експозиционни нива и по-лесния достъп до входа на обект „Неолитни жилища“ чрез специално изработена рампа. Заедно с макета е изработена и книжка с брайлов и на уголемен плоскопечатен шрифт, позволяваща чрез пръсти човекът със зрително увреждане предварително да опознае част от историята на града с близо 8-хилядолетна история. Очакванията са това да се отрази ползотворно върху личната житейска съдба на всяко лице със зрителни проблеми, на хората от близкото му обкръжение, на общностите, към които те принадлежат.", "date": "2019.07.31", "title": "Незрящи виждат античен форум чрез  3D –макет"}
{"url": "https://www.monitor.bg:443/bg/a/view/nepylnoletna-mama-zastava-pred-temida-za-smyrtta-na-bebeto-si-171888", "text": "17-годишна старозагорка ще застане пред Темида по обвинение за смъртта на невръстната си втора рожба, като престъплението е в резултат на непредпазливост. Трагичният инцидент, за който Антоанета С. е обвинена е от 11 януари т.г., когато при пожар в жилището на семейството, намиращо се в ромския квартал \"Лозенец\" е умряло от задушаване петмесечното й момченце, оставено без надзор да спи в кошарката. Младата майка него ден запалила печката на дърва и въглища и около 15,00 часа отишла до съседите, за да напълни няколко шишета с вода за пиене. По същото време бебето спяло в близост до печката, а другото дете, 2-годишно момиченце, останало до стълбите край къщата. Към този час в жилището нямало други хора, тъй като съпругът на Антоанета и тъща й били излезли по работа. Междувременно възникнал пожар от запалената печка с дърва. Огънят обхванал цялата стая, включително и кошарата с намиращото се в нея бебе, а оттам и цялата къща. В резултат на пожара започнало интензивно отделяне на  въглероден окис, който довел и до задушаването на пеленачето и смърт Майката направила опит да влезе в горящата къща, но от гъстия дим изпаднала в безсъзнание и се наложило да бъде отведена в болницата. Пожарът бил загасен от служители на РДПБЗН – Стара Загора, при последвалия оглед е било открито трупчето на бебето. По делото са разпитани свидетели, изготвени са експертизи и са приобщени веществени доказателства. Предстои насрочване на първото разпоредително заседание, обясняват от районна прокуратура. Обвиняемата е с мярка за неотклонение „подписка“, тъй като трябва да се грижи за невръстната си дъщеричка. В хода на досъдебното производство тя е дала подробни показания за трагедията.", "date": "2019.07.31", "title": "Непълнолетна застава пред Темида за смъртта на бебето си"}
{"url": "https://www.monitor.bg:443/bg/a/view/zaradi-detska-kavga-dva-roda-hvanaha-bradvite-171890", "text": "Заради започнала на пръв поглед невинно детска свада два ромски рода в сливенското село Селиминово хванаха брадвите и само по случайност кютекът е приключил без смъртен случай. Инцидентът е възникнал около 16,00 часа на 30 юли, когато в спор за момиченце влезли двама 14-годишни представители на враждуващите от години фамилии Стоянови и Ангелови. Първоначално мургавите тийнейджъри си разменили само ругатни, но в последствие единият грабнал камък и ударил по главата „опонента“ си. При вида на шуртящата кръв по лицето на хлапака в разпрата се намесила леля му, 32 – годишната Добринка Стоянова, която грабнала от двора секира и подгонила побойника. По пътя тя била пресрещната от таткото, 43 – годишният Иван Ангелов, който пробвал да я възпре но получил удар с острието по рамото и крака. Междувременно в боя се включили още десетина мъже и жени, с порезни разни в сливенската МБАЛ са настанени общо 4 души, разказа кметът на селото Тодор Тодоров, който този ден е бил в отпуск, но му се наложило по спешност да се завърне след сигнала за мелето. Образувано е досъдебно производство, разпитват се очевидци и участници, съобщиха от ОД на МВР – Сливен. Над 1 300 са ромите в Селиминово, където постоянно живеят близо 1 800 пълнолетни. Това е пореден инцидент в селото. Кметът Тодоров припомни, че през нощта на 19 март 44-годишен пенсионер – инвалид подпали дома на родната си сестра Иринка, за да си отмъсти за нанесен му преди време побой с брадва от бившия му вече зет.  Подпалвачът Петко Илиев бил задържан още докато вървяло гасенето на пожара, оказало се, че дрехите му са напоени с бензин и само случайността го спасила от запалване.      ", "date": "2019.07.31", "title": "Два рода хванаха брадвите заради детска кавга "}
{"url": "https://www.monitor.bg:443/bg/a/view/24-godishnijat-dobromir-se-bori-s-levkemija-trjabvat-200-000-evro-za-lechenie-171897", "text": "24-годишен младеж от град Сливо поле се бори с тежко онкологично заболяване. Добромир Добрев чул диагнозата остра лимфобластна левкемия през 2015 г. и оттогава животът му се състои в ходене по клиники, химиотерапии, изследвания, следене на показатели. Момчето и близките му не губят надежда, че болестта може да се пребори. Имат предложение за лечение в Турция, което обаче ще струва към 200 000 евро. Средствата трябва да се съберат възможно най-бързо, за да започне спасителната терапия. „Досега на Добромир е правена веднъж трансплантация на стволови клетки у нас, с която е постигната ремисия“, обясни днес пред русенски журналисти майката на момчето – Десислава Великова. През 2018 г. обаче болките в ставите и краката започнат отново и прегледите установяват, че болестта проявява рецидив. Проведени са химиотерапии в България, чиято цел е да се задържи състоянието, докато не започне същинското лечение с нова трансплантация в турската клиника. „Надявам се, че има хора у нас и извън България, които могат да ми помогнат. Благодаря на моите приятели, които мислят за мен и искат да се излекувам. Помагат ми дори хора, с които съм се запознал в социалните мрежи“, казва Добромир. Всеки, който желае да помогне на Добромир, може да преведе средства на посочената дарителска сметка. РАЙФАЙЗЕНБАНК - BG68RZBB91551010772410  BIC:RZBBBGSF ТИТУЛЯР НА СМЕТКА Е ДОБРОМИР ВАЛЕНТИНОВ ДОБРЕВ (сметка е освободена от всякакви комисионни за вноски на каса, в който и да е офис в страната), може да дарите и чрез онлайн нареден банков превод. 2. paypall - https://www.paypal.com/paypalme/Dobrev94", "date": "2019.07.31", "title": "24-годишният Добромир се бори с левкeмия,  трябват 200 000 евро за лечение"}
{"url": "https://www.monitor.bg:443/bg/a/view/sreshtu-5000-vyv-francija-prevryshtat-dizelova-kola-v-elektromobil-171896", "text": "Oĸoлo 5 000 евро e цeнaтa, ĸoятo щe плaтитe, aĸo иcĸaтe дa пpeвъpнeтe cтapия cи дизeлoв aвтoмoбил в eлeĸтpoмoбил във Фpaнция. Така без инвестиция от хиляди евро в нов е-автомобил се предлага начин да се избегнат забрани за шофиране в европейските градове,пишe Вlооmbеrg. Френският стартъп Transition-One е разработил технология за преоборудване, която добавя електрически двигател и батерии за по-стари модели на Fiat Chrysler Automobiles NV, Volkswagen AG, Renault SA и PSA Group за около 8 500 евро, или 5000 евро след помощта от държавни субсидии. „Продавам технологията на хора, които не могат да си позволят чисто нов електрически автомобил на стойност 20 000 евро“, заяви основателят на стартъпа Аймерик Либо в интервю за агенцията, направено от първия си прототип - Renault Twingo от 2009 г.. Автомобилът е с електрически пробег от 180 км. „Превръщаме най-продаваните модели в цяла Европа в електрически автомобили“, казва Либо. Шефът на Transition-One очаква одобрение на френския и европейския регулатори до края на годината и през септември ще започне предварителни поръчки за тестване на търсенето. Все по-голям брой градове вече започнаха да забраняват по-старите дизелови автомобили. През следващото десетилетие още повече европейски градове ще прекъснат напълно достъпа до автомобили с изкопаеми горива. В прототипа Twingo са поставени три акумулаторни батерии отпред и два на мястото на резервоара. Цялото оборудване, купено от дистрибутор на части на Tesla, тежи 120 кг. За сравнение, електрическото Zoe на Renault има 290 кг батерия за пробег от 210 километра. Преоборудването отнема по-малко от един ден. Решението на Transition-One е съвместимо с модели, включително Citroen C1, Fiat 500, Toyota Aygo, Twingo II и Volkswagen Polo. Стартъпът цели да събере 6 млн. евро за изграждане на завод с капацитет до 4000 коли годишно.", "date": "2019.07.31", "title": "Срещу €5000 във Франция превръщат дизелова кола в електромобил"}
{"url": "https://www.monitor.bg:443/bg/a/view/promenjat-plana-za-organizacija-na-dvijenieto-vyv-varna-171899", "text": "Актуализацията на Генералния план за организация на движението във Варна, чиято цел е въвеждане на забрана за движение на автомобили в Приморски парк и определяне на подходящ часови диапазон за обслужване на търговските обекти в Морската градина, ще бъде основният акцент на насроченото за 1 август 42-ро заседание на Общинския съвет в морския град. Преди дни постоянната комисия „Транспорт“ даде зелена светлина за промяната в плана. Тя се налага, тъй като досега в него не е включена алейната мрежа в местността „Салтанат“, в резултат на което там не е определен режим на движение. Наред с това са установени несъответствия на съществуващата организация на движението с изискванията на действащата нормативна уредба. За територията на местността е отчетено също увеличаване на негативното въздействие на автомобилния транспорт върху околната среда, като шум, газове и други вредни емисии над допустимите норми. „Предназначението на територията на „Салтанат“, която е продължение на историческото ядро на Морската градина, е за паркове и градини, а според Закона за движение по пътищата, е забранено преминаването и паркирането на пътни превозни средства в паркове, градини и детски площадки, извън обозначените за това места. Общинската наредба за обществения ред на територията на община Варна също забранява движението и паркирането на автомобили в паркове и алеи, се посочва в доклада. Актуализацията се налага и заради констатирано въздействие на автомобилния транспорт върху околната среда в контактната зона на бул. „Княз Борис I” и местност „Салтанат“. При годишния мониторинг на РЗИ – Варна до Делфинариума в Морската градина, са отчетени нива на шум 54,4 децибела при пределна норма от 45 децибела. Освен това булевардът е локализиран като една от зоните, в която замърсяването от автомобилния транспорт във Варна е най-високо, се казва още в документа. Предстои да се разработи проект за актуализация на ГПОД за въвеждане на забрана с пътни знаци от група „B” на кръстовищата  на бул. „Княз Борис I ” със спирките „Акациите“ и „Делфинариума“ в посока Златни пясъци.   Години наред общината въвеждаше ограничения за влизането на автомобили в парка и съда ги отменяше. Темата отново стана актуална, след като преди дни румънски шофьор прегази малко дете, което почина на място.   „Мотивирани сме да търсим законосъобразно решение, с което да ограничим достъпа на автомобили в парка, защото това е тема от огромен обществен интерес. И в тези свои действия сме последователни още от 2013 г., когато кметът издаде забранителните заповеди и съдът се произнесе срещу тях“, заяви зам.-кметът Тодор Иванов. „Адмирирам начина, по който сега се опитвате да решите въпроса, чрез промяна на Генералния план, а не чрез заповед, която може да падне в съда“, заяви Свилен Стойчев от „Варна диша“. Той предложи администрацията да осигури достъп с пропуски само до определени обекти, след като шофьорите бъдат инструктирани как да се движат по алеите в парка.", "date": "2019.07.31", "title": "Променят плана за организация на движението във Варна "}
{"url": "https://www.monitor.bg:443/bg/a/view/istorijata-na-prislujnicata-prodyljava-sys-sezon-4-171895", "text": "Антиутопичният сериал на Hulu „Историята на прислужницата“ получи зелена светлина за четвърти сезон. Трети стартира едва миналия месец и още не знаем дали Джун ще успее да измъкне куп малки деца от Гилеад, но от екипа на шоуто вече работят по нови епизоди. Ще има сезон 4 на „Историята на прислужницата“ - това съобщение се появи в официалната страница на хитовата поредица в социалните мрежи. Междувременно главният изпълнителен директор на Hulu Ранди Фрийр заяви, че може да очакваме и повече сезони. „Творческият процес ще покаже дали сериалът ще приключи с четвърти или пък с пети сезон... Това е едно от предимствата в стрийминг платформите – едно шоу има естествен прогрес и може да живее дълго или да загине бързо. Вижте, надявам се, че с този успех, коментира наскоро пред сп. Variety той. Новината за предстоящите порции епизоди не зарадва всички фенове. Някои телеманиаци са на мнение, че историята се размива и по този начин екипът на телевизионната драма ще трупа пари, докато качеството само ще спада.", "date": "2019.07.31", "title": "\"Историята на прислужницата“ продължава със сезон № 4"}
{"url": "https://www.monitor.bg:443/bg/a/view/stimulirat-s-finansovi-bonusi-uchiteli-sys-zaslugi-171887", "text": "Министерството на образованието и науката да разработи специален механизъм за финансова подкрепа на учители, които имат изключителни постижения и особени заслуги в областта на образованието. Около тази идея се обединиха членовете на ресорната парламентарна комисия, предаде БГНЕС Това се случи след като депутатите подкрепиха единодушно с 22 гласа отпускането на държавна парична награда на Стоянка Настева - детска музикална учителка от Русе. Заради високата професионална и всеотдайна педагогическа дейност на преподавателката ще бъде изплащана пожизнено държавна парична награда чрез изплащане на месечна сума в размер на 500 лева. Предложението за награждаването на Настева дойде от Министерския съвет, след като е постъпило от инициативен комитет от Русе, съставен от народни представители, ректор и преподаватели във висши училища, директори на училища и детски градини и други дейци в сферата на образованието „Ще подкрепим всяко едно предложение, което постъпи от МОН и Министерски съвет за една такава награда. В България има много достойни учители. Това е прецедент, но хубав прецедент“, заяви председателят на ресорната комисия Милена Дамянова. Подобна награда се отпуска за първи път на български учител. „Всички се обединиха около идеята МОН да разработи механизъм, по който да бъдат подкрепяни такива учители в пенсионна възраст, които са с много заслуги за образователната система. Във всяка община, всяко населено място и във всяко училище и детска градина има такива учители“, подчерта Дамянова. Зам.-председателят на социалната комисия Светлана Ангелова обърна внимание, че това не е пенсия, а награда за особени заслуги по Закона за награждаване на лица за особени заслуги към българската държава и нация след коментари, че 60 на сто са българските пенсионери живеят на прага на бедността.", "date": "2019.07.31", "title": "Стимулират с финансови бонуси учители със заслуги "}
{"url": "https://www.monitor.bg:443/bg/a/view/divi-svine-raznasjat-chumata-kraj-dunava-171879", "text": "Установени са шест случая за заразени с африканска чума диви прасета в Свищовско, съобщиха от БАБХ. Взети са проби и от домашни прасета, отглеждани във ферма в свищовското село Българско Сливово. Първата проба там е дала положителе резултат, взета е втора, резултатите от която все още се изчакват. До тяхното излизане достъпът до свинекомплекса е ограничен и се охранява от полицаи. Това е вторият случай на констатирана свинска чума в община Свищов. Първият беше преди две седмици в село Ореш сред домашни прасета. За да се ограничи заразата хората там си изклаха жинотните.", "date": "2019.07.31", "title": "Диви свине разнасят чумата край Дунава"}
{"url": "https://www.monitor.bg:443/bg/a/view/251-problemni-varnencheta-sa-obhvanati-v-3-obshtinski-zdravni-programi-171880", "text": "251 деца са обхванати от три общински здравни програми, съобщиха от дирекция „Здравеопазване“ на община Варна. При 89 от тях е установено наднормено тегло по време на прегледи по програмата „Аз успявам”. Дейностите се реализират в „Медицински център за рехабилитация и спортна медицина 1 – Варна”, чрез анализиране на телесния състав с апарат „Танита“ в пет степени. С най-тежката - пета степен, са установени 19 деца. Те са провели индивидуални оздравителни програми за двигателен режим и дневен прием на калории. В друга общинска програма  „Добър естетичен вид и комфорт чрез профилактика и лечение на гръбначните изкривявания”, са привлечени 112 деца, от които всички са с първа (най-лека степен) на гръбначно изкривяване. При 18 деца е установен повдигнат свод, а при 14 - плоскостъпие. Назначени са им специализирани консултации, стелки и стабилизиращи корсети, в зависимост от състоянието им. Всички подрастващи са преминали курс по оздравителна гимнастика. По общинската програма „Хипотерапия и рехабилитация на деца с увреждания и проблеми в развитието” са консултирани 50 хлапета с увреждания и проблеми в развитието. Проведени са 85 индивидуални хипотерапии. Включването в програмите става чрез насочване от медицинските специалисти в детските градини и училища на територията на Община Варна, както и със записвания на телефоните 052/ 613 781,  613 782, 63 41 63.", "date": "2019.07.31", "title": "251 проблемни варненчета са обхванати в 3 общински здравни програми"}
{"url": "https://www.monitor.bg:443/bg/a/view/bazel-eliminira-psv-ajndhoven-ot-shampionskata-liga-171881", "text": "Срещи-реванш от втория кръг на квалификциите за Шампионската лига по футбол:   АПОЕЛ НИКОЗИЯ (КИПЪР) - Сутиеска (Черна гора) - 3:0 (1:0 в първия мач) Номе Калю (Естония) - СЕЛТИК (ШОТЛАНДИЯ) - 0:2 (0:5) Макаби Тел Авив (Израел) - ЧФР КЛУЖ (РУМЪНИЯ) - 2:2 (0:1) БАЗЕЛ (ШВЕЙЦАРИЯ) - ПСВ Айндховен (Холандия) - 2:1 (2:3) ДИНАМО ЗАГРЕБ (ХЪРВАТИЯ) - Сабуртало (Грузия) - 3:0 (2:0) Baлета (Малта) - ФЕРЕНЦВАРОШ (УНГАРИЯ) - 1:1 (1:3) ОЛИМПИАКОС (ГЪРЦИЯ) - Виктория Пилзен (Чехия) - 4:0 (0:0) Розенборг (Норвегия) - БАТЕ Борисов (Беларус) - (1:2) АИК Стокхолм (Швеция) - Марибор (Словения) - (1:2) Карабах (Aзербайджан) - Дъндолк (Република Ирландия) - (1:1) ХИК Хелзинки (Финландия) - Цървена звезда (Белград, Сърбия) - (0:2) ФК Копенхаген (Дания) - ТНС (Уелс) – (2:0)", "date": "2019.07.31", "title": "„Базел“ елиминира ПСВ Айндховен от Шампионската лига"}
{"url": "https://www.monitor.bg:443/bg/a/view/gaz-do-dupka-171886", "text": "Видео: Излезе дин ден след като обяви, че световната премиера на новия филм на Мартин Скорсезе \"Ирландецът\" ще бъде на кинофестивала в Ню Йорк, \"Нетфликс\" разпространи първия трейлър на лентата. Филмът е базиран на книгата \"Чух, че боядисваш къщи\" (I Heard You Paint Houses) на Чарлс Бранд и в нея Скорсезе работи отново с Робърт де Ниро. В заглавието участва и Джо Пеши, който играе в \"Добри момчета\", за който режисьорът получава \"Сребърен лъв\" за режисура на фестивала във Венеция. Скорсезе обаче никога досега не е работил с Ал Пачино. Премиерата на \"Ирландецът\" ще бъде на 27 септември в Ню Йорк. По-късно през годината филмът ще бъде разпространен по кината и в \"Нетфликс\".трейлър на \"Ирландецът\" с Де Ниро и Ал Пачино ", "date": "2019.07.31", "title": "Газ до дупка"}
{"url": "https://www.monitor.bg:443/bg/a/view/germanija-njama-da-uchastva-vyv-voennata-misija-na-sa-sht-v-ormuzkija-protok-171882", "text": "Въпреки призивите на САЩ, Германия няма да участва във водена от САЩ военна мисия за охрана на търговските кораби в Ормузкия проток, пише „Шпигел“. Същото потвърди и вицеканцлерът на ФРГ Олаф Шолц. Той бе категоричен - федерално правителство отхвърля участието на Германия в американска военноморска мисия в района на Персийския залив. Самият той призна, че е \"много скептично\" настроен към подобна инициатива под ръководството на Вашингтон. Шолц подчерта, че позицията на Берлин по въпроса е известна \"не само от вчера\". \"Мнозина казаха, че искаме да обсъдим с нашите френски и британски партньори как да наблюдаваме ситуацията, но никой не говореше за мисия\", припомни социалдемократът. Морска мисия за защита на цивилното корабоплаване в региона на Персийския залив може да доведе до изостряне на ситуацията в региона. \"Най-лошото би било истински военен конфликт там, тогава корабоплаването наистина би било в опасност\", предупреди Шолц. Откакто САЩ се отказаха от международната ядрена сделка с Иран, напрежението в региона на Персийския залив нараства с всеки един изминал месец. От началото на май има серия инциденти, свързани с кораби, за които Вашингтон обвинява Иранската революционна гвардия. На 20 юли в Ормузкия проток между Персийския и Оманския залив, Иран задържа британски танкер.", "date": "2019.07.31", "title": "Германия няма да участва във военната мисия на САЩ в Ормузкия проток"}
{"url": "https://www.monitor.bg:443/bg/a/view/japonija-razreshi-eksperiment-s-hibrid-mejdu-chovek-i-jivotno-171885", "text": "Министерството на образованието, културата, спорта, науките и технологиите на Япония одобри заявката на учени от Токио за провеждането на опити с хибридни човешки и миши ембриони, пише сп. \"Нейчър\". По-рано в Япония е действала забрана за използването на ембриони, съдържащи клетки на човек, както и всякаквите експерименти със смесени ембриони на възраст над 14 дни. Но от 1 март 2019 година въпросните ембриони може да не бъдат унищожавани две седмици след създаването им. Освен това, те ще може да бъдат имплантирани в сурогатни майки животни. По този начин, биологът Хиромицу Накаучи планира да направи опит по отглеждането на частици от човешки органи в тялото на мишки, а по-късно да премине към по-големи животни. Отбелязва се, че като своя начална задача той си е поставил изкуственото създаване на панкреас, който после да бъде присаден на човек. Множество експерименти с цел да се получат нови възможности за лечението на хора, се провеждат и върху животни - мишки, плъхове, маймуни и т.н. Въпреки че са доста близки до Homo sapiens по анатомия и физиология, разликите са неизбежни. Идеалният вариант би бил да се изследват човешките органи, но не и в хора. Възможно е да се хуманизират отделни гени на лабораторни животни, тоест да се въведе вариант на определен ген, взет от Homo sapiens, а да се изключи хомоложният ген на самото животно. На теория могат да се отглеждат цели органи. За това е необходимо клетките, от които се развиват, да бъдат взети от човек, а самото животно да не може да образува този орган от собствените си клетки. Органите се формират преди раждането на животното, така че в този случай е необходимо да се създаде ембрион, който да съдържа както човешки клетки, така и клетки от друг тип или т. нар. химера. В много страни не могат да се правят експерименти с химерни ембриони. В САЩ от 2015 г. има мораториум върху държавното финансиране на подобни експерименти.", "date": "2019.07.31", "title": "Япония разреши експеримент с хибрид между човек и животно"}
{"url": "https://www.monitor.bg:443/bg/a/view/kabinetyt-reshi-moratorium-vyrhu-novi-vuz-ove-171892", "text": "Кандидат-учителите по предмети и мераклиите да се сдобият с тапия за свещеници, ядрени химици или физици са само част от бъдещите студенти, които ще бъдат освободени от такса в университета. Това ще стане възможно чрез промени в Закона за висшето образование, които МС прие в сряда. Безплатно ще бъде обучението за обучаващите се в професионални направления и защитени специалности с най-висок очакван бъдещ недостиг на пазара на труда по списък, предложен от просветния министър и приет от кабинета. По този начин университетите ще могат да привличат повече студенти в направления, които През пролетта просветният министър Красимир Вълчев заяви, че без такса ще бъдат 8 професионални направления - „Педагогика на обучението по...“, „Математика“, „Енергетика“, „Физически науки“, „Химически науки“, „Материали и материалознание“, „Химични технологии“ и „Религия и теология“. Освен вече изброените специалности към тях спадат и оптометрия, инженерна физика, статистика, приложна математика и други. За предстоящата академична година за осемте направления е предвиден и допълнителен прием. С промените в закона ще бъде спуснат и мораториум върху откриването и преобразуването на висши училища и на основни звена и филиали в държавните вузове. Той ще бъде в сила до която ще определи териториалната и профилната структура на университетите. Посредством нея ще се вземат решения дали даден регион има нужда от разкриване на нов университет или филиал спрямо направленията, по които ще се извършва обучение. Картата трябва да бъде изготвена и утвърдена в рамките на година. Промените засягат и частните университети. Филиали и колежи в техните структури в страната и чужбина ще могат да се създават само с акт на МС и след положителна оценка на съответния проект от Националната агенция за оценяване и акредитация. Институционалната акредитация ще бъде първоначална – за новооткрито или преобразувано висше училище, и последваща – за вече получена такава. Тя ще бъде валидна за 6 години и ще се оценява от 0 до 10. Ако ВУЗ-ът не изпълни някое от условията или пък получи оценка под 4, му се отказва акредитация. Университетът ще има 18 месеца, за да се коригира. При втора отказана акредитация или нежелание да му бъде направена ще се стартира процедура по закриването му. Освен това се слага край и на т.нар. летящи професори. След окончателното приемане на измененията от НС всеки член в академичния състав ще може да участва в акредитация на само един университет. За дадено професионално направление тя ще се извършва едновременно за всички вузове, в които то се преподава. Така всичките осем държавни университета в страна ще научат своята оценка едновременно. Училищата пък ще могат да сключват споразумения с до два университета, благодарение на които ще могат да водят част от учебните си часове там. Това се отнася за в школата по модули за придобиване на профилирана и професионална подготовка в тяхната област. Така учениците от гимназия с IT профил ще могат да карат часове в СУ или ТУ. Специализирана подготовка в областта на спорта, културата или изкуствата също ще може да се провежда във вузове със съответното направление. Промяната в управлението на висшите училища предвижда Съветът на настоятелите на университета да включва в състава си и представител на общината, в която е седалището му. В състава на Академичния съвет на държавните висши училища със съвещателен глас ще участват и членовете на Съвета на настоятелите. Предвидено е министърът на образованието и науката да утвърждава политика за развитието на всеки вуз със стратегически цели и задачи, целеви стойности и показатели за изпълнението им при взаимодействие със заинтересованите страни до три месеца преди изборите за органи за управление на висшето училище. Министърът ще сключва договор за управление с избрания от Общото събрание на държавното учебно заведение ректор на базата на тази утвърдена политика, съдържаща и конкретни стойности и показатели, а ректорът ще изготвя ежегоден отчет за изпълнението на задълженията по договора. За насърчаване развитието на държавните университети е предвидено Министерският съвет да приема национални програми за развитие на държавните висши училища. За да се стимулира професионалното развитие на младите нехабилитирани преподаватели и тяхната отговорност към развитието на висшето училище, с предложените промени в органите за управление на висшето училище се За улеснение на реализацията у нас на младите хора, получили образованието си в чуждестранни висши училища, се въвежда двумесечен срок за признаването на дипломите им за висше образование, придобито в чужбина, включително и дипломи за придобита степен, съответстваща на образователната и научна степен „доктор“. Промените дават възможност за сключване на споразумения между студенти и работодатели за стаж и осигуряване на работно място след приключване на обучението във висшето училище. В договорите ще са записани възнаграждението и минималното време за работа при работодателя. Измененията и допълненията са в съответствие със Стратегията за развитие на висшето образование за периода 2014-2020 г.", "date": "2019.07.31", "title": "Учители и свещеници без такси за университет (ОБНОВЕНА)"}
{"url": "https://www.monitor.bg:443/bg/a/view/taen-chat-s-bivol-zakova-firmata-na-hakera-krisss-171883", "text": "Таен чат на 20-годишния хакер Кристиян Бойков със собственика на сайта с връзки с кремълската пропаганда „Бивол“ Асен Йорданов е бил разкрит при декриптирането на служебния лаптоп на обвиняемия програмист, подвизавал се под псевдонима Криссс. Това стана ясно минути преди старта на мярката за неотклонение на шефа на Бойков Иван Тодоров, който бе задържан в понеделник вечерта при пристигането си на летище София. Мярката ще се гледа при закрити врата, тъй като голяма част от доказателствата касаят националната сигурност. Въпреки това, от прокуратурата дадоха информацията за част от доказателствата по делото. Откритият таен чат показва, че фирмата „Тад груп“ е точила информация от базата данни на НАП към „Бивол“. Освен това информация е текла и към чуждестранни медии.", "date": "2019.07.31", "title": "Таен чат с „Бивол“ закова фирмата на хакера Криссс"}
{"url": "https://www.monitor.bg:443/bg/a/view/stara-zagora-se-pokloni-pred-jertvite-otpredi-142-godini-171889", "text": "Гирлянди на славата, венци и цветя на признателност положиха старозагорци пред паметниците на загиналите при защитата на града през руско-турската освободителна война местни жители и бегълци от околните селища. Над 14 500 са жертвите от погрома, извършен от войските на Сюлейман паша и водача на черкезката орда Дай Ахмед във времето от 19 до 21 юли /стар стил/1877 г.след отеглянето на опълченските дружини и отряда на генерал Гурко. Най-голям е бил броят на избитите, потърсили закрила зад каменните стени на храма „Света Троица“, чийто зидове са били обстрелвани с оръдия, документите разказват че в двора на църквата са изклани 2 500 предимно възрастни мъже и жени, децата и най-вече момичетата са били събрани в лагер на мястото на сегашния парк „Александър Стамболийски“ където са били подложени дни наред на издевателства и гаври. Градът е бил  изгорен до основи и обезлюден. Малкото останали живи се спасяват с бягство в Северна България, където престояват до пролетта на следващата година, малцина са вярвали , че градът някога ще бъде възстановен. Много тогавашни съвременници смятат, че повече на това място няма да съществува град. Въпреки жертвите и погрома още през 1879 година започва поетапно възстановяване на жилищата и обществените сгради, основният камък е положен на 5 октомври в сегашния централен парк.Градоустройственият план е бил начертан от чешкия кондуктор Лубор Байер  а оценката за  качествата му е на италианския архитект Паоло  Монтани. В специална капсула под камъка е оставен запис, гласящ:„Преди разсипванието града Стара Загора броеше до 4419 домове с 25460 души жители, после разсипванието останаха 1089 домове с 10650 души. Това ся написа и положи на съхранение в този основний камък за възпоминание на потомството.“. Късно вечерта пред монумента „Бранителите на Стара Загора“ се състоя спектакъл „Искри“ с участието представителния ансамбъл на въоръжените сили към националната гвардейска част.", "date": "2019.07.31", "title": "Стара Загора се поклони пред жертвите отпреди 142 години"}
{"url": "https://www.monitor.bg:443/bg/a/view/lejdi-gaga-s-nova-trypka-171884", "text": "Певицата Лейди Гага намери нова муза и това не е актьорът Брадли Купър. 33-годишната изпълнителка бе уловена от папараци, докато разменя романтични целувки със звукорежисьора си Дан Хортън по време на брънч в Лос Анджелис. Хортън е разведен, а бившата му съпруга - актрисата Отъм Гудзарди, загатна за романса с любопитен пост в социалните мрежи. След като излязоха снимките на поп чудовището и Хортън, Гудзарди написа в Инстаграм „Poker Face” - това име носи един от първите хитове на Гага. Това провокира феновете да мислят, че носителката на „Оскар“ е виновна за развода на Дан и Отъм. В професионален план Хортън е работил със звезди на музиката като Камила Кабело, Бруно Марс, Джъстин Тимбърлейк, Лени Кравиц и Джей Зи. Припомняме, че последната публична връзка на Лейди Гага беше с холивудския агент Крисчън Карино. Двамата бяха сгодени, но се разделиха през февруари.", "date": "2019.07.31", "title": "Лейди Гага с нова тръпка"}
{"url": "https://www.monitor.bg:443/bg/a/view/novo-ognishte-na-afrikanska-chuma-v-svinekompleks-v-svishtov-171872", "text": "Агенцията по безопасност на храните потвърди ново огнище на африканска чума по свинете в индустриална ферма в село Българско сливово, община Свищов. В засегнатия свинекомплекс се отглеждат 17 000 животни. Това е петата индустриална ферма с потвърдено огнище със заболяването и първи за областта. Предстои принудителното убиване по хуманен начин и обезвреждането на всички заразени и контактни свине в засегнатия обект, както и на свинете в рисковата зона с неясен здравен статус и произход, при спазване на нормативните изисквания. Положителните проби са лабораторно потвърдени днес от Националната референтна лаборатория в Националния диагностичен научноизследователски ветеринарномедицински институт в София. Днес се свиква областна епизоотична комисия в град Свищов.", "date": "2019.07.31", "title": "Ново огнище на африканска чума в свинекомплекс в Свищов  "}
{"url": "https://www.monitor.bg:443/bg/a/view/shefyt-na-kpkonpi-e-podal-ostavka-171871", "text": "Шефът на антикорупционната комисия (КПКОНПИ) Пламен Георгиев е подал оставка. Това стана ясно от думите на шефката на НС Цвета Караянчева в парламентарната трибуна. Точката беше включена като извънредна точка в дневния ред и предстои разискването и  гласуването на оставката на Георгиев от депутатите. Георгиев е подал оставката си днес 31 юли.  В началото на разискванията БСП предложи Георгиев да дойде в НС да обясни мотивите си. Това предложение бе одобрено от депутатите със 106 за, 32 против и 13 въздържали се.  Оказа се, че депутатите са се объркали. На свой ред шефката на ПГ на ГЕРБ Даниела Дариткова обясни, че при подадена оставка тя просто се гласува и одобрява  от НС, а Георгиев ще бъде поканен да дойде. С това неговото велеизлеяние обаче нямало да се промени.  Социалистите пък заявиха, че след като има решение на НС, то явяването на Георгиев е задължително, а се канят само министрите.  В резултат шефка на НС Цвета Караянчева даде 10 минути почивка. В крайна сметка след около 40 минути Георгиев дойде в парламента. След почивката обаче Караянчева побърза да прекрати дебата, без дори той да е започнал, а оставката бе набързо гласувана. Тя бе одобрена със 120 \"за\", 3-ма против\" и 3-ма \"въздържали се\". Това разбира се предизвика критики от страна на опозицията. БСП обвини Караянчева в арогантно поведение към дебата, а всичко било коз за отвличане на общественото внимание.  На свой ред шефката на бюджетната комисия Менда Стоянова също направи забележка към Караянчева, с лека ирония към БСП, че 40 минути не могла да намери време и с \"бъклица и дрян\" да покани социалистите да влязат в залата. Стоянова също изнегодува, че дебат не е бил проведен.  След това в кулоарите на НС Георгиев даде да се разбере, че е чист, не е извършил никакви закононарушения, а атаката срещу него идва от олигархията. Той заяви,че решението за оставката му е била обмислена отдавна, но е чакал да приключи проверката на НАП относно доходите му - неговите и на семейството му. Не е съгласувал решението си с премиера Бойко Борисов, нито пък се е срещал с него.  Какво още коментира Георгиев в кулоарите на НС, ", "date": "2019.07.31", "title": "Шефът на КПКОНПИ подаде оставка, НС я одобри (ОБНОВЕНА) "}
{"url": "https://www.monitor.bg:443/bg/a/view/borisov-pozdravi-ministrite-za-f-16-171874", "text": "Премиерът Бойко Борисов поздрави министрите работили по сделката за закупуване на нови изтребители F-16. “Въпреки съпротивата на нашите политически и идеологически опоненти, поздравявам ви за куража и смелостта”, обяви Борисов в началото на МС. По-рано правителството бе поздравено и от Държавния департамент на САЩ за покупката на самолетите. Борисов отсече, че въпреки глупостите, които се говорят в България, никой извън страната ни не би си помислил, че България и САЩ са подвластни на лобизъм. “28 години след промените такова нещо не се е случвало и това е невъзможно все още за много страни в ЕС. Видяхте каква е оценката на департамента на САЩ”, заяви още премиерът. Той изрази съжаление, че десните партии не са подпомогнали с нищо за решението за превъоръжаването на армията. “Нашите партньори в дясно нито веднъж през цялото време не се опитаха да ни помогнат и защитят, защото освен всичко друго това е и геостратегическо решение и има огромно значение”, коментира министър-председателят. Преди това в свое изявление за медиите Морган Ортагъс, говорител на Държавния департамент на САЩ заяви: \"Съединените щати приветстват решението на българското правителство да закупи осем многоцелеви изтребителя F-16, боеприпаси и оборудване. Ние поздравяваме министър–председателя Бойко Борисов и българското правителство за ангажимента им да модернизират своите въоръжени сили посредством придобиването на тези много способни и съвместими с НАТО изтребители. Ние се надяваме да работим заедно с България по този проект и да укрепим нашето дългосрочно стратегическо партньорство. Ние оценяваме също така и важната роля на Конгреса на САЩ в подкрепа на използването на чуждестранно военно финансиране за част от тази сделка, както и координираните усилия на правителството на САЩ за постигането на този успех.\".", "date": "2019.07.31", "title": "Борисов поздрави министрите за F-16 "}
{"url": "https://www.monitor.bg:443/bg/a/view/vyzrastno-semejstvo-postrada-ot-gazova-butilka-171870", "text": "Възрастно семейство от пазарджишкото село Огнянов е пострадало при инцидент с газова бутилка. Съобщението за случая е получено в 16,32 ч. във вторник, а къщата е на ул.“Отец Паисий“. На мястото на произшествието е изпратен един противопожарен автомобил с 3 пожарникари от Районната служба „ Пожарна безопасност и защита на населението“ в Пазарджик. Пострадали са мъж на 75 г. с 20 % изгаряне втора степен по глава, рамо и бедрото, счупена ръка и натъртвания на бедрото, транспортиран е в Центъра за спешна медицинска помощ в областния град и жена с 40 % изгаряне по предната част на тялото от II степен. Тя е транспортирана в клиниката по изгаряния в Пловдив.  ", "date": "2019.07.31", "title": "Възрастно семейство пострада от газова бутилка"}
{"url": "https://www.monitor.bg:443/bg/a/view/myj-napadna-sys-sekira-krediten-ofis-rani-dvama-171873", "text": "48-мъж нападна със секира офиса на кредитна компания в Санкт Петербург, след което избяга от местопрестъплението. Двама служители на организацията са тежко ранени и са настанени в болница. По непотвърдена информация, единият пострадал е починал от раните си още в линейката. Екшънът се разиграл във вторник, като нарушителят бил заловен ден по-късно по гореща следа. Арестуваният се казва Александър Скрипкин и има богато съдебно минало. Съобщава се, че той дошъл въоръжен с нож и секира в бизнес центъра „Лидер“, намиращ на се площад „Конституция“ в северната руска столица. Качил се на 4-ия етаж в офиса на кредитната компания „Брокер Кредит Сервис“ и започнал да предявява претенции относно предоставените му услуги. След 20 минути преговори Скрипкин се нахвърлил на 33-годишния генерален директор на фирмата Павел Чепеленко и го ударил няколко пъти със секирата. След това ранил още един сътрудник. По думите на очевидци, офисът бил буквално залят с кръв. Двамата ранени били закарани в болница с тежки порезни рани. Срещу нападателят е образувано наказателно дело за покушение на убийство на две и повече лица.             Компанията „БСК“ е създадена през 2018 г. от Чепеленко за оказване на консултантски услуги по въпросите на финансовото посредничество. Предполага се, че Скрипкин е доверил на професионалните трейдъри от фирмата своите спестявания, за да умножи капитала си, но претърпял неуспех и се разорил.", "date": "2019.07.31", "title": "Мъж нападна със секира кредитен офис, рани двама   "}
{"url": "https://www.monitor.bg:443/bg/a/view/grisho-sled-pobedata-v-meksiko-bavno-no-sigurno-se-vryshtam-kym-dobrija-si-ritym-171876", "text": "Григор Димитров не скри задоволството си от победата над Стийв Джонсън (САЩ) на старта на турнира по тенис на твърди кортове в Кос Кабос (Мексико) с награден фонд 762455 долара. 28-годишният Димитров направи 12 двойни грешки, но надделя в драматичен мач над Джонсън със 7:6(4), 4:6, 7:6(5) след два часа и половина игра и постигна първи успех от два месеца след три поредни отпадания в първи кръг на състезания на АТР. \"Доволен съм. Знаех, че трябва да бъда готов за всичко. Първият сет беше доста добър за мен. След това във втория, също имах своите шансове. Той започна да сервира по-добре и ми стана по-трудно при ретурите. След това в третия имах предимство, но той изигра много силен гейм и ме проби, когато сервирах за мача (б.а. - при 5:3). Тейбрекът беше супер оспорван, но се радвам, че в края успях да го спечеля\", коментира хасковлията. За място на четвъртфиналите той ще играе срещу поставения под номер 2 и 24-и в света Гуидо Пея (Аржентина). Двамата имат по една разменена победа досега, като Димитров печели първия мач помежду им през 2015 година във Вашингтон със 7:6(1), 6:4, а Пея побеждава два сезона по-късно в Маями с 6:3, 7:6(4). \"Той е левичар и играе страхотен тенис. Мога да очаквам всичко от него, но сега съм концентриран изцяло върху играта от моята страна на мрежата. Това е най-важното. Работих върху много неща в последните месеци. Чувствам, че бавно, но сигурно се връщам към добрия си ритъм\", каза още Димитров.", "date": "2019.07.31", "title": "Гришо след победата в Мексико: Бавно, но сигурно се връщам към добрия си ритъм"}
{"url": "https://www.monitor.bg:443/bg/a/view/manolova-vnese-v-ns-predlojenijata-si-za-chastnija-falit-171869", "text": "Омбудсманът Мая Манолова внесе в деловодството НС предложенията си за частния фалит. Със закона за гражданската несъстоятелност, Манолова и екипът й предлагата да се създаде съдебна процедура за обявяване на несъстоятелност за частни лица по иска на самия длъжник. Той на свой ред пък се задължава да изплаща своите дългове в рамките от 3 до 5 години в зависимост от имуществото си и ходоходите си. Кредиторите от своя страна пък трябва да се откажат от част от своите взимания, което по думите на Манолова е вид опрощаване до 50 % от обезпечените и необезпечените задължения. Манолова обясни, че има ясни критерии кои длъжници могат да искат такова производство. Тя допълни, че този закон ще се прилага непремерени инвестиции. Добросъвестнността на лицата ще бъде преценявана във всеки конретен случай - дали не е прехвърляло собственост, дали не се укриват задължения и коректени ли са били при изброяването на кредиторите, разясни омбусманът. \"Предлагаме едно бързо и евтино съдебно производство\", каза Манолова. Целта пък е да се полагат усилия за извънсъдебни споразумения. Би могло да се търсят и административни органи, които да се занимават с това производство, каза още тя и даде да се разбере, че това не е много удачно. Даде за пример Румъния, където за миналата годинамобли за такова производство са подали 20 души. Догато в други държави - Хърватия, където закона действал от началото на 2016 година. През първата година са образувани 250 производства по несъстоятелност на физически лица, а от 2016 до 2019  година те вече са над 7500. В Иралндия, Германия и Хърватия 15 % от тези, които искат такива производства са предприемачи или лица със собствен бизнес. Тези поправки са готвени почти година и са дълго чакани от хората, изпаднали в дългово робство и финансово бреме. Сред аргументите й е и евродиректива, която задължавала България в следващите две години да приведе своето законодателство в унисон с европейското. По думите й България е единствената в ЕС, която няма такъв закон. В същото време сме били на 4-то място по свръхзадлъжнялост на гражданите. Близо тя обясни, че става дума не само за дългове към банки, но и към фирми за бързи кредити и лизингови компании, колектори и други монополни дружества. Законът бил чакан и от младите хора и предприемачите, които искат да започнат собствен бизнес в страната, а лошата среда била сериозна преграда. ЮСтрахът от грешка превръща започването на бизнес в руска рулетка,при която имаш право на един изтрел\", каза Манолова.   Тя очаква съпротива срещу закона, но увери, че той ще е от полза както за финасновия министър Владислав Горанов, така и за социалния Бисер Петков, защото ще носи повече данъци и осигуровки. Тя поясни,че няма пречка законът да започне да дества от 2020 г. Манолова призова депуатите да припознаят предложенията й и припомни нейните поправки в ГПК за ограничаване на всръхправомощията на банки и монополни дружества. , които бяха приети на първо четене , но в момента са замразени. По думите й това коства на България наказтелна процедура за това, че не осигурява служебна проверка за неправомерни клаузи в договорите с банки и монополни дружества. Следващата стъпка е да бъдем осъдени и да плащаме глоба. ", "date": "2019.07.31", "title": "Манолова внесе в НС предложенията си за частния фалит"}
{"url": "https://www.monitor.bg:443/bg/a/view/prouchvane-blizo-30-ot-dostavchicite-na-hrana-probvat-porychkite-171868", "text": "Някога поръчвали ли сте големи картофи с бургер, но когато отворите торбата, виждате, че пържените картофи, са по-малко? Оказва се, има притеснително голям шанс някои от тези пържени картофи да са били изядени по пътя към вашата врата от страна на доставчика. 28% от доставчиците в САЩ са заявили, че са взели храна от поръчките в наскоро публикувано проучване на US Foods, цитирано от изданието Business Insider. Това са конкретно са „драйвери“, които са работили в популярните в Щатите приложения за доставка UberEats, Grubhub, DoorDash и Postmates. Може би по-важното според изданието е, че над 50% от анкетираните шофьорите са били „изкушени“ да опитат от поръчаната храна. 28 на сто от шофьорите са се поддали на това изкушение или поне толкова са си признали, което означава, че доста повече ястия са били недокоснати. Проучването на потребителите на доставка на храна е показало и колко разстроени ще бъдат хората, ако знаят, че поръчката им бива консумирана по пътя. По скала от 1 до 10, като 1 представлява „не е голяма работа“ и 10 представлява „абсолютно неприемливо“, средният отговор е бил 8.4 /10.", "date": "2019.07.31", "title": "Проучване: Близо 30% от доставчиците на храна „пробват“ поръчките"}
{"url": "https://www.monitor.bg:443/bg/a/view/hari-i-megan-njama-da-pravjat-poveche-ot-dve-171878", "text": "Британският принц Хари каза, че той и съпругата му Меган няма да имат повече от две деца. Хари направи това признание в интервю с експертката по съхранение на видовете Джейн Гудал за септемврийския брой на сп. \"Вог\", предадоха световните агенции. Меган е гост-редактор на този брой на списанието. Хари, който подобно на баща си принц Чарлз отправя предупреждения за опасностите пред климата, изрази в разговора безпокойство за планетата, което повдигна въпроса и за идните поколения и за децата. \"Максимално две\", каза Хари на въпрос за броя на децата, които би искал да има със съпругата си. Той сподели, че това, че през май е станал баща (тогава се роди Арчи, първото дете на Хари и Меган), е променило перспективата му за нещата. Хари заяви, че унищожаването на околната среда е ужасяващо и допълни, че хората вече живеят в това унищожение. За да илюстрира какво има предвид, Хари каза, че хората сега са като в експеримента със живите жаби в прогресивно загряваща се вода. \"Ние сме като жаби във водата и ние вече сме в кипящата вода\", заяви той. \"Винаги съм си мислел, че това място ни е дадено на заем. Ние трябва да можем да оставим нещо по-добро зад нас за идното поколение\", допълни той. В същото интервю принц Хари говори и за неосъзнатата склонност към расизъм, като каза, че някои хора не си дават сметка за собствените си предразсъдъци и сравни това със стигма, която се предава от поколение на поколение, предаде Ройтерс. Принцът каза, че когато директно се каже на човек, че е направил или казал нещо расистко, той веднага ще заяви, че не е расист. Но хората неосъзнато могат да бъдат расисти заради средата, в която са отраснали и са били отгледани. Хари каза, че \"точно както стигма, която се предава от поколение на поколение, перспективата за света, за живота и за хората е нещо, което се научава\" от семейството, от по-възрастните поколения, от рекламата, от средата, в която човек живее. Принц Хари в миналото разкритикува някои расистки нотки в някои медийни информации за съпругата си, която е афроамериканка по майчина линия и бяла по бащина линия, припомня Ройтерс.", "date": "2019.07.31", "title": "Хари и Меган няма да правят повече от две"}
{"url": "https://www.monitor.bg:443/bg/a/view/elizabet-olsyn-se-sgodi-171877", "text": "Актрисата Елизабет Олсън, позната като Алената вещица от поредицата за приключенията на Отмъстителите, се е сгодила за партньора си Роби Арнет. По-малката сестра на близначките Мери-Кейт и Ашли Олсън е с любимия си от три години. Искрата между тях пламна през 2016-а, но двойката обяви публично връзката си едва през септември 2017 г. Това не е първи годеж за Елизабет. Тя се готвеше за сватба с актьора Бойд Холбрук, но двамата се разделиха през 2014 г. Новината за годежа идва броени дни след като плъзна мълвата, че Ашли Олсън може скоро да се разходи до олтара с новия си възлюбен - художника Луис Айснър. Повод да се заговори за предстояща сватба стана диамантеният пръстен, с който актрисата, прекфалифицирала се в модна дизайнерка, беше забелязана на романтична среща с Айснър в Лос Анджелис.", "date": "2019.07.31", "title": "Елизабет Олсън се сгоди"}
{"url": "https://www.monitor.bg:443/bg/a/view/stopani-izlizat-na-protest-sreshtu-dobrovolnoto-kolene-na-domashni-praseta-171865", "text": "Стопани от пазарджишко ще излязат на протест в центъра на областния град в петък следобяд, несъгласни с наложеното първоначално доброволно изколване на прасетата в „задния двор“. Това съобщи членът на постоянното присъствие на БЗНС Димитър Петков. Както писахме вчера, със заповед на областния управител на Пазарджик Стефан Мирев са определени 72 населени места в региона, в които домашните животни трябва да бъдат доброволно заколени до 2 август, петък. Мерките срещу Африканската чума се отнасят за дворове в 20-километровата зона от 5-те свинекомплекса в региона, които се намират в Пазарджик, Априлци, Пищигово и Пещера. Зоната обхваща общините Пазарджик, Пещера, Брацигово, Септември, Лесичово и частично община Панагюрище, а по справки на съответните общини общият брой на гледаните домашни прасета е 1500. Според земеделския лидер и организатор на протеста тези мерки са ненужни при положение, че заболяването е на 300 км разстояние и в района няма констатиран случай на заболели от Африканска чума. Той апелира към кметовете на засегнатите общини да започнат подписки срещу драстичните мерки. „По този начин правителството пази големите ферми, а хората, които гледат животни, защото пенсиите не им стигат, са обречени на глад и мизерия“, коментира още Димитър Петков. Междувременно, наплашени стопани от региона вече се подготвят да заколят домашните си прасета до 2-3 дни, за да спазят дадения срок до 2 август. По-добре да си запазим и ползваме месото във фризери, отколкото да ни ги конфискуват и умъртвят умишлено, коментират хората.  ", "date": "2019.07.31", "title": "Стопани излизат на протест срещу доброволното колене на домашни прасета"}
{"url": "https://www.monitor.bg:443/bg/a/view/izpitanija-film-provokacija-s-leonid-jovchev-171818", "text": "„Изпитания“ е най-новият филм в каталога за късометражно българско кино noblink.bg. Забележителният млад актьор от Народния театър Леонид Йовчев и Ива Янкулова са главните участници в 13-минутната романтична драма с режисьор Любомир Печев. Продуценти са Милена Калева, Ярив Лернер и Александър Кенанов. Творбата е трудна за разказване – тя е провокативна, объркваща, вълнуваща, абстрактна, на моменти малко страшна и същевременно много красив. От онези филми, които изглеждат странни на пръв поглед, а всъщност всеки успява да се припознае в тях. Въпреки краткия си формат „Изпитания“ успява да разгърне няколко пласта на чувства и действия, които режисьорският екип е изпипал до всеки детайл. За да ги разбереш напълно обаче, трябва да гледаш внимателно, но най-вече – да се взреш в себе си, защото този филм е за всеки един от нас, обясняват от екипа. Лентата разказва за изпитанията, пред които всеки човек рано или късно се изправя и се опитва да се пребори с тях по един или друг начин. Изходът от всяка случка в края се оказва по-различен, отколкото сме предполагали. Тук създателите отново ни връщат към идеята, че е важен изминалият път, а не толкова самата развръзка. На режисьорския стол на филма сяда Любомир Печев, който чрез сценария си умело успява да предаде всички тези послания и то без думи. Главната роля е поверена на Леонид Йовчев, който определено е един от артистите, които блестят най-ярко на театралната сцена, но е също толкова магнетичен и на големия екран. Актьорският състав включва също Ива Янкулова и Антони Давидов.  ", "date": "2019.07.31", "title": "„Изпитания“ – филм провокация с Леонид Йовчев"}
{"url": "https://www.monitor.bg:443/bg/a/view/kim-chen-un-pak-strelja-s-balistichni-raketi-171858", "text": "Северна Корея е изстреляла тази сутрин няколко неидентифицирани снаряда, съобщи Комитетът на началник-щабовете на въоръжените сили на Южна Корея, цитиран от Йонхап. Изстрелването е било извършено от полуостров Ходо на територията на севернокорейската провинция Южен Хамгьон. По-късно бе съобщено, че става дума за балистични ракети. Те са били две и са прелетели около 250 км. Според южнокорейското министерство на отбраната изстреляните ракети са се отличавали от тези, които Северна Корея изстреля миналата седмица.", "date": "2019.07.31", "title": "Ким Чен Ун пак стреля с балистични ракети"}
{"url": "https://www.monitor.bg:443/bg/a/view/kurc-gotov-za-nova-koalicija-s-krajnodesnite-v-avstrija-171861", "text": "Австрийският консервативен лидер Себастиан Курц не изключва нова коалиция с крайната десница, ако спечели втори канцлерски мандат. Той обаче заяви вчера, че няма да позволи на крайнодесните да контролират отново министерството на вътрешните работи, предаде ДПА. Курц подготвя кампанията си за парламентарните избори на 29 септември, след като коалиционният му кабинет падна от власт през май заради подозрения в корупция към вицеканцлера Хайнц-Кристиан Щрахе от крайнодясната Австрийска партия на свободата. \"Не изключвам никакъв вариант за коалиция\", каза Курц в ефира на общественото радио ОРФ. Политикът, който води с голяма преднина в социологическите проучвания, уточни, че иска вътрешното министерство да бъде ръководено от неговата Австрийска народна партия в следващото правителство. \"Ако ръководя отново правителство и ако то е отново с Австрийската партия на свободата, тогава, от моя гледна точка, Херберт Кикъл не може да стане министър\", каза Курц, цитиран от Ройтерс. Това изявление на Курц може да затрудни съставянето на нов кабинет между досегашните коалиционни партньори, тъй като крайнодесните се гордееха, че контролират министерството, което отговаря за миграцията и сигурността, отбеляза ДПА.", "date": "2019.07.31", "title": "Курц готов за нова коалиция с крайнодесните в Австрия"}
{"url": "https://www.monitor.bg:443/bg/a/view/do-25hil-lv-globa-za-nespazvane-na-iziskvanijata-za-iznos-vnos-i-transfer-na-himicheski-veshtestva-171866", "text": "Глоби от от 5000 до 10 000 лв. или имуществена санкция в размер от 15000 до 25 000 лв. за неспазване на изискванията регламентиращи режима на износ, внос и трансфер на химически вещества и техните перкурсори. Това решиха депутатите със 104 гласа \"за\", 23 \"против\" и 42 \"въздържали се\". Размерът на глобите бе изменен между първо и второ четене. Целта на законопроекта е да бъдат допълнени сегашните административнонаказателни разпоредби, отнасящи се до нарушения на износ, внос и трансфер на химически вещества и техните перкурсори, които са в обхвата на Конвенцията за забрана на разработването, производството, натрупването и употребата на химическо оръжие и за неговото унищожаване.  Между четенията бе направено предложение в закона за експортния контрол върху оръжията през предходните разпоредби на закона за химическите вещества. Поправката гласи, че военните ще могат вече безконтролно да изнасят оръжие и техника от страната като разрешенията вече ще се дават от министъра на отбраната, а не от този на икономиката. Поправката беше в внесена в парламента заради конфликт между вицепремиера Красимир Каракачанов и икономическия министър Емил Караниколов за износа на самолети Су-25 за Беларус, където да бъдат ремонтирани. Каракачанов вече e платил 82 млн. лв на Беларус за ремонта, но Караниколов отказва да подпише за износа на самолетите за ремонт, защото срещу Беларус има оръжейно ембарго. По думите на Александър Сабанов от ВМРО няма разнобой след като и двете министерствоа в работна група са изчистили текстовете и предложили вариант. „ Просто времето тече и ако този текст не мине, не се знае какви неустойки ще бъдат платени“, добави той. Зам.-председателят на ПГ на ДПС Йордан Цонев подчерта задължението да се спазва правилника на НС и посочи за неприемливо на първо четене  да се приемат едни промени в закона, а на второ да се вкарват коренно различни текстове.Той призова за отпадане на спорните текстове, но предложението му обаче бе отхвърлено. „Отново се сблъскваме с двойните стандарти на мнозинството“, каза още Цонев. От БСП се противопоставиха, че за пореден път се правят промени в един закон чрез преходни и заключителни разпоредби на друг. „След като има разнобой между министрите, не може да хвърляте горещия картоф в парламента“, каза Николай Цонков от БСП.", "date": "2019.07.31", "title": "До 25 хил.лв. глоба за неспазване на изискванията за износ, внос и трансфер на химически вещества"}
{"url": "https://www.monitor.bg:443/bg/a/view/desetki-zaginaha-ot-bomba-kraj-pytja-v-afganistan-171862", "text": "Най-малко 34 души загинаха при експлозия на заложена край пътя бомба в афганистанската провинция Фарах. Бомбата е ударила автобус, ранените са най-малко 17. Пострадалите са откарани в болници във Фарах и Херат, съобщи говорител на полицията. Възможно е броят им да се окаже по-голям. Засега никой не е поел отговорност за нападението, но в района действат талибански бунтовници, които използват заложени край пътя бомби, за да нападат афганистанските сили за сигурност и служители на правителството. Мирни граждани обаче често стават жертви на атентатите. Бомбата е била заложена на пътя между Кандахар и Херат. След четири десетилетия война цивилните в Афганистан преживяха различни форми на страдание, причинени от различни действащи лица. Въпреки това е ужасяващо, че през първата половина на тази година афганистанското правителство и международните му партньори са убили повече цивилни от талибаните и другите бунтовнически фракции, включително и от местния клон на \"Ислямска държава\", пише британският в. \"Гардиън\" във връзка с оповестения доклад на ООН за цивилните жертви и ранени в Афганистан за първото шестмесечие на тази година. Не е противоречие или дори съвпадение, че толкова много хора са били убити или ранени, докато преговорите с талибаните набират скорост. Съединените щати изрично посочиха, че се придържат към военния натиск като средство за създаване на предимство (в преговорния процес). Талибаните се водят от същата логика и искат да покажат, че не са се изплашили. Безсмислено е да очакваш, че можеш да постигнеш траен мир, като убиваш толкова много цивилни, както и да твърдиш, че талибаните използват цивилни като живи щитове и по тази причина да не спазваш международното право. Ясно е, че проправителствените сили нямат нито воля, нито процедури за предпазване на афганистанците, които би трябвало да защитават, отбелязва \"Гардиън\". Без необходимото събиране на информация, разследване и понасяне на отговорност за случаите на раняване и причиняване на смърт, тези случаи ще продължат, прогнозира британският всекидневник.", "date": "2019.07.31", "title": "Десетки загинаха от бомба край пътя в Афганистан"}
{"url": "https://www.monitor.bg:443/bg/a/view/gyrcite-rabotjat-po-polovin-godina-za-dyrjavata-171860", "text": "Сто осемдесет дни в годината гърците работят за поддържане на държавата и тази тенденция не показва признаци на промяна, сочи доклад на неправителствена организация, цитиран от „Катимерини”. От написаното е ясно, че 73 дни елините работят за изплащане на косвени данъци, 46 - за преките и 61 - за покриване на социалните си вноски. Всяка година след 2009 г. се добавят средно по три и половина допълнителни дни за всеки гражданин, който работи за държавата. Освен това общата данъчна тежест (78 млрд. евро за 2019 г.) е почти двойно по-голяма от сумата от 42 милиарда за 2017-та, която домакинствата плащат чрез покриване на основни нужди (жилища, хранене, транспорт, облекло и т.н.). От тях 31,4 млрд. евро са за косвени данъци, 19,7 милиарда са за преките и 26,4 милиарда евро са за социални вноски. Според зам.-министъра на финансите на Гърция Теодорос Скайлакакис страната има най-ниското ниво на инвестиции и най-високата безработица в Европа, което показва грешна данъчна политика. От икономическия институт на Molinari пък са изчислили, че „Деня за освобождаване от данъци“ за Гърция е 10 юли или хората работят за държавата повече от половин година. Кипър, Малта и Ирландия остават в челната тройка за поредна година с най-либерални данъчни системи, докато Гърция е на четвърто откъм опашката и е сходен със страните от Централна Европа. За разлика от тях, съседните страни като България и Кипър или държави, които също се намират в спасителни мерки като Португалия и Ирландия, са сред страните с най-малко данъчна тежест, пише „Катимерини”. За нашата страна „Деня на данъчната свобода” идва доста по-рано, отколкото при южните ни съседи и е 18 май, но пък гърците все още имат по-висок стандарт на живот от нашия.", "date": "2019.07.31", "title": "Гърците работят по половин година за държавата"}
{"url": "https://www.monitor.bg:443/bg/a/view/moreto-izhvyrli-myrtvi-kozi-kraj-durankulak-171863", "text": "Мъртви кози с румънска маркировка изхвърли морето край Дуранкулак. Сигнал за козите подава Сергей Иванов от \"Активни потребители\". Той се е обадил на тел. 112 привечер в понеделник, съобщи NOVA. \"Имаше трупове във водата, както и един труп на брега, който успях да снимам. Труповете са с румънска маркировка. Козите носят повече от 100 болести, затова трябва да се поинтересуваме от какво са загинали\", подчерта д-р Иванов пред NOVA. От Община Шабла вчера направили обход на цялата крайбрежна ивица в района, но не открили други трупове. \"Ако бъде подаден сигнал отново, ще направим пак обход. Вероятно морето си я е взело обратно или през нощта е изяден от хищници\", обясни екологът на Община Шабла Галя Камберова. Д-р Мария Ноева от Областната дирекция по безопасност на храните в Шабла пък обясни, че в момента се вземат проби за бруцелоза по дребните преживни животни. Според нея обачи няма начин българските власти да се свържат с румънските по повод умрелите кози в морето, въпреки марките на ушите им.", "date": "2019.07.31", "title": "Морето изхвърли мъртви кози край Дуранкулак"}
{"url": "https://www.monitor.bg:443/bg/a/view/bsp-poiska-parlamentyt-da-otmeni-sankciite-sreshtu-rusija-171867", "text": "БСП поиска отпадане на икономическите санкции срещу Русия. За целта от левицата са внесли проекторешение, с искането Народното събрание да гласува отмяна на санкциите срещу Русия. Под предложението подписите си са положоли 50 депутати от БСП. Според социалистите санкциите са имат изключително лош икономически ефект както за България, така и за ЕС. По думите на социалистът Антон Кутев те са неефективни. Тай обясни, че с решението искат да задължат председателят на Народното събрание да обяви решението пред ЕП  и парламентите на другите държави - членки на ЕС, като съюза на свой ред да ги отмени. Кутев изтъкна, че вече има две държаи - Франция и Кипър, които са приели подобни решения , а други две в момента ги обсъждат - Белгия и Словакия. Според него има няколко сектора, които са ощетени и губят от тези санкции. Това са туризма, леката промишленост, както и хранителната. Той изтъкна, че за сметка на това през последните 4 години стокообменът между САЩ и Русия е скочил четири пъти, за разлика от този с България.  Според неговият колега Валери жаблянов тези санкции са израз на прецедент от други времена, вредят на отношенията в Европа, както икономически, така и културни. Той е убеден, че без единение в ЕС трудно биха се постигнали тези високи стандарти на икономическо развитие. ", "date": "2019.07.31", "title": "БСП поиска парламентът да отмени санкциите срещу Русия"}
{"url": "https://www.monitor.bg:443/bg/a/view/syd-v-nu-jork-othvyrli-iska-na-demokratite-sreshtu-trymp-za-sgovor-s-rusija-171864", "text": "Окръжният съд в Ню Йорк отхвърли иска на демократите срещу американския президент Доналд Тръмп, в който се твърдеше, че Тръмп умишлено се е договорил с Русия да му помогне да стане президент на САЩ. Новината беше потвърдена от самия Тръмп в Twitter, с триумфално изявление, че така \"ловът на вещици\" приключи. Според съда Русия без съмнение се е намесила в американските президентски избори, но не може да бъде съдена в американски съд, освен при изключителни обстоятелства, каквито не са посочени в иска на демократите. Те твърдят, че кампанията на Тръмп е заговорничела с Москва и WikiLeaks, за да стане Тръмп президент, като руските служби са хакнали сървър на Демократичната партия и така са се сдобили с имейли на бившия американски държавен секретар Хилари Клинтън, които са били разпространени от WikiLeaks и са нанесли на Клинтън репутационен удар, който се е оказал решаващ за победата на Тръмп. Съдът посочва още, че не може да подведе под отговорност щаба на Тръмп и WikiLeaks за публикуването на данни от имейли, получени чрез хакерска атака срещу компютрите на Демократическата партия, защото това би било нарушение на Първата поправка в американската конституция, гарантираща свободата на словото. Междувременно съветникът по националната сигурност на президента на САЩ Джон Болтън заяви, че новият договор СТАРТ (СНВ-3) между САЩ и Русия едва ли ще бъде удължен, заяви. Договорът беше подписан през 2010 г. и понастоящем е единствената сделка за контрол на въоръжението в Русия. Споразумението ограничава броя на междуконтиненталните балистични ракети, балистичните ракети, изстрелвани от подводници, ядрените бомбардировачи и ядрените бойни глави. Той изтича през 2021 г. и САЩ все още имат колебания дали да го продължат. Джон Болтън също потвърди, че страната му ще се оттегли от Договора за премахване на ракети със среден и малък обсег (ДРСМО) на 2 август. Той е е сключен през 1987 г. между САЩ и СССР, приемник на който е Русия. САЩ официално обявиха преди шест месеца намерението си да се оттеглят от този договор. \"Този петък официално ще бъде прекратен договора, защото САЩ ще се оттеглят от него\", заяви Болтън във Вашингтон. В същото време Доналд Тръмп смята, че САЩ ще сключат споразумение за контрол на оръжията с Русия. Това заяви той в интервю за C-Span. Мисля, че в крайна сметка ще сключим сделка с Русия в областта на контрола върху оръжията. Китай в момента се опитва да настигне Русия и САЩ в областта на въоръжението. На първо място сме ние, след това Русия, след това Китай, но Китай е доста по-назад в момента, обясни Тръмп.", "date": "2019.07.31", "title": "Съд в Ню Йорк отхвърли иска на демократите срещу Тръмп за сговор с Русия"}
{"url": "https://www.monitor.bg:443/bg/a/view/prof-hristo-pimpirev-stroim-laboratorija-ot-250-kv-m-na-antarktida-kachvame-ja-na-piloni-171846", "text": "Вече договаряме с Бразилия и Испания транспорта на българските полярници за предстоящата експедиция, казва в интервю за \"Монитор\" директорът на Националния център за полярни изследвания - Още преди няколко години в Европейския съюз има одобрена пътна карта за научна инфраструктура. Тя обхваща всички страни членки, които трябва да осъществят качествени научни изследвания. Без такива не може да има прогрес. Затова бих казал, че това е една от основните задачи на ЕС, за да се подпомагат научните изследвания. България също има такава пътна карта и тя е в съответствие с европейската. В нея от държавния бюджет се финансират различни проекти, свързани с изграждане на инфраструктура, която да е полезна и да подпомага научни изследвания. Така че още от миналата година в пътната карта е включена и полярната ни база. Затова тя трябва да отговаря на съвременните изисквания, за да може учените да получават пълна подкрепа за изследванията си, когато са на Антарктида. Базата ни там е един международен научен център. В нея са работили учени от над 40 държави от цял свят, не само от Европа. Така че нашата база е едно от лицата на българската наука, защото който стъпи там, казва, че все едно посещава страната ни. Беше наложително да предложим на учените, които работят там, и то по важни за цялото човечество проекти, добри условия. Става дума за проучването на климатичните промени, разнообразието от животински и растителен свят. Все пак Антарктида е континентът на бъдещето. Така че България трябва да се гордее, че нейните учени участват в изследването му заедно с колеги от целия свят. Част от пътната карта е изграждането на лабораторията. - Това е сложен процес, защото става дума за строеж на 13 000 км от България. Това е научна структура, която трябва да отговаря на изискванията да издържа на неблагоприятните климатични условия там. Така че строежът ще е на етапи. - Тя ще бъде около 250 кв. м, ще е качена на пилони. Това е задължително за почти всички антарктически постройки, тъй като бурните ветрове и снеговалежи може да я затрупат. Ще е модерна, трябва да се впише в останалите постройки, които имаме. Базата ни там все пак е обитавана всяка година от 1993-та насам. Така че тези постройки ще се използват и това трябва да е цял архитектурен ансамбъл, защото бъдещето на човечеството е Антарктида. Хората гледат към този континент, защото той ще е неизчерпаем източник на прясна вода, на минерални ресурси, на които е много богат, също така в момента там е много развит туризмът. Трябва да се гордеем, че България е една от страните, които управляват този континент. Също така е голямо признание за нас като полярна нация, че в момента в Пловдив се провежда 31-вото съвещание на мениджърите на национални антарктически програми. - Бяхме избрани благодарение на това, че страната ни има авторитет на полярна нация и че имаме национална полярна програма. Всички антарктически изследвания са държавна задача, така че развиваме сериозна наука. Поради тази причина бяхме избрани за домакин. Страни като Япония и Нова Зеландия чакат с години да им бъде предоставено такова домакинство. На форума има представители на 30 държави постоянни членки и 6 страни наблюдатели. Сред наблюдателите е и нашата съседка Турция, както и Португалия, които очакват евентуално членство. Въпросите са изключително важни и имат отношение към координиране на логистичните дейности, както и подпомагането на научните изследвания, строителството на Антарктида. Например полската база ще бъде подменена изцяло с нова, която ще е като космическа станция и ще е около 400 кв. м. Това е огромно съоръжение. Други държави, които не са от ранга на САЩ или Русия, също подновяват своите бази. Например САЩ подменят базата си и тя ще може да приютява 10 000 души, което е цял град. Англичаните пък ще строят съвсем скоро пристанище и ще подменят пистата си за самолети. Така че държавите влагат на Ледения континент стотици милиони долари всяка година. - Парите са по европейско финансиране и от националния бюджет. Няма как да е изцяло с европейски средства. Това е нещо, което се вижда пред света, резултатите са достатъчно показателни. Научната лаборатория ще струва 800 000 лева, докато испанската база, която беше подменена, струваше 40 млн. евро. Можете да направите разликата. - Основно залагаме на научните изследвания. След по-малко от месец трябва да бъде обявен конкурс за нови научни проекти, които ще бъдат двегодишни. Приключиха теренните изследвания от миналата година. Тогава кандидатстваха 25 проекта, които получиха финансиране. Сега ще бъде обявен нов конкурс и ще бъдат класирани най-добрите. Така че полевият им сезон ще започне през предстоящата експедиция. В момента уреждаме с мениджърите на страните, които имат самолети и кораби, като Бразилия, Испания, транспорта на българските полярници, тъй като не разполагаме с такива. Само с авторитета на нашите учени и с това, което правим на континента, успяваме вече четвърт век да поддържаме полярна база. Проф. Христо Пимпирев е български учен геолог и антарктически изследовател, пръв забил българския флаг на Южния полюс на 8 януари 2013 г. Професор по геология в Софийския университет „Св. Климент Охридски“ Получава магистърска степен по геология през 1978 г. Директор на Националния център за полярни изследвания от 2007 г. Автор e на 5 книги, 6 документални филма и над 150 публикации в реномирани български и чужди списания Изнасял е лекции в САЩ, Португалия, Уругвай, Чили, Колумбия, Германия, Испания, Аржентина, Канада, Южна Корея и др.", "date": "2019.07.31", "title": "Проф. Христо Пимпирев: Строим лаборатория от 250 кв. м на Антарктида, качваме я на пилони"}
{"url": "https://www.monitor.bg:443/bg/a/view/slynchevo-s-temperaturi-mejdu-30-i-35-gradusa-171854", "text": "Днес ще бъде предимно слънчево. Следобед ще се появи купеста облачност, но само на отделни места, главно в планинските райони ще превали краткотраен дъжд. Ще духа слаб до умерен северозападен вятър. Максимални температури между 30° и 35°, в София около 30°, съобщава НИМХ за „Фокус“. Над Черноморието ще бъде предимно слънчево. Ще духа до умерен западен, след обяд юг-югоизточен вятър. Максимални температури - между 29° и 32°. Температурата на морската вода е около 26°. Вълнението на морето ще бъде 1-2 бала. В планините ще бъде предимно слънчево, след обяд с купеста и купесто-дъждовна облачност и на отделни места ще превали и прегърми. Ще духа до умерен северен вятър. Максимална температура на 1200 метра около 24°, на 2000 метра около 17°. В четвъртък отново ще има повече облачност, около и след обяд над Източна и Централна Северна, както и в планините на Югозападна България - купеста и купесто-дъждовна. На много места в тези райони ще има и превалявания, придружени с гръмотевици. До вечерта явленията ще затихнат и през нощта ще се изясни. В петък ще преобладава слънчево време, с временни увеличения на облачността, почти без валежи, но в събота ще ще нахлуе по-студен въздух и на места ще прегърми и превали.", "date": "2019.07.31", "title": "Слънчево с температури между 30 и 35 градуса"}
{"url": "https://www.monitor.bg:443/bg/a/view/vremenna-komisija-v-parlamenta-izslushva-shefkata-na-nap-171855", "text": "Изпълнителният директор на Националната агенция за приходите (НАП) Галя Димитрова ще бъде изслушана във временната парламентарна комисия. Това ще бъде и първото заседание на комисията, която беше сформирана за разследване на хакерската атака в масивите на данъчните, съобщава БНР. Информация по случая ще бъде предоставена от представители на МВР и на ДАНС. Около 3% от масивите на приходната агенция станаха обект на хакерска атака, а личните данни на 4 млн. българи могат да бъдат намерени свободно в интернет. Проникването е станало през системата за възстановяване на ДДС в чужбина.", "date": "2019.07.31", "title": "Временна комисия в парламента изслушва шефката на НАП"}
{"url": "https://www.monitor.bg:443/bg/a/view/gledat-mjarkata-na-sobstvenika-na-tad-grup-ivan-todorov-171857", "text": "Постоянен арест за собственика на фирма \"ТАД груп\" Иван Тодоров. Ще поиска днес прокуратурата. Най-строгата мярка се налага, защото има опасност Тодоров да се укрие или да попречи на събирането на доказателства., смятат от обвинението. Иван Тодоров беше задържан вчера на Летище София. Повдигнато му е обвинение в кибертероризъм. В момента той е в ареста на Националното следствие и е задържан за 72 часа. Обвинението е, че Иван Тодоров е подбудил Кристиян Бойков да копира нерегламентирано данни от информационната система на НАП и да ги разпространи в публичното пространство. В подбудителство е обвинен и търговският директор на фирмата \"ТАД груп\" - Георги Янков. Той и соченият за пряк извършител на престъплението Кристиян Бойков са на свобода срещу гаранция от 20 хиляди лева. Не е изключено прокуратурата да повдигне обвинения и срещу други служители на компанията.", "date": "2019.07.31", "title": "Гледат мярката на собственика на \"ТАД груп\" Иван Тодоров"}
{"url": "https://www.monitor.bg:443/bg/a/view/napadnaha-vyzrastna-jena-za-5-leva-171856", "text": "75-годишната Елка Георгиева от монтанското село Драганица е била нападната в дома си за сумата от 5 лева и 20 стотинки, съобщи бТВ. Нападателите са двама младежи. Жената разказва, че след като попитала три пъти кой е и не и отговорили, се заканила, че ще вземе гьостерицата. Не успяла дори да каже, че ще се обади на полицията и двама влезли с ритници. Убеждавала ги, че няма пари, но те настоявали. Тръгнали с мобилния телефон на жената и с парите от портмонето, в което имало пет лева и двайсет стотинки. Едва на сутринта Елка се осмелила да информира полицията. В селото живеят 170 души и никога не е имало подобни нападения, но вече спокойствие няма. Повечето са сами възрастни жени. Те настояват за постоянно полицейско присъствие. Сега патрулката ги посещавала един път седмично. Двама от извършителите са задържани. Елка Георгиева се съмнява обаче, че има и трети, който е стоял вън от къщата по време на нападението.", "date": "2019.07.31", "title": "Нападнаха възрастна жена за 5 лева"}
{"url": "https://www.monitor.bg:443/bg/a/view/profesija-oplakvachka-ot-i-sreshtu-peevski-171853", "text": "Придворната журналистика в сайта на олигарха Прокопиев - „Дневник“, отново рони сълзи. Този път – по повод новия шеф на Специализираната прокуратура Димитър Франтишек Петров. В стремежа си да се натегне пред своя издател, дежурната оплаквачка от и срещу Пеевски - Петя Владимирова, този път даже не си прави труда да задава виртуални въпроси, от чиито отговори не се интересува. Както по времето, когато подтичваше по заръка на господаря си след депутата Делян Пеевски, уж за да го атакува с въпроси. Вероятно си спомняте, че когато имаше възможност да му зададе всички въпроси, които иска, раболепната прокопиева слугиня си глътна граматиката и не можа да си спомни написаните опорки. Затова сега Владимирова директно асимилира опорната точка и си признава, че тя и себеподобните й критикуват прокурор Петров, защото е разследвал издателя на „Дневник“ и „Капитал“. Всички го знаем! От години „Дневник“ и „Капитал“ са си заслружили срамната репутация на най-несвободните медии в България. Те са бухалки, които млатят „врага“ по волята на своя господар.  Журналист с опита на Владимирова е наясно, че в държавата няма и не трябва да има недосегаеми личности. Въпреки опитите на олигарха Прокопиев да се изживява като ангел небесен, когото всички прокурори в държавата се опитват да набучат на копията си. Безмерна наглост и падение е един млад прокурор да бъде атакуван, че е бил командирован от Софийската районна прокуратура в Софийска градска прокуратура. Ако Владимирова вижда в това някакъв нередност, какво ли би казала за небивалия кариерния растеж на бившата благоевградска адвокатка Гергана Христова – Коюмджиева, която наскоро обслужи газовия барон Сашо Дончев със странно съдийско решение. Убийственият анализ за този казус вероятно е в главата на Владимирова и пръстите я сърбят да го напише, но в „свободната“ медия, която работи, това няма как да се случи. Бихме могли да нахвърляме и ние разни въпроси към Владимирова, но основният е един – кога за последно е писала нещо, което да не прилича на конспект от опорки. Няма нужда да отговаря. Отдавна трябва да е било. ", "date": "2019.07.31", "title": "Професия: оплаквачка от и срещу Пеевски"}
{"url": "https://www.monitor.bg:443/bg/a/view/silno-zemetresenie-na-ostrov-krit-171859", "text": "Земетресение с магнитуд 5.3 по скалата на Рихтер е регистрирано към 7.30 часа българско време на остров Крит, съобщава Европейският сеизмологичен център. Трусът е бил с дълбочина 80 км., на 312 км южно от столицата Атина. Към момента няма информация за пострадали хора и нанесени материални щети.", "date": "2019.07.31", "title": "Силно земетресение на остров Крит"}
