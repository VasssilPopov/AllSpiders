{"url": "http://www.monitor.bg/bg/a/view/dvama-myje-i-edna-jena-sa-postradali-avtobus-se-naceli-v-stylb-pri-pirogov", "text": "Автобус на столичния градски транспорт, който се движел по линия 74, се удари в стълб близо до „Пирогов“. Това съобщиха от МВР за „Монитор“. При катастрофата са пострадали четирима души - двама мъже и една жена, които са пътували в автобуса, и един човек, който е бил на спирката.  Пътниците са получили травми при падането, тъй като са били правостоящи. Пострадалите са закарани за преглед в \"Пирогов\". Няма опасност за живота им. Автопатрул веднага е посетил мястото на инцидента, за да установи причините.   Според Столичния градски транспорт автобусът е годен, минал е технически прегледи, включително и днес сутринта преди излизането му на курс. Шофьорът не е дал обяснение за случилото се. Той е с дългогодишен опит. Работи в градския транспорт от 2 години и досега не е имал произшествия, съобщи бТВ.", "date": "2018.05.09", "title": "Автобус се блъсна в стълб, четирима пострадаха (ОБНОВЕНА)"}
{"url": "http://www.monitor.bg/bg/a/view/matarela-otpusna-24-chasa-na-pet-zvezdi-i-liga-da-systavjat-pravitelstvo", "text": "        Вместо да обяви днес следобед служебен премиер, който да оглави „неутрално правителство“, президентъ на Италия Серджо Матарела отпусна още 24 часа на движението „Пет звезди“ и партията „Лига“, за да да направят последен опит за съставяне на правителство. Допълнителното време бе поискано от техните лидери Луиджи ди Майо и Матео Салвини след интензивни консултации между двамата днес сутринта.       После държавният глава уважи намерението им, нарушавайки обещанието си още тази вечер да посочи конкретно решение за излизане от продължавашата повече от два месеца криза. Тя настъпи след изборите на 4-ти март, когато нито една политическа формация не получи нужните й за съставяне на кабинет 51% от гласовете. Колкото и да е вредно за интересите на страната,  управляваща коалиция не се пръкна и при последвалите три кръга консултации на президента с парламентарно представените партии.             В анализите на създалата се ситуация политическите коментатори в Рим и Милано посочват, ако Ди Майо и Салвини в края на краищата стигнат до съгласие и предложат кабинет, то най-вероятно той ще бъде съставен само от представители на техните партии. Премиер пък няма да бъде нито един от двамата, както обявяваха при първите си контакти за коалиция, а ще посочат най-вероятно трети кандидат, който да се ползва с пълното им доверие. За да не се стигне пък до разцепването на водената от Силвио Берлускони дясно центристка коалиция, в която „Лига“ се очерта на неотдавнашния вот  като първа сила, другите две партии в нея „Форца Италия!“ и „Италиански братя“ най-вероятно ще подкрепят новия кабинет „отвън“. Тоест ще му гласуват доверие без да имат техни представители в него, но с поемането на ангажимента законодателните инициативи на бъдещото правителство да бъдат одобрявани с тях. Така от една страна ще бъде изпълнено желанието на „Пет звезди“ Силвио Берлускони да не бъде допускан повече във властта, но в същото време ще му бъде дадена възможност да защищава непряко и собствените, и партийните интереси.             Ако се вярва на клюките по високите етажи на властта в Рим, то най-вероятно напънат на Ди Майо и Салвини да направят кабинет е подкрепен както от Берлускони, така и от Матео Ренци - лидера в сянка на управлявалата досега лявоцентристка Демократическа партия. Просто защото ако се стигне до „неутрално правителство“, то съвсем скоро в Италия ще трябва да бъдат произведени предсрочни избори, резултатите от които няма да са по-различни от предишните.  С други думи и „Форца Италия!“ на Берлускони, и Демократическата партия на Ренци ще са пак губещи. А да се реорганизират и да привлекат повече избиратели на тях им трябва както време, така и груби управленчески грешки на основния им опонент - все по-мощното движение „Пет звезди“.     ", "date": "2018.05.09", "title": "Матарела отпусна 24 часа на „Пет звезди“ и „Лига“ да съставят правителство"}
{"url": "http://www.monitor.bg/bg/a/view/lajmskata-bolest-imitira-leten-grip-kyrlejite-v-bylgarija-naj-zarazni-na-balkanite", "text": "През месеците май и юни е сезонът на кърлежите и комарите. Те могат да заразят човек с изключително опасни заболявания, ако той не е внимателен. Това предупреди проф. Тодор Кантарджиев – директор на Националния център по заразни и паразитни заболявания и национален консултант по микробиология. Едно от тях е Лаймската болест, която в началото имитира летен грип с типичните втрисания, изпотявания, покачване на температурата и отпадане, допълни той. Възрастна жена почина след ухапване от кърлеж в Бургаско. Още един случай на заразен с марсилска треска е регистриран в региона, но болният е потърсил навреме лекарска помощ и е излекуван. Други трима са заболели от Лаймска болест във Варна. При съмнение за това заболяване се прави тест за антитела, за да се потвърди или отхвърли диагнозата. Той може да бъде извършен с материал от кръвна проба, гръбначномозъчна или ставна течност. Изследванията за антитела имат недостатъка, че могат да останат Веднъж формирани, те остават в организма с години, дори и след успешно излекуване от лаймска борелиоза, каквото е другото наименование на заболяването. Съществуват три вида тест за антитела при това заболяване. Обикновено лекарите предпочитат този, който е на базата на ензим-свързан имуносорбентен анализ, тъй като е бърз и с висока чувствителност. Така наречената индиректна имунофлуоресценция се използва като негов заместител. Прилага се и Уестърн блот анализ. Той е за потвърждаване на резултата след провеждането на един от двата по-горни теста. Инфекционистите правят тест за антитела при лаймска болест, когато зачервената зона на мястото на ухапването е с блед център, който се разраства постепенно. Той се прилага и когато потърпевшият от членестоногото усеща силна умора, вдига температура или има треска, болки в ставите и мускулите, вратът му е схванат и се оплаква от главоболие. Тестовете се правят най-често с взета кръвна проба и много рядко с изследване на цереброспинална или ставна течност. Този тип изследвания за Лаймска болест не се правят при остри вирусни инфекции, например Епщайн-Бар или HIV по време на друга бактериална инфекция, при високи стойности на триглицериди и холестерол, тъй като резултатите няма да бъдат точни. Самото ухапване от кърлежа е напълно безобидно, ако той не е преносител на някаква зараза. Това може да бъде бабезиоза, причиняваща тежки увреждания, развитие на бъбречна недостатъчност, анемия, шок, остър респираторен дистрес синдром иели руптура на слезката. Тази инфекция в България обаче не е срещана повече от три месетилетия. Причинявано от кърлежи по кучетата. Инфекцията се разпространява по пътя на лимфните пътища и в зависимост от засегнатите структури протича под различна форма - улцеро-жлезна, очно-жлезна, белодробна, гастроинтестинална или генерализирана. Кърлежопреносима инфекция е и ку-треската. Ако лечението закъснее, тя може да увреди стомашно-чревният тракт, сърцето и белият дроб, както и да предизвика хроничен ендокардит, хепатит, хроничен бронхит или остеоартрит. Дори кърлежът да не е инфектиран, в редки случай, при лица с по-чувствителна кожа, е възможно ухапването му да предизвика лек сърбеж, зачервяване на участъка, леко парене или болка. Кърлежите не се мажат с олио, не се горят с цигара, не се въртят наляво или надясно, предупреди проф. Тодор Кантарджиев. Те се вадят изключително внимателно, като е важно да бъде извадено и хоботчето. Това се случва с премерена сила и само перпендикулярно на кожата. Ако хоботчето остане в кожата, то може да бъде извадено с игла, поясни той. Медикът препоръча след всеки излет навън тялото на човека, особено на децата, а също и на домашните любимци, да се огледа внимателно, тъй като той отделя вещество, което прави самото ухапване напълно безболезнено. Комарите също са преносители на зарази. За щастие една от най-опасните – зика, която поразява плода у бременните, се разпространява само от тигровите, които ги има и у нас, но те не са инфектирани със заболяването,казаха още от Центъра за заразни и паразитни болести. Разпространена и у нас обаче е пренасяната от тях западнонилска треска. Вирусът може да доведе до енцефалит - възпаление на мозъка, което обаче се получава при под 1% от случаите, докато 80% от ухапаните изобщо не разбират, че вирусът е в кръвта им, каза проф. Тодор Кантарджиев и уточни, че този вид комари хапят след 18 часа. Затова, по думите му, дори да е топло, ако седим в открито заведение или се разхождаме, краката и раменете трябва да са покрити.    ", "date": "2018.05.09", "title": "Лаймската болест имитира летен грип "}
{"url": "http://www.monitor.bg/bg/a/view/slavija-specheli-kupata-na-bylgarija-belite-biha-s-duzpi-levski-na-finala", "text": "\"Славия\" е новият носител на Купата на България. \"Белите\" победиха сензационно с 4:2 след изпълнение на дузпи \"Левски\" пред над 30 000 зрители на стадион \"Васил Левски\". Големият герой се казва Георги Петков, който спаси три дузпи. Една в редовното време, след което и две от четирите изпълнени срещу него. Най-старият столичен клуб спечели своята осма купа на страна, като прекъсна серията си от 22 години без отличие. Последният триумф на тима беше именно срещу \"сините\" през 1996 година. \"Левски\" пък отново остана с празни ръце. \"Сините\" надиграха категорично своя противник, но загубиха изключително драматично трети пореден финал след 2013 г. и 2015 година. 26-кратните шампиони на страната нямат отличие от 2009 година, което е три пъти повече от най-дългата подобна серия на клуба през първите 95 години от съществуването на тима от \"Герена\". Сините\" пък ще треперят и ще се опитат да запазят третото място в класирането, за да не пропуснат участие в Лига Европа. Ако пък \"Берое\" успее да ги изпревари (разликата между двата тима е само 2 точки), тогава играчите на Делио Роси ще трябва да се изправят срещу седмия в класирането в бараж. Самият Делио Роси пък призна след мача, че бъдещето му е неясно и не е изключено да бъде уволнен. 1:0 Минчев 1:1 Нашименто 2:1 Ангелов 2:1 Тиам - пропуска (Петков спасява) 2:1 Димитров - пропуска (Митрев спасява) 2:1 Прохазка - пропуска (Петков спасява) 3:1 Велев  3:2 Вутов  4:2 Йомов  (4-2-3-1): Георги Петков, Славчо Шоколаров, Контадин Велков, Андреа Христов, Стефан Велев, Янис Карабельов, Владислав Узунов, Иван Минчев, Галин Иванов (119-Милчо Ангелов), Ивайло Димитров, Цветелин Чунчуков (89-Георги Йомов)  Златомир Загорчич  (4-1-4-1): Божидар Митрев, Роман Прохазка, Давид Яблонски, Холмар Ейолфсон, Иван Горанов, Филипе Нашименто, Кали Тиам, Жорди Гомес (81-Милош Цветкович), Габриел Обертан, Паулиньо (119-Жерсон Карал) , Сержиу Буш (97-Антонио Вутов)  Делио Роси", "date": "2018.05.09", "title": "\"Славия\" спечели Купата на България!"}
{"url": "http://www.monitor.bg/bg/a/view/kapital-lyje-za-firmi-na-peevski", "text": "Фабриката за фалшиви новини на българската олигархия превъртя цикъла от сюжети, посветени на депутата и наш издател Делян Пеевски, и започна да повтаря стари опорни точки за манипулации по негов адрес. След краха на кампанията от измислици по темата за Пеевски и издателския му бизнес, на дневен ред отново бе изтупана от праха опорната точка за всевъзможни бизнес интереси, които да бъдат приписвани на Пеевски. Флагманът на Фабриката за фалшиви новини, структурирана около медиите на олигарха Иво Прокопиев „Капитал“, публикува във вторник по късна доба бомбастичното заглавие „КФН разследва цигарените компании на Пеевски за борсови нарушения“. То, естествено, моментално бе препечатано от „Медиапул“ на бившата говорителка на Костов Стояна Георгиева с едничката цел да се достигне по-голям брой манипулативни публикации по адрес на Пеевски. Каква е истината, която се крие зад това заглавие, няма да научите от „Капитал“, тъй като медията на Прокопиев е сготвила класическа фалшива новина с единствената цел да намеси името на Пеевски. Въпросните цигарени компании никога не са били собственост на Делян Пеевски. Истината е, че той е имал миноритарен пакет в „Булгартабак“ и го продаде през 2016г., доста преди сделките, за които КЗК образува проверка. Именно заради калните кампании на медии като „Капитал“ и сламени политици (също като „Капитал“ притежавани от Иво Прокопиев) като Христо Иванов преди повече от две години Делян Пеевски продаде акциите си в тютюневия холдинг. Съответно фирмите, чиито сделки КФН проверява, нямат нищо общо с Делян Пеевски и това всеки добросъвестен към читателите си журналист може да провери в Търговския регистър. Само че служителите на Прокопиев май споделят хобито на своя работодател, за което направихме обосновано предположение преди време. А именно, че сутрин като се събуди от сън, олигархът отваря Търговския регистър и първата фирма, която му попадне пред очите на случаен принцип, решава да я припише на Пеевски, просто ей така, да се трупат фалшиви новини. Старо хоби, което Прокопиев беше спрял да практикува, но явно заради липсата на сюжети за фалшиви новини по адрес на нашия издател е решил да поднови. За да изпълни норматива от фалшиви новини за Пеевски, в късните часове вчера „Фрогнюз“ произведе и бомбастичната манипулация по опорната точка „Магнитски“. Щатският сенатор Джон Корнин щял да ускори приключването на процедурата по Закона Магнитски и евентуално да се наложат санкции на Пеевски. Източник на тази манипулация е, дръжте се да не паднете, НПО „Ние гражданите“, което слугува на БГ Мадоф Цветан Василев. Брадясали опорни точки извадиха и от клона на Фабриката за фалшиви новини, финансиран от банкера беглец Цветан Василев. „Фрогнюз“ на ченгето от ДС с псевдоним Академик Огнян Стефанов публикува мистификация от името на някакъв таен комитет, който пускал сигнали до институциите за имуществото на Делян Пеевски. Ако някой си направи труда да прочете какво фигурира под гръмките заглавия, внушаващи откровени лъжи по адрес на нашия издател, ще разбере, че става въпрос за стар сигнал от ведомственото НПО на Прокопиев „Протестна мрежа“. Въпросният сигнал вече беше проверен от прокуратурата и оттам излязоха със становище, че няма нищо нередно. Това, разбира се, не е основателна причина Фабриката за фалшиви новини да не произведе поредната долнопробна манипулация по адрес на Делян Пеевски.", "date": "2018.05.09", "title": "„Капитал“ лъже за фирми на Пеевски"}
{"url": "http://www.monitor.bg/bg/a/view/evakuacija-na-centralnata-gara-na-bruksel", "text": "Централната гара на белгийската столица Брюксел беше евакуирана в 17,15 ч. местно време, съобщават белгийските медии. Според различните издания става дума за различни причини за експлозия на гарата - някои говорят за бомбички, други, че полицията е направила контролиран взрив. Влаковете се движат с 10-20 минути закъснение, съобщават местните медии. Взривът става в деня на Европа - празник на Европейските общности, на единството и мира на стария континент.", "date": "2018.05.09", "title": "Паника и евакуация на централната гара на Брюксел "}
{"url": "http://www.monitor.bg/bg/a/view/bg-lekari-systojanieto-na-onkobolnata-tedi-e-tejko", "text": "Тази нощ в „Аджибадем Сити Клиник Болница Токуда“ постъпи пациентка, транспортирана от Сау Паулу, Бразилия, съобщиха от пресцентъра на софийската болница. Благодарение на съвместните усилията на Министерство на външните работи и Министерство на здравеопазването, и на сътрудничеството на българските и турските власти, пациентката е транспортирана със самолет до Истанбул, откъдето е докарана с реанимобил до лечебното заведение по изрично желание на близките ѝ, предаде БНТ. \"В момента жената е настанена в клиниката по Анестезиология и интензивно лечение и е под грижите на водещите специалисти по Интензивна терапия, Медицинска онкология, Неврохирургия, Образна диагностика и Клинична лаборатория. Обективното ѝ състояние е тежко, в следствие на основното ѝ онкологично заболяване, върху което влияние е оказало и продължителното пътуване\", съобщават от болницата. \"За пациентката се полагат всички необходими медицински грижи, съответстващи на съвременните стандарти\", допълват още те.", "date": "2018.05.09", "title": "БГ лекари: Състоянието на онкоболната Теди е тежко"}
{"url": "http://www.monitor.bg/bg/a/view/rastenija-ot-koito-komarite-bjagat", "text": "Комарите са истинска напаст в топлото време. Те могат да превърнат нощите не само в кошмар, но и за пренесат тежко заболявате. Ако те са от вида тигрови, което трудно може да се установи с невъоръжено око, могат да се окажат носители на зика, марсилска треска или лаймска болест. Има обаче растения, които буквално ги прогонват и спасяват от тях, ако са засадени вкъщи. Валерианата може да ги отблъсне много по-сигурно и надалече от патентованите химически средства. Има обаче и „бонус” котките много ще заобичат вашия дом. Туртата (тагетес) отделя фитонциди, които не понасят нито комарите, нито другите насекоми. Ароматът на мента е истинско наказание за комарите, а за човека това растение служи за лекарство. Няколко стръка от нея сред лехите с цветя на вилата или пред къщата, проблеми с насекомите няма да има. Лавандулаата може да спаси дрехите от молци, но действа и срещу комарите. Действа дори само парфюмът с такъв аромат.", "date": "2018.05.09", "title": "Растения, от които комарите бягат"}
{"url": "http://www.monitor.bg/bg/a/view/bnb-samo-bylgarija-iska-da-vleze-v-evrozonata", "text": "България е единствената от всички страни извън еврозоната, която иска да влезе в „клуба на богатите“. На 23 май ще стане ясно от докладите на Европейската централна банка (ЕЦБ) и Европейската комисия, че изпълняваме четири от петте критерия за членство. Това заяви подуправителят на БНБ, ръководител на управление „Емисионно“ Калин Христов по време на дискусия на тема „Банки и финанси“ в София. Всички страни имат задължението да влязат в еврозоната освен Великобритания и Дания. Обединеното кралство излиза извън Европейския съюз, а в Дания има проведен референдум с резултат против и имат право да не влязат в еврозоната. „Страната ни единствената, която заявява, че има желанието официално да влезе в еврозоната и прави реални стъпки към нея“, допълни Христов. Критериите за членство в еврозоната от преди близо 15 години са валидни и сега. В момента страната ни изпълнява четири от пет критерия официално - инфлация, публичен дълг, дефицит и дългосрочен лихвен процент. Остава да изпълним участието си в механизма за фиксирани курсове (ERM) т. е. за две години да фиксираме лева към курса си към еврото без да променя курса към посока на девалвация и без напрежение. По думите на Христов България вече го прави 21 години и никой няма съмнение, че можем да изпълним и последното изискване към нас по пътя към еврото. След като изпълним и това условие трябва да се присъединим към еврозоната, но Христов не се ангажира със срок, защото процедурата е секретна. Също така трябва да се присъединим и към банковия надзор т. е. надзорният ни орган да прехвърли функциите си към ЕЦБ. Биткойн не е валута смятат от БНБ, защото виртуалните пари не отговарят на изискванията за парични единици, стана ясно по време на дискусията, организирана от Клуб \"Инвестор\". Според Христов има два типа хора, които ползват криптовалутите – спекулантите и криминалните хора. Първите целят печалба от очакванията активите им да поскъпнат, а вторите се възползват от транзакциите, защото все още не са проследими. По думите на подуправителят на БНБ технологиите в сектора няма да променят същността на банките. Новите технологии няма да премахнат кредитния риск за финансовите институции, но ще спомогнат за оценка на риска.", "date": "2018.05.09", "title": "БНБ: Само България иска да влезе в Еврозоната"}
{"url": "http://www.monitor.bg/bg/a/view/bankeryt-beglec-pritiska-svideteli-po-aferata-ktb-obzor-advokatite-na-bg-madof-umishleno-bavjat-procesa-s-chetene-na-5000-stranici", "text": "Банкерът беглец Цветан Василев, който упорито се крие от българското правосъдие вече трета година в Сърбия, е впрегнал огромен ресурс, за да притиска свидетелите по делото за разграбването на КТБ. Това стана ясно от изявление на наблюдаващия прокурор и шеф на спецобвинението Иван Гешев. \"Има обвинение срещу един от адвокатите на Цветан Василев в Специализираната прокуратура за това, че са дадени едни пари на същия човек за \"профилактиране\" на свидетелите по делото\", съобщи Гешев. Лазар Карадалиев, който отказа коментар. Както „Монитор“ писа преди два месеца, от свидетелски показания в досъдебното производство стана ясно, че БГ Мадоф е предлагал 200 000 лв. за въпросното \"профилактиране\" на основния прокурорски свидетел Бисер Лазов, за да промени показанията си. Скандален опит за провал на обвинението по мегапроцеса за грабежа на 4,2 млрд. лева е имало дори в Софийския районен съд. От думите на Гешев стана ясно, че дори съдии са притискали свидетели срещу Цветан Василев, за да променят показанията си. Спецпрокурорът съобщи, че е депозирана молба от един от свидетелите, който твърди, че срещу него се образуват различни търговски дела и такива от частен характер в Софийския районен съд. Те се завеждат от други свидетели в процеса, които са дали показания в защита на Василев. Данните са препратени на Инспектората на Висшия съдебен съвет, както и на Специализираната прокуратура. Свидетелят е обяснил на Гешев, че с него са се свързали магистрати, които са му казали, че съответните мерки спрямо него ще приключат. „По този сигнал ние ще проверим дали има извършени престъпления от магистрати, защото се посочват определени имена. Изпратено е копие и до ИВСС, които ще извършат вероятно проверка на конкретните производства, които се сочат в сигнала“, обясни Гешев. Спецпрокурорът беше изключително възмутен и от действията на защитниците на БГ Мадоф, които умишлено бавят делото с процедурни хватки. Една такава е граничещото с лудостта искане да се четат 5000 страници от заключителната част на обвинителния акт. „И това става съвсем съзнателно. А тази част на обвинителния акт е качена на сайта на прокуратурата повече от година. Не е масова практика по делата да се чете диспозитивът“, възмути се Гешев. Въпреки че ще им отнеме близо 62 дни, от държавното обвинение са категорични, че ще могат да се справят с прочитането. „Интерес на прокуратурата е това дело да се гледа“, подчерта Гешев. 62 работни дни, или 500 часа, ще отнеме на прокуратурата, за да изчете всичките 5002 страници от диспозитива на обвинителния акт. Само за 2 часа вчера едната от прокурорките - Даниела Начева, успя да изчете едва 24 страници. В началото на заседанието съдия Виржиния Петрова призова подсъдимите и защитниците им да слушат прави. „Четенето на обвинителния акт е тържествена част от процеса. Моля, станете прави“, призова съдийката. Подсъдимите и техните адвокати обаче категорично възроптаха да стоят дни наред прави. В крайна сметка Петрова се смили над тях и прие да слушат четенето седнали.  ", "date": "2018.05.09", "title": "Банкерът беглец притиска  свидетели по аферата „КТБ“ (ОБЗОР)"}
{"url": "http://www.monitor.bg/bg/a/view/vdigat-dobiva-na-malini-s-kosmicheska-tehnologija", "text": "Български малинопроизводители експериментират с космическа технология, която може да увеличи двойно добива на малини. Това съобщи Божидар Петков, председател на Българската асоциация на малинопроизводителите и ягодоплодните. Иновацията се прилага за първи път у нас. Технологията е базирана на спектъра на светлината при синия и червения цвят. Чрез ЛЕД фитолампи се увеличава интензитета на светлината от двата цвята, което ускорява растежа. Ефективността на технологията е изпробвана от НАСА в космическите станции. Експерименталното производство започна в района на Троян върху площ от 200 квадратни метра, а при добри резултати ще бъде приложено и в други стопанства\", уточни Петков. Добивът на малини до момента е около 3-4 кг на квадратен метър, а след прилагането на технологията върху посадъчния материал се очаква да бъде удвоен - между 7-8 килограма от квадратен метър. \"От името на производителите на ягодоплодни, изпратихме призив към Министерството на земеделието българските земеделски производители да бъдат защитени от нелоялната и дъмпингова конкуренция от страни като Украйна и някои бивши югославски републики \", обясни Божидар Петков. Според него решението е да се въведат защитни цени и мита.", "date": "2018.05.09", "title": "Вдигат добива на малини с космическа технология"}
{"url": "http://www.monitor.bg/bg/a/view/izvestni-lichnosti-pozdraviha-119-su-za-58-ta-godishnina", "text": "Ненчо Балбанов, Славин Славчев, Монти и други известни личности бяха част от празненствата за 58-та годишнина от създаването на 119 СУ „Академик Михаил Арнаудов “. Всеки един от тях разказа своята лична история как е станал успешен и прати своите послания за повече вяра в учителите. „Те взривиха детската и младежката аудитория, защото са привлекателни. За мен е много важно на децата да им е интересно“, разказа директорът на училището Диян Стаматов. Той допълни, че водещите на програмата бяха агресията и любовта, с което да покажат, че агресията е върлува в училището, но любовта може да в победи във всички случаи. Самият празник се проведе в едно от столичните заведения, което допринесе за по-различната обстановка. В програмата за рождения ден на училището бяха включени два концерта – за малките и за по-големи, като в тях имаше много музикални поздрави на различни ученици, сценки и танци.", "date": "2018.05.09", "title": "Ненчо Балабанов и Славин на годишнината на 119 СУ "}
{"url": "http://www.monitor.bg/bg/a/view/nzok-dava-pari-na-bolnicite-s-24-chasovi-dejurstva-nalichieto-na-detski-otdelenija-syshto-s-preimushtestvo-pri-ocenjavaneto", "text": "Болниците, които са в повече в даден регион според Националната здравна карта, също ще имат възможност да сключват договор с НЗОК. Те обаче трябва да отговарят на определени критерии, които кабинетът прие със специална наредба.   Основното преимущество, което ще им дава право да работят по договор с касата въпреки пренасищането с лечебни заведения, е те да дават 24-часови дежурства, да имат спешни отделения и такива с по-широк спектър от специалности. Предимство ще им носи и притежаването на собствена аптека и лаборатория. Това предвижда част от наредба за критериите и реда за избор на лечебни заведения за болнична помощ, с които касата ще сключва договори, която беше приета от Министерския съвет. Наличието на детски отделения също дава преимущество при оценяването на болниците. Наред с това и тяхната удовлетвореност. Как точно ще се анкетират болните и техните близки ще бъде описано допълнително в методика, която предстои да бъде приета. В нея ще се разпише и всяко налично изискване колко точки бонус ще носи и при какъв общ сбор НЗОК ще може да подписва договор. „Досегашната липса на ясни критерии за оценка и избор на договорни партньори не предоставяше основание за отказ от страна на НЗОК да сключва договори с някои болници. Това доведе до разпределяне на ограничения финансов ресурс за болнична помощ - въпреки неговото ежегодно нарастване, между все повече лечебни заведения, без да се гарантира необходимото ниво на качество в медицинското обслужване“, заявяват от правителствената пресслужба. Според публикувания наскоро за обществено обсъждане проект на нова здравна карта за активно лечение в страната. Според новия вариант на картата за удовлетворяване на потребностите на населението са необходими 32 913 легла за активно лечение, докато в момента у нас са разкрити 38 803, или с 5890 легла над нужното. Направен анализ на здравното министерство дори показвал, че през 2017 г. за осъществяване на медицинските дейности в 28-те административни области са били необходими общо 24 723 легла. Тоест в окончателния вариант на картата са предвидени над 8000 легла за активно лечение повече, за които НЗОК ще сключва договори с болниците. В момента у нас функционират над 340 болници, а броят им продължава да расте. Дори няколко новоразкрити легла в ново отделение на съществуваща болница вдигат сериозно разходите на здравната каса, тъй като средният за едно болнично легло за активно лечение годишно е 32 000 лева.", "date": "2018.05.09", "title": "Питат пациентите заслужава ли болницата пари от НЗОК"}
{"url": "http://www.monitor.bg/bg/a/view/stajant-policai-dariha-kryv-za-spasjavane-na-medsestra", "text": "Стажанти от Центъра за специализирана полицейска подготовка в Пазарджик са дарили кръв, за да спасят нуждаеща се от спешно кръвопреливане медицинска сестра от областната държавна болница в града. Това информираха от здравното заведение. На призива за помощ, разпространен от лечебницата, се отзовали 9-ма от стажант-полицаите, които са на специализирано обучение в някогашното Полицейско училище. По този повод от най-голямото здравно заведение изказват благодарност на 9-мата бъдещи пазители на реда за проявеното хуманно отношение да дарят кръв, за да се спаси живота на медицинската сестра Людмила Кенацова, която е пострадала преди дни в катастрофа. Благодарности са отправени и към директора на центъра комисар Стоян Зайков за оказаното пълно съдействие. Между впрочем, курсистите от полицейския център не за първи път участват в кръводарителски акции за спасяване на човешки живот. На призива за кръводаряване са се отзовали и много граждани, на които ръководството на болницата също благодари. Ранената при пътния инцидент медицинска сестра е в отделението по реанимация и е все още в критично състояние, но колегите й се надяват да се възстанови. На пациентката всеки ден се прелива кръв и ако искате да помогнете, можете да отидете в Кръвна банка в МБАЛ-Пазарджик от 7,30 ч. до 13 ч.", "date": "2018.05.09", "title": "Стажант-полицаи дариха кръв за спасяване на медсестра"}
{"url": "http://www.monitor.bg/bg/a/view/da-se-hvanem-za-evroto", "text": "От край време в България по време на тежка зима се надяваме по-бързо да се хванем за зелено. След промените някои толкова бързо го направиха, че бързо се събудиха с по няколко милиона в долари в сметките си. За това и други 2-3 милиона, но от най-способните българи заминаха зад граница и държавата освен във финансова потъна и в демографска пропаст. Сега повече от десетилетие след толкова дълго мечтаното ни влизане в ЕС имаме голям шанс да станем част и от валутния съюз на Общността. Предимствата от членството в него никак не са маловажни. Ползването на общата валута ще реализира и друга българска мечта - цените на кредитите (не лихвите, с които ни залъгват по рекламите) да паднат и да се изравнят с тези в по-богатите държави. Тогава може и някои от забегналите по-млади нашенци да решат да се върнат в родината, защото ще могат да вземат евтина ипотека за жилище. Бизнесът също ще може да ползва по-евтини кредити и няма да има оправдание да държи заплатите ниски. Противниците на еврозоната вещаят як скок на цените на всичко. Подобни плашила ни размахваха и при въвеждането на валутния борд и преди влизането ни в Общността.", "date": "2018.05.09", "title": "Да се хванем за еврото"}
{"url": "http://www.monitor.bg/bg/a/view/kat-proveri-blizo-8500-za-nevrycheni-fishove-ot-pytna-policija-pribrali-254-knijki", "text": "8 468 водачи и пътници са проверени за невръчени фишове и неплатени глоби в рамките на провелата се миналата седмица акция на Пътна полиция. Това съобщиха днес от МВР. Общо проверените превозни средства са 6 394.  Проверките бяха проведени основно по пътищата, водещи към граничните пунктове на страната и в тях участваха екипи на Пътна полиция и Агенция „Пътна инфраструктура“. В хода на инспекциите на водачите са връчени 1092 електронни фиша, а на техните спътници 179 фиша. Освен това, заради неплатени глоби са отнети 254 шофьорски книжки. Освен за фишове и неплатени глоби, при операцията са констатирани и други нарушения. Установени са 218 случая на водачи и пътници, които са се движили без задължителните обезопасителни средства – колани и каски,  74 -  на движение без задължителната застраховка „Гражданска отговорност“ и други 56 – без платена винетна такса. Констатирани са 36 случая на водачи, седнали зад волана след употреба на алкохол и на други 16 – след употреба на наркотични вещества и техни аналози. В други 107 случая е установено шофиране с технически неизправно МПС. По време на операцията са засечени и 46 случая на шофиране от неправоспособни водачи. Екипите, участвали в операцията, са констатирали и 1 370 други нарушения на ЗДвП.  Данните бяха изнесени от инспектор Петър Соколов от сектор „Пътно движение и правоприлагане“ и инспектор Иво Писанов от сектор „Административно-наказателна дейност“ в отдел „Пътна полиция“ на ГДНП.", "date": "2018.05.09", "title": "КАТ провери 8500 за невръчени фишове, прибра 254 книжки "}
{"url": "http://www.monitor.bg/bg/a/view/majchinstvo-ili-kariera", "text": "Майчинство или кариера? За някои сигурно този въпрос звучи абсурдно. Това обаче е дилемата на повечето работещи и образовани жени днес. В свят на информационни технологии, където новините се изливат като водопад. И дори ако ден си извън потока на събитията, изпускаш нишката. В същото време си навършил възрастта, в която не може повече да отлагаш да имаш дете. След толкова години. Досега все си казваше, че трябва да поработиш още малко. Успокояваш се, че има време. Нали е модерно да имаш дете на около 35. После вече няма накъде. Трябва да постоиш вкъщи и да се отдадеш на малкото създание. Въпрос на приоритети. Има жени, за които майчинството наистина се оказва най-прекрасният период от живота. Други обаче са изправени пред дилемата да се върнат ли по-бързо на работа, или да си останат още малко вкъщи. Но говорим за дилема, ако да речем самият работодател не ти го постави като условие. Защото две години отсъствие от пазара на труда си се приема за деквалификация. А като прибавим и проблема с недостига на места в яслите и детските градини, картинката е показателна. Факт е, че през последните две години се предлагаха различни програми, които целят да подпомогнат жените да се върнат по-рано на работа. Особено ако детето не е навършило годинка. Според сметките на НОИ това важи за по около 100 жени месечно. За целта получават бонус в размер на 50% от обезщетението си за отглеждане на бебето си. Допреди това върналите се в офиса преди изтичане на отпуска по майчинство губеха това право на обезщетение. Така че може би това е в интерес на повечето жени. Но всичко е въпрос на приоритети. Вярно е, че сме страна с един от най-дългите отпуски по майчинство. Това се изтъква непрекъснато от страна на експерти. Но е важно да имаш избор. Особено когато няма на кого да повериш детето си, или пък оставаш без място в забавачка. Не винаги пък може да разчиташ на гледачки, дори и да кандидатстваш по програма. Всяка майка е наясно, че не може да се довери на всяка жена в отглеждането на отрочето си. Професия „Мама“ е тежка и отговорна задача. С денонощна трудова заетост. И всяка жена преценява сама дали може да се справи. Затова всеки трябва да претегли плюсовете и минусите. Все пак обаче живеем във век на технологиите и забързаното ежедневие. И съм сигурна, че съчетаването на майчинство и кариера е напълно възможно. Още повече че вече гъвкавите форми на пазара на труда стават все по-популярни. Така че баланс може да се намери. Въпрос на желание.", "date": "2018.05.09", "title": "Майчинство или кариера?"}
{"url": "http://www.monitor.bg/bg/a/view/ebvr-povishi-do-3-6-prognozata-si-za-ryst-na-bg-ikonomikata", "text": "Европейската банка за възстановяване и развитие (ЕБВР) повиши прогнозата си за икономиката на България през 2018 г., очаквайки брутният вътрешен продукт на страната да се разрасне с 3,6% през настоящата година. Това сочи актуализираният доклад Regional Economic Prospects, представен на годишната конференция на банката, провеждана в Йордания. За сравнение - предишният доклад на банката от ноември миналата година сочеше разширяване на българската икономика с 3,2%,. Очакванията за следващата година са БВП леко да се забави до 3,4%. В доклада си банката отбелязва, че икономиката на България се е разраснала с 3,6% и през миналата година, като основен двигател на растежа е било частното потребление. Средното заплащане се е увеличило заради стегнатия пазар на труда и 10-процентовото повишение на минималната заплата. Подобреното усвояване на фондовете на Европейския съюз през 2017 г. също е подкрепило развитието на икономиката, след като през предишната година бе усетено забавяне в тази насока. Банката отбелязва още, че след тригодишна инфлация потребителските цени отново са започнали да растат през миналата година в резултат на завишеното потребление на домакинствата. Благодарение на строгите фискални политики пък се е стигнало до бюджетен излишък от 0,9% от БВП в края на годината.  Според прогнозите на ЕБВР основен двигател на икономиката и през тази година ще продължи да бъде вътрешното търсене, тъй като условията на стегнатия пазар на труда подкрепят потреблението, а инвестициите се засилват заради работата по инфраструктурните проекти, финансирани по програмата на ЕС 2014-2020 г.", "date": "2018.05.09", "title": "EБВР повиши до 3,6% прогнозата си за ръст на БГ икономиката"}
{"url": "http://www.monitor.bg/bg/a/view/vynshno-preduprejdava-za-novi-otmeneni-poleti-na-rajyner", "text": "Външно министерство препоръчва на българите, на които предстои да пътуват със самолет до и от Италия, да се информират за усложнената транспортна обстановка. Повече от 100 полета между Италия и Обединеното кралство бяха отменени заради стачката на контрольорите на въздушния трафик и наземния персонал. Външно министерство препоръчва на българите, на които предстои да пътуват със самолет до и от Италия, да се информират за усложнената транспортна обстановка. Повече от 100 полета между Италия и Обединеното кралство бяха отменени заради стачката на контрольорите на въздушния трафик и наземния персонал. Общият брой на пътници с отменени полети на 8 май заради стачките в страната е 20 000 души, съобщават от МвнР. Само преди отменения полет на авиокомпания „Райънер“ от Рим, засегна десетки български граждани. Нискотарифната компания „Райънер“, която превозва най-много пътници до и от италианските летища в сравнение с другите превозвачи, отмени десетки полети, включително до и от Бергамо (Милано). Италианският национален превозвач AlItalia също е отменил общо 230 полета за Европа, между които шест между Лондон и Милано, както и четири между Лондон и Рим. Авиокомпанията British Airways е отменила 38 полета между лондонските летища и Италия, включително 14 до Милано. Авиокомпанията изрази намерение да използва по-големи самолети, където е възможно, за да обслужат засегнатите клиенти и намалят нивото на напрежение. Докато междуконтиненталните полети до и от Италия, както и до италианските острови остават незасегнати от стачните действия, много от пътуванията на къси разстояния са забавени или отменени. При възникване на необходимост от консулско съдействие, можете да се обърнете към консулската служба в Рим на тел. (+39) 06 360 04367 или към генералното консулство на България в Милано съответно на тел. (+39) 02 849 42941 и 00393337826043 при спешни случаи. Пътуващите със самолет в рамките на ЕС могат да проверят правата си и дали те се спазват  .", "date": "2018.05.09", "title": "Външно предупреждава за нови отменени полети на „Райънер“"}
{"url": "http://www.monitor.bg/bg/a/view/zalichiha-oshte-8-turoperatora-ot-registyra-hvana-li-gi-bez-zadyljitelnata-zastrahovka", "text": "Министерството на туризма заличи още осем дружества, регистрирани като туроператори, от Националния туристически регистър. Това става със заповед на министъра на туризма Николина Ангелкова след предложение на Експертната комисия по регистрация на туроператори и туристически агенти (ЕКРТТА), съобщиха от ведомството. Причината е, че компаниите нямат задължителна застраховка „Отговорност на туроператора“, което е изрично условие за туроператорска дейност според Закона за туризма. Така общо заличените през 2018 г. туроператори от регистъра стават 78, съобщи пресцентърът на туристическото ведомство. Заличените дружества няма да бъдат премахнати от регистъра, но имената им са оцветени в червено, с цел предупреждение за потребителите. От министерството на туризма посочват, че през тази години по тяхно желание са прекратени и регистрациите на други 13 туроператора. В момента действащите туроператори в Националния туристически регистър са 1928, като в в тази бройка не влизат заличените дружества. Министерството заличи 18 дружества, регистрирани като турагенти.", "date": "2018.05.09", "title": "Заличиха още 8 туроператора от регистъра"}
{"url": "http://www.monitor.bg/bg/a/view/kitaj-razreshi-helikopter-da-tyrsi-bojan-petrov-bojko-borisov-govori-s-poslanika-nasochvat-satelit-za-da-snima-sklona", "text": "Семейството на изчезналия алпинист Боян Петров обяви, че се търсят средства за акцията по издирването му. Набирателната сметка, в която да се съберат пари за покриването на спасителната операция, бе публикувана във Фейсбук от съпругата на планинаря Радослава Ненова. „Да си жената на Боян Петров винаги е било чест и наказание едновременно. Последните дни прекарах в безсъние и не защото тихо се надявам, а защото не спирам да действам. Задействани са всички институции. Не знам до колко е подходящо, но ето че го направих. Сметка за спасителната акция на Боян. След време застрахователите би трябвало да възстановят пари, но след време не ми върши работа аз имам само СЕГА“, написа жената на Петров. Сметката, на която всеки, който иска може да дари средства за продължаване на издирването на Петров е : Хеликоптер ще се включи в издирването на алпиниста Боян Петров. Това обяви външният министър Екатерина Захариева и уточни, че такъв е бил намерен днес сутринта след натиск от страна на държавата. В началото на вчерашното правителствено заседание премиерът Бойко Борисов увери, че се полагат всички възможни усилия, за да се намери Петров. Борисов е повикал и китайския посланик, за да разговарят за изпращането на хеликоптер. Премиерът заяви, че са в пълна комуникация с институциите и каквито връзки има държавата са заложени, за да намерят Петров жив и здрав. \"С нашите двама консули непрекъснато натискаме и Пекин, но това е една изключително тежка планина\", каза Борисов. Външният министър Екатерина Захариева уточни още, че са изпратени 6 професионални спасители, които въпреки лошото време стоят горе, за да могат да тръгнат към Лагер 2, а когато времето позволи ще тръгне и хеликоптерът. Тя обясни, че са се свързали и с Министерството на отбраната за съдействие за осигуряване на техника, която да може да лети над 5000 метра, тъй като спасителните служби не разполагат с такава. От своя страна китайския посланик у нас Джан Ханджоу обясни, че още от самото начало са изпратили спасители, които да подпомогнат за издирването. “Свързах се с Пекин, бяха задействани местните власти в Тибет, така че да се положат максимални усилия да могат да продължат издирвателните дейности. Проведохме разговори за осигуряване на допълнителна техника, която да осигури изкачването на подобна височина. Капацитетът на хеликоптерите е височина максимум 6100 метра“, каза посланикът. Сателит ще бъде насочен към склона, където издирват изчезналия алпинист. Това съобщи във Фейсбук приятелката на Боян Петров Радостина Ненова. Той ще направи сателитни снимки на района, за да бъде улеснено търсенето. \"Задействани са всички институции. непрекъснато обменяме информация с министър Захариева и зам.-министър Георгиев, които съдействат за вдигане на хеликоптер от непалска страна към Тибет. Подкрепата на премиера Борисов. От тибетска страна момчетата от експедицията вече са по склоновете на Шишапангма, написа още приятелката на алпиниста. Алпийската застрахователна компания в Австрия, където е застрахован Боян, също следи нещата. В един свят, пълен с възможности, не ми казвайте, че нещо е невъзможно\", завършва Радослава Ненова.  50 процента е вероятността Боян Петров да е все още жив, заяви за „Дарик” Мингма Шерпа, който ще се включи в издирването на българския алпинист. Според Мингма Шерпа след трети лагер има заледен участък и е възможно Боян Петров да е там.  Шерпа е първият непалец успешно изкачил 14 осемхилядници без повторение, което е рекорд в световната история. Заедно с брат си Чанг Дауа Шерпа държат рекорда и за първите братя, изкачили 14-те осемхилядници. „Боян Петров се е изкачвал с моята компания. Тази година обаче реши да я смени. Първоначално планираше да изкачи Чо Ою, но след това го промени с Шишапангма. На Шишанпангма моята компания няма хора в момента. Познавам много добре върха. Катерил съм го както от южната, така и от северната страна. Всъщност трудната част е от лагер 3 до върха. След третия лагер има леден участък. Смятам, че може да е паднал в този район“, посочи Мингма.", "date": "2018.05.09", "title": "Събират пари за издирването на Боян Петров (ОБЗОР)"}
{"url": "http://www.monitor.bg/bg/a/view/bonus-majchinstvo-vryshta-na-rabota-po-100-jeni-na-mesec-prekysvat-otpuska-si-predsrochno-za-da-vzemat-zaplata-i-polovina", "text": "Средно по 100 жени всеки месец се връщат предсрочно на работа срещу бонус в размер на 50% от обезщетението за отглеждане на дете. Премията се отпуска от юни 2017 г. на жените, които прекъснат отпуска си по майчинство преди детето да е навършило година. Допреди това върналите се в офиса преди изтичане на отпуска по майчинство губеха правото си на обезщетение. От бонуса могат да се възползват само жените, чиито деца не са настанени в детски заведения. „За периода от юни до декември 2017 г. 632 майки са се възползвали от тази възможност. През първите 3 месеца на тази година още 451 жени са се възползвали от опцията“, обясниха пред „Монитор“ от Националния осигурителен институт (НОИ).", "date": "2018.05.09", "title": "Бонус „майчинство“ връща на  работа по 100 жени на месец   "}
{"url": "http://www.monitor.bg/bg/a/view/nad-polovinata-ot-ofisite-v-proekt-naeti-na-zeleno-praznite-kantori-padnaha-pod-10", "text": "Над 190 хил. кв. м нови офиси се очаква да бъдат завършени в България през тази година, а над 50% от планираните за завършване през 2018 г. офис площи вече са заети. Основен двигател остават компаниите от IT и BPO сектора, които се разрастват или търсят по-добри локации. През първото тримесечие на 2018 г. наемите на първокласни офис площи в София са нараснали плавно, а свободните офис площи леко са намалели до 9,2% заради липсата на новозавършени сгради. Очаква се обаче нарастващото предлагане да доведе до плавен ръст на свободните  площи през следващите години и до балансиране на пазара. Това става ясно от доклад на консултантската компания Cushman&Wakefield Forton. Средните офертни нива в офис сегмента вече са 14 евро за кв. м при 13,5 евро за кв. м през 2017 г. Като цяло при високия клас офиси те варират между 12 евро за кв. м и 14 евро за кв. м в зависимост от локацията на сградата, като най-високи цени са постижими при проектите в централните райони и по протежение на големите булеварди. Наемните цени за клас B се движат между 9 евро кв. м и 11 евро за кв. м, пише консултантската компания. „Наемодателите остават в комфортна позиция в резултат на все още ограниченото предлагане на първокласни офис площи и това доведе до нов плавен ръст на наемите. Очакваното завършване на над 190 хил. кв. м нови офиси тази година обаче ще балансира пазара и не очакваме наемите да продължат да се покачват“, коментира Станимира Пашова, мениджър „Офис площи“ в Cushman&Wakefield Forton. По данни на компанията през първото тримесечие на 2018 г. са което е 4% ръст спрямо същото тримесечие на предходната година. Продължаващото покачване на обема на пазара е в резултат от набраната инерция през 2017 г., когато наемните сделки достигнаха рекордните почти 200 хил. кв. м. Компанията уточнява, че през първото тримесечие не са били завършени нови сгради и общото предлагане на офис площи се е запазило на равнището от 1 728 233 кв. м.", "date": "2018.05.09", "title": "Над половината от офисите в проект наети „на зелено“"}
{"url": "http://www.monitor.bg/bg/a/view/8-godini-za-narkotrafikant-prenesyl-droga-za-1-4-mln-leva-26-godishnijat-fikret-natypkal-seata-si-s-ekstazi-i-marihuana-za-turcija", "text": "С 8 години затвор и глоба от 50 000 лева бе наказан 26-годишният наркотрафикант Фикрет Ф. от шуменското село Троица. Той ще изтърпи наказанието си при първоначален „строг“ режим, решиха магистратите.   Присъдата на Апелативен съд – Бургас е за трафик на високорисков наркотик на стойност 1,4 млн. лв., който подсъдимият опитал да изнесе от България за Турция.   Фикрет и приятелят му Ибрям  бяха задържани в лек автомобил „Сеат Толедо“ на 26-ти януари миналата година в около 13,30 часа при опит да преминат през ГКПП „Лесово“. В автомобила, собственост на Фикрет Ф. са открити 19 пакета с високорисково наркотично вещество, съдържащи общо 63 462.980 грама - марихуана и екстази на обща стойност 1 357 548 лева. Наркотиците, разпределени в непрозрачни полиетиленови пликове, били скрити в специален тайник зад задната седалка на водача, тип \"двойно дъно\". Скривалището било пригодено от монтирана и заварена метална преграда от ламарина, и в пространството между допълнително поставения под на автомобила и фабричния. По време на съдебното производство подсъдимият отричаше да е виновен. През цялото време Фикрет твърдеше, че не знаел за наркотичните вещества и нямал  никаква представа как са се озовали в колата му. С приятеля си пътували до Германия, където лекият автомобил стоял на неохраняем паркинг, бил ползван от трети човек, преди на тръгнат за България. Тезата на подсъдимия бе, че дрогата  е била „подхвърлена“, а той самият употребен като \"муле\" без изобщо да подозира. Според магистратите обаче, събраните по случая доказателства доказват категорично, че престъплението е извършено от Фикрет Ф., който без надлежно разрешително е направил опит да пренесе през границата на страната голямото количество наркотици, управлявайки собствения си лек автомобил. Деянието не е довършено по независещи от волята на подсъдимия Ф. причини.  Само ден по-рано аплетивния съд в Бургас потвърди друга присъда от 15 години затвор за иранец, хванат с 200 кила хероин в консерви от домати 44-годишният чужденец, който е шофьор на тир също е спипан на ГКПП Лесово, при опит да внесе дрогата в България. Стойността на пратката се изчислява на близо 18 млн. лева.  Наркотикът е бил опакован в 400 кутии от доматено пюре, подредени в полуремаркето на товарния автомобил, така че да не бъдат засечени при рентгеновата проверка. Двамата осъдени за наркотрафик могат да обжалват присъдите пред ВКС в 14 дневен срок.    ", "date": "2018.05.09", "title": "8 години за наркотрафикант, пренесъл дрога за 1.4 млн. лева "}
{"url": "http://www.monitor.bg/bg/a/view/shampionkite-ot-evro-2018-dovolni-ot-novite-pravila-operiraha-nosa-na-mimi-hristova-v-pirogov", "text": "Шампионките по борба от европейското първенство в Каспийск Биляна Дудова (57 кг) и Тайбе Юсеин (62) споделиха, че са доволни от новите правила и от двудневния цикъл на състезания и продължителността на схавтките в отделните части. Дудова уточни, че е готова да се бори още и при жените до 23 г., въпреки че вече има титли при големите. \"Всяко състезание и всяка битка за мен е трупане на опит, а аз се стремя към съвършенство, каза тя на пресконференция след завръщането на отбора ни. - В новата си категория до 57 кг се чувствам отлично, която е и олимпийска.\" Юсеин, пък призна, че полуфиналът с Вероника Иванова (Блрс) е бил най-труден, макар че би с туш: \"След тази победа вече знаех, че ще спечеля златото\", отбеляза тя. Третата ни медалистка - вицешампионката Мими Христова пък е претърпяла успешна операция на носа в \"Пирогов\", съобщи старши треньорът на жените Петър Касабов. След седмица тя ще може да започне леки тренировки, а месец по-късно ще е готова и за по-големи натоварвания. Президентът на федерацията Христо Маринов отбеляза, че тя се е борила по-мъжки от някои от мъжете в тима ни. При мъжете само Даниел Александров взе медал - бронз при класиците. Женският ни тим ще замине на подготовка в Япония, където ще тренира и с някои от местните звезди от 13 до 27 май. \"Сега успехите основно са ни при жените, но е въпрос на време да ги имаме и при мъжете, обобщи Христо Маринов. - В свободната борба върви подмладяване. Повечето от момчета бяха абсолютни дебютанти. При класиците можехме още медали да спечелим, допуснахме и някои грешки, но важното е да си вземат поуки.\"", "date": "2018.05.09", "title": "Шампионките от Евро 2018 доволни от новите правила"}
{"url": "http://www.monitor.bg/bg/a/view/razvivat-darbite-na-siraci-i-bedni-mladeji-nabiraneto-na-sredstva-po-proekta-skritite-talanti-na-bylgarija-prodyljava", "text": "Специалната програма „Скрити таланти“ има за цел да събере средства за подпомагане на дарбите на младежи в неравностойно положение. Някои от тях имат музикални заложби, други са силни в компютрите, а трети в рисуването. Тони например е едва на 8 години и повече от всичко желае да се научи да свири на цигулка като дядо си, който е професионален музикант. 7 месеца упорит труд са необходими, за да направи първите стъпки към реализирането на мечтата си, а неговият учител Велян споделя пред ментора на програмата, че момчето се увлича лесно, будно е и обръща особено внимание към детайлите. Тони е само едно от осемте деца, които са част от програмата „Скритите таланти на България“. Целта й е да подпомага даровити младежи в неравностойно положение – пет от осемте деца са лишени от родителска грижа, а Едно е сигурно - талантът им е неоспорим, избрани са сред 40 кандидати, а най-голям наплив е имало в София. Първоначално идеята е била в проекта да бъдат включени 10 младежи. Спънка обаче се оказало финансирането. „Бяха ни необходими 80 хил. лв. годишно. Когато стартирахме проекта, ги нямахме парите, затова започнахме с 8 младежи. В момента разполагаме с 35 хил. лв., което вероятно с малко лишения от наша страна, ще ни стигне до септември. Тъй като програмата е нова част, от директорите на социалните домове подходиха с леко недоверие и страх“, коментира Михаела Стойкова, координатор по проекта. Всъщност през а набирането на средства продължава. Благотворителен базар на книгата в Южния парк на 20 май, комедийно шоу с участието на Георги Кючуков на 11 юни са само част от инициативите в подкрепа на проекта. В защита на правото си да бъдат пълноправни членове на обществото ще излезе и един от осемте младежи – Галин Ковачев. В началото на юли той ще представи самостоятелна изложба с цел събиране на средства. А талантът, който притежава, му дава криле да има смели мечти – иска да учи 3D анимация в чужбина, а защо не един ден да участва и в създаването на анимации в някое от големите американски студия. С него и още с 5 души се работи в посока успешно кандидатстване във висше учебно заведение. Екип от 20 души, сред които учители, ментори и психолози, се грижи за успешната им реализация и развитие на талантите им.    ", "date": "2018.05.09", "title": "Развиват дарбите на сираци и бедни младежи"}
{"url": "http://www.monitor.bg/bg/a/view/nad-100-motopiloti-v-poslednija-kryg-poligonyt-kozar-belene-kraj-grad-levski-e-edno-ot-otlichnite-za-motokros", "text": "Над 100 състезатели по мотокрос, от които и 11 румънци, ще се пуснат в последния кръг от републиканския шампионат на полигона \"Казар белене\" край град Левски. Това е едно съоръженията в България които могат да се похвалят с отлична инфраструктура, видимост за публиката и атрактивност като технически елементи по състезателното трасе и трудност. В клас МХ65 битката за титлата ще е между Живко Иванов, Енис Байрамов и Мартин Димитров, които водят в класирането. В МХ85 с шансове за шампиони са двама - Христият Георгиев и Живко Богданов. В МХ2 Майкъл Иванов изглежда недостижим с актива си от 100 точки и той ще води колоната. Също лидер със 100 т. е и Адриан Радуца при най-голямата кубатура - до 450сс, а с 80 го гони Тони Петков. Калоян Илиев и третият кандидат за приза с 68 т. Мартин Тодоров, който спечели първото място в МХ на кръга от европейското в Севлиево е третият фаворит със 100 т.", "date": "2018.05.09", "title": "Над 100 мотопилоти в последния кръг"}
{"url": "http://www.monitor.bg/bg/a/view/volejbolistkite-otstypiha-na-syrbija-v-kontrola", "text": "Женският ни национален отбор по волейбол отстъпи на Сърбия с 1:3 (-17, -14, -23, 25) в първата контрола помежду им. Проверките са част от подготовката на \"лъвиците\" за предстоящия старт в Златната европейска лига и се играят без публика. Волейболистките на Зоран Терзич спечелиха срещата в три гейма за 60 минути, след което бе решено да се изиграе и четвърти гейм. Той бе доста оспорван и бе спечелен от българките. Най-резултатна за тима, воден от Иван Петков, бе Гергана Димитрова със 17 точки (1 ас, 1 блокада). 10 добави Мира Тодорова. За Сърбия Бранкица Михайлович приключи с 14 точки. За тези проверки Петков е дал почивка на три от волейболистките, които играха във финалната фаза на Шампионската лига в Букурещ - Петя Баракова, Добриана Рабаджиева и Христина Русева. Те са освободени до 11 май, след което ще се присъединят към лагера на националния тим. В същото време колегите им от мъжкия състав водят подготовка в помощната зала на „Арена Армеец“. Нашите се готвят за участие във Волейболната лига на нациите, която е продължение на Световната лига. Пламен Константинов ще открие  следобедната тренировка утре за медии в рамките на 30 минути. Девойките ни до 19 г. пък научиха съперниците си за европейското първенство в Албания (1-9 сепетмври). Момичетата на старши треньора Асен Методиев попаднаха в домакинската група I в град Дурес заедно със съставите на Италия и Полша. Силните школи на Русия, Турция и Сърбия са в другата група II.", "date": "2018.05.09", "title": "Волейболистките отстъпиха на Сърбия в контрола"}
{"url": "http://www.monitor.bg/bg/a/view/darina-pavlova-narushi-zabranata-za-selfita-v-kan-shte-ocenjavame-artistichnite-kachestva-na-filmite-ne-socialnata-im-angajiranost-kategorichna-be-kejt-blanshet", "text": "Дарина Павлова наруши новите правила на филмовия фестивал в Кан, като си направи селфита от червения килим по време на бляскавата церемония по откриването на форума завчера. Популярната като Мадам Мулти бизнесдама бе облечена в полупрозрачна рокля, а крачката й встрани от регламента на събитието бе запечатана от фотографи на „Ройтерс“. Организаторите оповестиха решението си да забранят селфитата от фестивала още преди няколко седмици. Причината – този вид снимки вредят на имиджа и престижа на най-голямото киносъбитие в Европа. „Още повече, хората изглеждат грозни, когато позират за селфита“, намигна директорът на феста Тиери Фремо ден преди старта му. За спазването на забраната, на терен се грижили охранители, които молели всеки с мобилен телефон да не включва камерата си. Очаквано, първата вечер от фестивала премина и под знака на движенията #MeToo и Time's Up. “Промените, които искаме да постигнем с тези послания, не могат да се случат за ден, изисква време. категорична бе носителката на „Оскар“ Кейт Бланшет, която тази година ще е председател в основната конкурсна програма на форума. Мнозина останаха недоволни, че в състезанието за „Златна палма“ са допуснати едва три жени-режисьори. Въпреки това балансът в панела на оценяващите е в полза на дамите. Сред другите членове на журито са френската актриса Леа Сейду, американската актриса Кристен Стюарт, американската режисьорка Ава Дюверне, френският режисьор Робер Гедигян, канадският режисьор Дени Вилньов и руският режисьор Андрей Звягинцев. каза в официалната част на церемонията и легендарният режисьор Мартин Скорсезе, който вчера получи и наградата \"Златна карета\" за цялостно творчество. Първата прожекция за 71-то издание на фестивала бе на лентата „Всички знаят“ с участието на звездната двойка Хавиер Бардем и Пенелопе Круз, които впечатлиха с изискани тоалети на червения килим. Филмът е дело на Асгар Фархади и ще се бори за голямото отличие. \"Златната палма\" на Фестивала в Кан ще бъде връчена на 19 май, а за нея сили ще премерят общо 21 заглавия.", "date": "2018.05.09", "title": "Дарина Павлова наруши забраната за селфита в Кан"}
{"url": "http://www.monitor.bg/bg/a/view/prostreljanata-v-sveti-vlas-lili-tyrpjala-jestok-tormoz-ot-bivshija-si-otkazala-da-go-sydi-zaradi-deteto-im", "text": "46-годишната Лили, която бе простреляна с газов пистолет от бившия си мъж, е била подложена на жесток тормоз от него.  \"Повече от година след като се разделиха, той я тероризираше и малтретираше психически. Причакваше я по улици, ходеше в квартирата й, вдигаше страшни скандали. Обиждаше я с грозни думи, подигравки и всякакви цинизми. Тя два пъти подаде жалби в полицията срещу Кирил. Викали са го и е подписвал предупредителни протоколи\", разказаха приятелки на хубавата Лиляна, които са ставали свидетели на част от грозните сцени. Те я съветвали да заведе дело срещу насилника по закона за защита от домашното насилие, но тя отказала, за да спести психическата травма на детето им. Сериозна причина за скандалите нямало, но Кирил не можел да преглътне раздялата и подозренията си за изневяра. Афектирал се всеки път, щом зърнел бившата си половинка, дори и случайно на улицата. Отделно вдигал скандали защото искал да бъде ежедневно със сина си, което провокирало сериозни спорове между двамата.  Напоследък караниците между бившите съпрузи станали почти ежедневие, а напрежението ескалирало до такава степен, че Кирил се сдобил с газов пистолет. След поредния скандал по телефона, разгневеният мъж пристигнал в супермаркет \"Ревю\", в който Лили работела като продавачка и насочил срещу нея зареденото оръжие. Гръмнал я в лицето, а след това насочил дулото към собственото си слепоочие и се самопрострелял. \"Било е някакъв страшен ужас. В магазина е имало клиенти, всички са помислили, че става въпрос за въоръжен обир\", разказаха жители на Свети Влас. В магазина и махалата настанала страшна паника. Колежките на простреляната Лили първо помислили, че ранена смъртоносно, защото оръжието приличало на боен пистолет. Ден след кървавата драма в магазина, бившите съпрузи са в стабилизирано състояние, а Кирил е прескочил критичния период. Двата са настанени в бургаската МБАЛ, но са в различни отделения и на различни етажи. Мъжът бе приет в реанимация, но вече е изведен от там, тъй като е в сравнително по-добро състояние и вече е без  опасност за живота.  Лили пък е в отделение \"Уши, нос, гърло\" и ще остане за лечение там поне седмица, казаха от болницата. Изстрелът от газовия пистолет е засегнал лявото й слепоочие и е нанесъл сериозна травма на слуховия апарат. Освен това тя е получила и открита външна рана. Според близките й, има опасност тя да изгуби частично или изцяло слуха с едното ухо.   Срещу стрелеца вече е  повдигнато обвинение в опит за убийство. Според разследващите и лекарите е имало сериозна опасност за живота на Лили. Изстрелът от газово оръжие може да се окаже смъртоносен. ", "date": "2018.05.09", "title": "Простреляната в Свети Влас Лили търпяла жесток тормоз от бившия си"}
{"url": "http://www.monitor.bg/bg/a/view/pishat-novi-ukazanija-za-osinovjavaneto-ochakva-se-da-bydat-gotovi-do-30-maj-2018g", "text": "Изготвят се нови указания при подготовка на дете за национално и международно осиновяване. Разработват се от междуведомствена група и се окачва да бъдат готови до 30 май. Това обяви председателят на Държавната агенция за закрила на детето д-р Елеонора Лилова. Насоките ще бъдат насочени към социалните работници, психолозите, възпитателите, както и към приемните семейства. От промените ще бъдат засегнати и акредитираните организации за посредничество при международно осиновяване. Целта е подобряване качеството на социалните услуги.„Като председател на ДАЗД и на Националния съвет за закрила на детето ще работя в синхрон и диалог с всички с цел подобряване на дейността и да отговорим на динамиката на очакванията на обществото в областта на закрилата на детето“, подчерта д-р Елеонора Лилова на Националния съвет за закрила на детето. Акцент ще се постави на гарантиране правото на живот без насилие и продължаването на процеса на деинституционализация. Същствено място се отделя и на мерките на защита на децата в интернет пространството, и на здравословното хранене. По време на Националния съвет стана ясно още, че в стратегията „Визия за деинституционализация на децата в България“ е заложено продължаването на процеса на деинституционализация, като акцентът ще падне върху домовете за деца, лишени от родителска грижа и домовете за медико-социални грижи за деца.      ", "date": "2018.05.09", "title": "Пишат нови указания за осиновяването "}
{"url": "http://www.monitor.bg/bg/a/view/teri-giliym-poluchi-mikroinfarkt", "text": "Култовият режисьор Тери Гилиъм бе хоспитализиран, след като получи микроинфаркт на прага на откриването на престижния фестивал в Кан. Звездата от комедийната формация „Монти Пайтън“ се озова в болница същата вечер, в която се състоя делото за новата му кинорожба „Човекът, който уби Дон Кихот“. Съдебният иск е внесен от португалския режисьор Пауло Бранко. Той потърси правата си, след като по думите му, е работил редом до Гилиъм по заглавието, но приносът му така и не е оповестен. „Работата на всеки един продуцент по този филм трябва да бъде уважена“, категоричен е той. Скандалът предизвика и Amazon да се изтеглят като разпространители за САЩ от заглавието. Припомняме, че Гилиъм работи по лентата почти две десетилетия, а в главните роли на Дон Кихот и Санчо Панса влизат съответно Джонатан Прайс и Адам Драйвър. „Човекът, който уби Дон Кихот“ все пак ще закрие филмовия фест в Кан на 19 май, след като преди минути стана ясно решението на съда, което е в полза на Гилиъм.", "date": "2018.05.09", "title": "Тери Гилиъм получи микроинфаркт"}
{"url": "http://www.monitor.bg/bg/a/view/bivsh-futbolen-refer-skochi-ot-11-etajen-blok-v-haskovo", "text": "Труп на възрастен мъж, който скочи от 11-етажен блок на централния бул. „Раковски“, шокира хасковлии в сряда по обяд. Загиналият е 75-годишният Минчо Овчаров. По професия той е агроном, известен е в южния град като един от топ футболните съдии от недалечното минало. На безжизненото тяло се натъкнали младежи от близката фитнес зала. Той е част от спортната история на Хасково и първият съдия от южния град, който е свирил мачове от елитната „А“ група. Овчаров не е живеел в блока, но ходел да наглежда апартамент на свои близки. По първоначални данни от огледа на трупа няма следи от насилие. Вероятно става въпрос за скок от покрива на 11-етажната сграда. Намерени са отпечатъци на Овчаров по капандурата, през която се излиза на покрива, казаха неофициално запознати с разследването. Засега тяхната основна версия е самоубийство.", "date": "2018.05.09", "title": "Бивш футболен рефер скочи от 11-етажен блок в Хасково"}
{"url": "http://www.monitor.bg/bg/a/view/starci-i-deca-shestvaha-s-bezsmyrtnija-polk-v-tyrnovo", "text": "Над 100 военни ветерани и потомци на участници във Втората световна война проведоха в центъра на Велико Търново шествие на Безсмъртния полк. Участниците носеха снимки и портрети на своите деди, участвали и загинали във войната срещу нацизма и за освобождението на Русия и Европа. Повечето от участниците в шествието бяха категорични, че 9 май трябва да бъде честван официално като ден на победата над хитлеризма, а не като ден на Европа. „Ако не беше Съветския съюз и съветската армия днес нямаше да чествате Ден на Европа, просто защото нямаше да има Европа”, заяви Валерий Петухов от град Королев, до Москва. Той и Людмила Прудникова живеят от няколко години в търновското село Пушево, но продължават да обичат до мозъка на костите родината си. И двамата са категорични, че днес отношението на обикновените българи към Русия и руския народ не съвпада с това на бъгарските политици. Както и че Владимир Путин е най-добрият политик в света. „Путин е умен, честен, мисли за другите, за доброто на целия свят, а не за себе си”, твърди Людмила. „Онези, които сега искат да го изкарат диктатор и лош човек лъжат”, подкрепя е и Валерий. На същото мнение е и рускинята, женена за българин, Наталия Яковлева. Тя участва в шествието, носейки снимките на дядо си Ипатий и баща си Едуард. За участието си в Японската, Втората световна и Отечествената войни, дядото Ипатий има цели четири ордена. „Днес всеки трябва да знае всеки ден от борбата на съветския народ срещу нацистите. Хората, чийто снимки носим сега, се хвърлиха в боя, знаейки, че може би няма да се върнат живи. Но те се биеха, при това не само за родината си, но и за цяла Европа. Българите обичат руснаците. При Тодор Живков у вас беше добре, а сега е беднота”, споделя впечатленията от дългогодишния си престой в България Наталия Яковлева. След шествието и едноминутно мълчание в памет на загиналите във Втората световна война, участниците в безсмъртния полк поднесоха цветя на паметника на дадените жертви пред Дома на армията във Велико Търново.  ", "date": "2018.05.09", "title": "Старци и деца шестваха с Безсмъртния полк в Търново"}
{"url": "http://www.monitor.bg/bg/a/view/emilija-i-bashur-obikaljat-rim", "text": "Една от най-обсъжданите светски двойки – Емилия и Жорж Башур, замина на поредно пътешествие. Певицата и арабският милионер стегнаха куфарите за Рим, а феновете на изпълнтителкта на „Специално за всяка“ следят стъпките им в социалните мрежи. Чаровната блондинка вече ги зарадва с кадри от различни забележителности, сред които фонтана „Ди Треви“. Това не е първият им любовен воаяж. В началото на годината Емилия и ливанецът, чиито интереси в България са свързани предимно със строителството и недвижимите имоти, се отдадоха на заслужена почивка в Дубай и Париж. Тогава обаче звездата на „Пайнер“ беше по-предпазлива относно личния си живот и не показавше любимия си. През март пък те посетиха и Ню Йорк. Междувременно Емилия и  Жорж Башур се готвят за предстоящата си сватба. Кога ще се разходят до олтара обаче все още се пази в тайна.  ", "date": "2018.05.09", "title": "Емилия и Башур обикалят Рим"}
{"url": "http://www.monitor.bg/bg/a/view/borisov-se-sreshta-v-aahen-s-makron-i-merkel", "text": "Премиерът Бойко Борисов заминава за германския град Аахен, съобщиха от пресслужбата на кабинета. Утре той ще участва в церемонията по връчването на годишната Международна награда „Карл Велики“, която тази година ще бъде връчена на френския президент Еманюел Макрон.  Премиерът ще присъства на събитието по лична покана на носителя на престижния приз - Еманюел Макрон. Президентът на Франция е отличен от Борда на директорите на Дружеството за международната награда „Карл Велики“ за визията му за нова Европа и за възстановяването на европейския проект. Отличието се връчва от 1950 г. на личности с принос към европейското обединение. Именно това събитие ще е поводът Борисов да се срещне с Макрон и немският канцлер Ангела Меркел, за да разговаря с тях за готвените промени в евродирективите за превозвачите. Именно Макрон е радетел за промените, известни като „Пакет за мобилност“. След среща в МС между кабинета и представители на транспортния бранш преди ден стана ясно, че страната ни е категорично против задължителното връщане на шофьорите у дома на всеки три седмици. Браншът твърди, че това ще доведе до напускане на шофьорите им и установяването им в Германия или Франция. Новите правила целят да забранят на тираджиите да спят в кабините на камионите си, те ще трябва задължително да го правят в хотели или мотели, които не винаги имат осигурени охраняеми паркинги.  ", "date": "2018.05.09", "title": "Борисов се среща в Аахен с Макрон и Меркел"}
{"url": "http://www.monitor.bg/bg/a/view/4-500-000-evro-shte-struva-premestvaneto-na-am-struma-pod-razkopkite", "text": "Около 4 500 000 евро допълнително ще струва преместването на отсечката от автомагистрала „Струма“, за да се съхранят археологическите разкопки до село Покровник, за които се предполага, че са на древния град Скаптопара. Това каза в Благоевград днес Лазар Андреев от Инициативния комитет за запазване на древния град. В петицията, в защита на разкопките, която започна във фейсбук преди една седмица досега са се разписали над 7 000 души. Вариантите за преместването на трасето са два – или да премине през футболния комплекс от терени на бившият футболист Иво Андонов, или под него, което пък крие риск при наводнения и магистралата да бъде залята. По сметки на българска фирма, която изгражда сходни магистрали в Румъния цената на такава отсечка би струвало 1 008 000 евро. За отчуждителните процедури ще са необходими година и половина и забавяне на цялостното завършване на магистралата до 2023 г. няма да се допусне, стана още ясно на пресконференцията. Довечера в 18,30 часа кметът на Благоевград д-р Атанас Камбитов е поканил на открито обществено обсъждане в зала „23 септември“ всички желаещи граждани, за да се чуе тяхното мнение.", "date": "2018.05.09", "title": " 4 500 000 евро ще струва преместването на АМ „Струма“ под разкопките"}
{"url": "http://www.monitor.bg/bg/a/view/globiha-rumynskija-prezident-izpolzval-dumata-prestypnici", "text": "Румънският президент Клаус Йоханис бе глобен от Националния съвет за борба с дискриминацията със сумата от 2000 леи (839 лева) заради това, че е използвал думата \"престъпници\", говорейки за политици, които се опитват да дискредитират Националната дирекция за борба с корупцията /НДБК/, съобщи информационният сайт Зиаре. Става дума за изявление на държавния глава от 15 февруари в разгара на скандал със запаси, внушаващи фалшифициране на доказателства в антикорупционната агенция. \"Имаме скандал в публичното пространство и мисля, че доста хора очакват да изразя мнението си. Нещата могат да се резюмират с няколко думи: едни престъпници правят отчаян опит да дискредитират НДБК\", заяви тогава Йоханис. Сезирането в Националния съвет за борба с дискриминацията е подадено от електронното издание в областта на правосъдието \"Лумя жустицией\" /\"Светът на правосъдието\"/ през февруари, посочва в. \"Гъндул\". \"Не може да се приеме всички в обществото да се наричаме с определения като \"престъпник\", \"обвиняем\", \"подсъдим\", \"затворник\", които в цивилизования свят, особено в пространството на ЕС, са смятани за форми на дискриминация, които биха могли да предизвикат включително реакции като омраза и насилие\", се посочва в сезирането. Президентът Йоханис заяви, че ще обжалва решението на съвета, което според него е политическо.", "date": "2018.05.09", "title": "Глобиха румънския президент, използвал думата „престъпници“"}
{"url": "http://www.monitor.bg/bg/a/view/nash-otbor-s-bg-bolida-v-24-te-chasa-na-lio-man-rosen-daskalov-nadejdnostta-na-kolata-ne-e-problem", "text": "Български отбор с българския болид Sin Car R1 се готви да участва в легендарното автомобилно състезание за издръжливост \"24-те часа на Льо Чам\". Проектът е на Росен Даскалов, конструктор на колата и шеф на тима \"София Кар Моторспорт\", а спортен мениджър е Владимир Илиев. В момента се работи с двама пилоти - шампионите на писта Константин Маршавелов (в клас \"Макси\") и Иван Влъчков (\"Туринг\"). Търсят се обаче поне още двама, защото задължителният минимум е трима души в отбор плюс един резервен. Участието ще е догодина, но до есента ще трябва да се направят тестове и сериозни изпитания както за колата, така и за пилотите. Според Росен Даскалов това ще стане на писта в Гърция или Румъния първоначално като 12 часова тренировка, а по-късно и за цяло денонощие. \"С надеждността на колата няма да имаме проблем, коментира конструкторът Даскалов. - В момента на състезателен уикенд в GT4 сериите заедно с тренировките тя изкарва по 5-6 часа без сервизиране. Имахме експеримент и с навъртане на 7000 км без обслужване. Ще трябва обаче за направим точен избор на накладки и спирачки за ендюрънс, които са доста по-различни от тези за спринтовите дисциплини.\" Той обаче уточни, че засега нямат интерес към други състезания по издръжливост, а само към \"24-те часа на Льо Ман\". Голямата мечта на Росен Даскалов е да направи изцяло български отбор с българска кола. Той обаче подчерта, че засега освен с Влъчков, който вече натрупа опит и дори има победи в GT4 сериите и с Маршавелов, който тепърва ще се пробва, разполага и с чуждестранни състезатели. Владимир Илиев подчерта, че се водят разговори с още наши майстори на волана. \"Говорили сме и с Пламен Кралев, и с Павел Лефтеров, с Георги Динчев и други, каза той. - Ако се явят много кандидати, само ще се радваме. При нас изборът е лесен - качваш се, караш, ако можеш - добре дошъл. Никой за нищо няма да се сърди.\" Кралев вече е участвал на Льо Ман през 2009 г., а Лефтеров - в 24-те часа на Дубай\". „Поставили сме си трудна задача, каза Маршавелов. – Ние с Иван караме в спринтови състезания, а се целим в такива за издръжливост. Трябва да направим много тестове и да видим дали ще издържим, как ще ни се отрази безсънието, дългото състезание, как ще й понесе на колата.\"", "date": "2018.05.09", "title": "Наш отбор с БГ болида в \"24-те часа на Льо Ман\""}
{"url": "http://www.monitor.bg/bg/a/view/obviniha-monika-beluchi-v-ukrivane-na-danyci", "text": "Сайт обвини италианската звезда Моника Белучи в укриване на данъци. „Медиапар“ публикува статия, в която се твърди, че актрисата е избегнала данък върху имущество, като между 2010 г. и 2013 г. е прехвърляла активите си в Люксембург и Швейцария. 53-годишната красавица се защити чрез комюнике. заяви тя. Звездата от „Малена“ допълни още, че  ", "date": "2018.05.09", "title": "Обвиниха Моника Белучи в укриване на данъци"}
{"url": "http://www.monitor.bg/bg/a/view/real-i-psj-pazarjat-nejmar-v-megasdelka-za-260-mln-evro-parijani-s-trebyl-vzeha-i-kupata-na-francija", "text": "ПСЖ победи третодивизионния “Льо Ербиер” с 2:0 на финала за Купата на Франция и спечели надпреварата за четвърта поредна година и за рекорден 12-и път. Така столичният гранд се превърна в абсолютен хегемон в страната, след като преди това спечели титлата и Купата на лигата. На терена на „Стад дьо Франс“ ПСЖ бе тотален доминант с владение на топката от 74 срещу 26 процента, а попаденията за успеха бяха дело на Джовало Ло Селсо и Единсон Кавани. Успехът на френския колос обаче мина под сянката на готвещия се пореден мегатрансфер. Дошлият през миналото лято за 222 милиона евро бразилец Неймар е на път да счупи собствения си рекорд, като участва в нова колосална сделка. От доста време звездата е сочен за трансферна цел номер 1 на „Реал“ (Мадрид), а според испанските медии вече има конкретни постъпки. Очаква се трансферът да е на стойност 260 милиона евро, като в „Реал“ са готови с план за събиране на сумата. Според Marca за целта ще бъдат продадени петима от сегашните играчи - Карим Бензема, Гарет Бейл, Хесус Вайехо, Дани Себайос и Матео Ковачич. С парите от тях привличането на Неймар ще бъде възможно и по-важното – законно, като няма да се нарушават правилата за финансовия феърплей. AS пък стигна още по-далеч и разкри за разговори между двете страни. Те са се провели благодарение на младата бразилска надежда Винисиус Жуниор, който от лятото се присъединява към „Реал“. Той бе на гости за няколко дни при Неймар, като е навивал сънародника си също да премине на „Сантяго Бернабеу“. Очертаващият се трансфер на Неймар в „Реал“ пък ще се осъществи още това лято, убеден е и германската легенда Пол Брайтнер. „Неймар ще е изключително важен за “Реал” (Мадрид) през следващия сезон“, коментира кратко германецът пред телевизия Sport 1. От лагера на ПСЖ наскоро не са коментирали сделката, за която целият футболен свят шуми. Преди няколко месеца от клуба обявиха, че нямат намерение да се разделят със звездата си. Самият Неймар обаче говори пред медии в родината си и заяви, че няма яснота около бъдещето му. В момента най-скъпият футболист на планетата се възстановява от травма, като се очаква да бъде на линия за Мондиал 2018 в Русия. Според испанските медии пък бразилските национали на „Реал“ също ще бъдат впрегнати по време на световното, за да навиват сънародника си да премине на „Сантяго Бернабеу“.", "date": "2018.05.09", "title": "\"Реал\" и ПСЖ пазарят Неймар в мегасделка за 260 млн. евро"}
{"url": "http://www.monitor.bg/bg/a/view/desi-dobreva-vodi-100-tanciori-vyv-varna", "text": "Деси Добрева ще покори и Варна с авторския си концерт-спектакъл „Лудо Младо“, който пожъна истински фурор с дебюта си в зала 1 на НДК във вторник. Датата за морската столица е 22 юни в Двореца на културата и спорта. Цената на билетите е от 15 до 40 лв. В шоуто участват над 100 музиканти и танцьори от трупата на Нешка Робева, брас-бендът на Мишо Йосифов, Стоян Янкулов-Стунджи, Косьо Цеков от ФСБ, Нено Илиев от Romaneno Project, гимнастички от клуб Левски, водещи фолклорни виртуози, народен хор, духовият оркестър “Вива Монтана”, формация “Жестим” и внушителната група от 50 кукери-сурвакари от пернишко. Тази уникална смесица от стилове, събрана в пъстро и неповторимо музикално-танцово и мултимедийно шоу, ще достави удоволствие и неповторими емоции и на варненската публика. Варненската публика ще чуе песни като “Лудо Младо”, “Червената Шапка”, “Кой уши байрака”, “Море Сокол Пие” и много други.", "date": "2018.05.09", "title": "Деси Добрева води 100 танцьори във Варна (СНИМКИ)"}
{"url": "http://www.monitor.bg/bg/a/view/liderite-na-enp-se-sybirat-v-sofija-na-16-maj-rahoj-idva-u-nas-na-15-ti", "text": "Правителствените, държавните и опозиционните лидери от ЕНП ще се съберат в София на 16 май преди Срещата на върха за Западните Балкани в София, съобщиха от ГЕРБ. Така у нас, освен председателят на Европейския съвет Доналд Туск, ще бъдат и шефът на ЕНП Жозеф Дол, председателите на ЕП и ЕК - Жан-Клод Юнкер и Антонио Таяни.  Тъй като Западните Балкани са сред водещите приоритети на БГ председателство на ЕС и на ЕНП, дневният ред на сбирката на ЕНП е подготовката на Срещата на върха между ЕС и Западните Балкани на 16 и 17 май в София. Жозеф Дол ще бъде домаки, а в срещата ще участват още председателят на групата на ЕНП в ЕП Манфред Вебер, както и премиерът Бойко Борисов, немският канцлер Ангела Меркел, австрийският канцлер Себастиян Курц, испанският премиер Мариано Рахой, унгарският премиер Виктор Орбан, румънският президент Клаус Йоханис. В България ще дойдат и президентът на Кипър Никос Анастасиадис, както и премиерите на Ирландия и Хърватска – Лео Варадкар и Андрей Пленкович. В срещата ще участват също правителствени и държавни глави, както и партийни лидери от ЕНП от страните от Западните Балкани. Испанският премиер Мариано Рахой идва на визира у нас ден преди срещата на върха през май в София. Рахой ще пристигне в България на 15 май за разговори с премиера Бойко Борисов.", "date": "2018.05.09", "title": "Лидерите на ЕНП се събират в София на 16 май, Рахой идва у нас на 15-ти"}
{"url": "http://www.monitor.bg/bg/a/view/biljana-petrinska-rodi-momche", "text": "Една от нежните емблеми на българския театър Биляна Петринска стана майка за първи път и се похвали за това в личния си профил във Фейсбук. 44-годишната актриса е гушнала малкия си син, който се казва Адриан. Тя обяви щестливото събитие с дълго послание което гласи: „Светът те приветства, скъпо мое детенце, Адриан!!! Добри дошъл при нас,щастие наше и ти благодарим,че избра нас за твои родители. Ти беше моя блясък и озарение цели 9 месеца. Това бяха най- вълшебните и щастливи дни през целият ми 44 живот. Бях най-красивата очакваща те. Ти беше най-хубавата ми “дреха”, с която пристъпвах гордо,а баща ти -най- голямата ми подкрепа…. Как минава времето...От момента на твоята “първа снимка”...до днес когато се сгуши в мен“, пише Петринска. И таткото, който актрисата пази в дълбока тайна, не е пропуснат в прочувствените слова: „От този момент Сърцето ми побира Целия свят и тупти извън пределите ми! С любящият ти татко ще направим всичко по силите си за да растеш здрав и щастлив, да имаш шарено детство и да станеш достоен,креативен и свободен Човек! Обичам те,мое всичко!“", "date": "2018.05.09", "title": "Биляна Петринска роди момче"}
{"url": "http://www.monitor.bg/bg/a/view/ico-byrborkoto-napadna-brat-si-s-otverka", "text": "По-малкия Христо Цанов, популярен в курортния град като Ицо Бърборкото установил, че от тавана на общата им къща липсва голямо количество железни винкели и вдигнал луд скандал на 67-годишния си брат Васил. В разгара на кавгата Бърборкото подгонил брат си с отверка и директно му изкряскал, че ще го убие. Не успял да го наръга с инструмента, но с ритници и тупаници го изхвърлил през оградата на двора им. Пострадалият Васил е транспортиран в санданската болница с окървавена глава и други травми по цялото тяло. Ицо Бърборкото е задържан веднага с полицейска заповед до 24 часа и преспа в клетката на полицията. Срещу него брат му ще заведе дело за нанасяне на телесна повреда.", "date": "2018.05.09", "title": "Ицо Бърборкото нападна брат си с отверка"}
{"url": "http://www.monitor.bg/bg/a/view/goldyn-stejt-i-hustyn-sa-na-final-na-zapad-v-nba", "text": "„Голдън Стейт“ и „Хюстън“ ще се срещнат във финала за Западната конференция на НБА. Това стана факт, след като „Уориърс“ спечелиха серията с „Ню Орлиънс“ с 4-1 победи след успех в последния мач със 113:104. „Ракетите“ пък победиха у дома „Юта“ със 112:102. Стеф Къри реализира 28 т. за победата на „Голдън Стейт“, Кевин Дюрант се отличи с 24 т., а Клей Томпсън наниза 23. Така „Голдън Стейт“ записа 15-та поредна победа в директните елиминации в НБА и изравни рекорда на „Чикаго Булс“, постигнат между 27 април 1990 и 21 май 1991 г. Деветкратният участник в Мача на звездите Крис Пол реализира рекордните за кариерата си в плейофен мач 41 точки, включително и осем тройки за успеха на „Хюстън“. Първият двубой от серията между „Голдън Стейт“ и „Хюстън“ ще се изиграе на 15 май.  ", "date": "2018.05.09", "title": "„Голдън Стейт“ и „Хюстън“ са на финал на Запад в НБА"}
{"url": "http://www.monitor.bg/bg/a/view/vyldobrev-prevryshta-ndk-v-kymping-palatki-karavani-i-dori-bar-shte-doprinesat-za-atmosferata-na-koncerta-na-11-maj", "text": "Броени дни остават до големия концерт на Стефан Вълдобрев и „Обичайните заподозрени“. На 11 май една от най-успешните български лайв банди ще направи първия си концерт в зала 1 на НДК. За да запазят духа на лятното си турне, от групата подготвят една различна сцена, която ще донесе соления морски въздух и задължителното добро настроение. разказва с усмивка Стефан Вълдобрев. Освен Вълдобрев и „Обичайните заподозрени“ в състав Стоян Янкулов-Стунджи, Веселин Веселинов-Еко, Иван Лечев и Мирослав Иванов на сцената ще се качат и необичайни попълнения. допълва Вълдобрев. Концертът ще стартира в 20:00 часа, а вратите на залата ще отворят в 18:30, за да може всички спокойно да се настанят. „Има специален режим в НДК заради мерките за сигурност, затова молим всички да се съобразят и да дойдат навреме“, споделят организаторите на концерта от клуб „Строежа“. Все още има малко количество билети в продажба на цени от 30 и 40 лв, децата до 7-годишна възраст влизат при свободен вход, а тези между 8-14 години се ползват от 30% отстъпка.", "date": "2018.05.09", "title": "Вълдобрев превръща НДК в къмпинг"}
{"url": "http://www.monitor.bg/bg/a/view/holandec-osydi-rodno-erp-nadvzeli-mu-pari", "text": "Холандски гражданин , собственик на имот в Стара Загора, осъди електроразпределителното дружество, което години наред му  дърпало солидни суми  за ток, който той не е употребил. На рядко ползвалият българския си имот чужденец направило впечатление, че плаща скъпо и прескъпо за светлото в апартамента си на улица „Любен Каравелов“ 107 и поискал да бъде направена проверка на електромера. Когато това било извършено станало ясно, че още при изграждането на кооперацията служителите на ЕРП-то разменили замерващите устройства и чужденецът всъщност плаща за тока на  комшията. Който пък плащал в пъти по-малка сума поради факта, че холандският гражданин идвал в Града на липите от дъжд на вятър. По този начин чужденецът платил за времето от 27 март 2015 г. до 3 октомври 2017 г.повече от сериозна сума. Опитът му да си върне надвзетото обаче ударил на камък, като доставчикът се позовал на клауза от правилника за измерване на изразходваната енергия, според която корекция можело да се направи само за една година назад във времето. Смаяният от порядките ни чужденец отказал да го „цакат“ и завел на 25 януари т.г. дело, което в крайна сметка спечелил. В открито заседание от 3 май старозагорските съдии са се произнесли в негова полза и осъдили доставчика да му възстанови цялата надвзета сума от почти 1 600 лв плюс лихвите. Към тях прибавил и 680 лв за платения от ищеца хонорар за адвокат и съдебните разноски за вещо лице. Дали и кога все пак поданикът на холандския крал Вилем – Александър ще си получи парите не е много ясно, тъй като от енергото възнамеряват да обжалват пред второинстанционен съд решението.", "date": "2018.05.09", "title": "Холандец осъди родно ЕРП, надвзели му пари"}
{"url": "http://www.monitor.bg/bg/a/view/raonich-izprati-grisho-da-se-gotvi-za-rim-final-na-del-potro-svalja-dimitrov-ot-4-v-sveta", "text": "Седмица преди 27-ия си рожден ден Григор Димитров напусна по-бързо от желаното „Мастърс“ турнира в Мадрид след драматично поражение от Милош Раонич (Кан) с 5:7, 6:3, 3:6. Хасковлията бе подкрепян мощно от близо 700 българи с национални трибагреници, на които след мача благодари и раздаде автографи. Това бе втора загуба за Димитров от шест мача срещу Раонич и първа от 2011-та година насам, когато беше първата им среща. Сблъсъкът в Мадрид бе първи между двамата на червени кортове. Така Гришо не успя да изравни постижението си от миналата година, когато достигна до трети кръг в испанската столица. В следващия кръг световният №24 Раонич, който е достигал и до №3, ще се изправи срещу своя сънародник Денис Шаповалов, надиграл Беноа Пер (Фр) със 7:6(5), 4:6, 6:4. Очаквано 196-сантиметровият тенисист от босненски произход беше доволен от победата си над Григор изтъкна предимствата си пред tennis24.bg: \"Подавах добре, но и създадох много възможности за печелене на точки. В първия сет имах доста шансове за пробив, после няколко и във втория. За Димитров турнирът в Мадрид се явява най-слабият му на клей този сезон. В Монте Карло той достигна до полуфиналите, където загуби от бъдещия шампион Рафаел Надал. После в Барселона българинът бе отстранен на четвъртфинал на Пабло Кареньо Буста (Исп). Сега хасковлията загуби 80 точки от актива си за световната ранглиста, защото миналата година стигна до третия кръг, където бе елиминиран още по-драматично от Доминик Тийм (Ав) след пет пропуснати мачбола. При това положение Димитров може да загуби четвъртата си позиция в класацията на АТР, ако Хуан Мартин дел Потро стигне финала в Мадрид. Аржентинецът започна с победа турнира с 6:3, 6:3 над босненеца Дамир Джумхур. Тъй като е четвърти поставен в схемата, на Дел Потро ще е нужно да премине през носителя на 16 титли от „Големия шлем” и световен номер 1 Рафаел Надал, за да се класира за финала в Мадрид, като двамата могат да се срещнат евентуално на полуфиналите. Следващият турнир в програмата на Гришо е петия за годината \"Мастърс\" в италианската столица Рим, който стартира на 13 май.", "date": "2018.05.09", "title": "Раонич изпрати Гришо да се готви за Рим"}
{"url": "http://www.monitor.bg/bg/a/view/kejti-peri-izprati-maslinova-klonka-na-tejlyr-suift", "text": "Поп звездата Кейти Пери изпрати маслинова клонка на колежката си Тейлър Суифт с надеждата да сложи край на войната между тях. За милия жест се похвали самата Суифт с кадър на подаръка. написа тя. Клонката е придружена от писмо, започващо с думите: Припомняме, че преди година половинката на актьора Орландо Блум потвърди слуховете за обтегнатите им отношения пред водещия Джеймс Кордън в Late Late Show. 33-годишната певица разясни, че всичко е стартирало след недоразумение с трима танцьори, която тя предполагаемо откраднала от екипа на изпълнителката на Shake It Off. изповяда се тогава тя. Смята се, че хитът Bad Blood на Тейлър Суифт от 2014 г. е насочен срещу Пери. Тя й отвърна с песента Swish Swish, която описа като  ", "date": "2018.05.09", "title": "Кейти Пери изпрати маслинова клонка на Тейлър Суифт"}
{"url": "http://www.monitor.bg/bg/a/view/levskarite-udariha-belite-fenove-predi-finala-za-kupata-akcija-i-mnojestvo-zavouvani-artikuli", "text": "Феновете на „Левски“ се възползваха от сериозното си числено преимущество преди днешния финал за Купата на България срещу „Славия“. Срещата е от 19:30 ч. на \"Васил Левски\" и ще бъде предавана пряко по \"Диема Спорт\". По предварителни данни съотношението на трибуните на Националния стадион трябва да бъде 10:1 в полза на „сините“ ултраси, които в часовете преди мача организираха акция. От фенската групировка „Синя хунта“ се похвалиха в социалните мрежи със завоювани трофеи след сблъсъци с фенове на противника. На снимките се виждат окачени наобратно екипи, знамена и шалове на „Славия“, но не става ясно как точно са взети. От МВР съобщиха, че не са получавали информация за инциденти между двете агитки в часовете преди мача, но най-вероятно „белите“ запалянковци са преценили да не алармират органите на реда, за да не се шуми допълнително около загубените артикули. Неприятна изненада преди финала имаше и за пристигналия в България световен шампион Ривалдо. Бразилската легенда шумно рекламира идването си за мача и дори пожела на сина си Ривалдиньо да вкара победния гол за „Левски“. Това обаче няма как да се случи, след като треньорът на „сините“ Делио Роси изобщо не включи нападателя в групата за мача. Така Ривалдо и Ривалдиьо ще изгледат заедно двубоя от ложите на Националния стадион.", "date": "2018.05.09", "title": "Левскарите удариха \"белите\" фенове преди финала за купата"}
{"url": "http://www.monitor.bg/bg/a/view/dimitrov-opitah-vsichko-no-ne-be-dostatychno", "text": "Малко след загубата си от Милош Раонич в Мадрид Григор Димитров беше любезен да поговори с кореспондентката на Tennis24.bg Златка Замова и още няколко журналисти след 2-часовия двубой. Ето какво сподели българинът. - Тежък мач срещу качествен опонент, направих каквото можах. Не си използвах шанса за пробив в началото на третия сет, изпуснах няколко удара, той подаваше добре. Какво можех да направя в края - на точка за пробив и после на мое предимство нацели линиите. Никога не сме имали лесни мачове, но да - тази вечер Милош си заслужи победата. Опитах да посрещам, когато бе възможно, но всичко му вървеше – точки за пробив, удари по линиите, първи и втори сервис... Опитах всичко, но не бе достатъчно. Като цяло играх добре, но нямаше много тенис, нямахме големи разигравания, не можах да вляза в такива, да раздвижа играта, да създам атака. Всичко бе малко наопаки. Когато играя срещу такива състезатели, особено при условия като в Мадрид, топката отскача малко повече, понякога и при втория сервис, щеше да ме прескочи няколко пъти. Сложно е, но това е положението. - Със сигурност му помага повече на него, но няма как да контролирам времето. Имах чувството, че не играх самата игра, а трябваше да се боря срещу сервиса или някой удар на изненадващо място, да съм нащрек постоянно. Накрая на важните точки Милош рискува. А дори не трябваше да стигаме до трети сет – в първия можех да спечеля разигравания и да го затворя, но вече няма как да върнем мача... - Да, абсолютно, но не мога да си позволя да падам духом... Понякога ти липсва късмет. Трябва да продължавам, да тренирам, имам няколко дни до следващия мач. Контролирам, което мога, не всичко. Искам да съм позитивен, исках да играя повече тук, имам чувството, че дори не играх мач днес – само сервис и ретур, липсваха ми разигравания, втори сервис... - Да, ще дойде в края на седмицата. Иначе всичко с тима е наред, останалите са тук, работим. Днес сме нещастни, но трябва да преглътнем и да вървим напред. Искам да наваксам в Рим и да бъда много силен в Париж. Готов съм да скоча на корта за нова тренировка утре сутрин. Това е добър знак, но ще видим, още не сме решили програмата. В Европа всичко е близо, за час-два си и вкъщи.  ", "date": "2018.05.09", "title": "Димитров: Опитах всичко, но не бе достатъчно"}
{"url": "http://www.monitor.bg/bg/a/view/kndr-osvobodi-trima-amerikanci", "text": "Трима американци, държани в плен в КНДР, са били освободени и пътуват за САЩ, съобщи в Туитър американският президент Доналд Тръмп. Той потвърди, че времето и мястото на срещата му с Ким Чен Ун вече са известни, но така и не каза къде са. Преди седмица, трима американски граждани - Ким Дон-чеол, Ким Сан-деок и Ким Хак-сеон, които са били държани в трудов лагер в Северна Корея, са били освободени в началото на април като знак за добра воля преди предстоящата среща между севернокорейския вожд Ким Чен-ун и американския президент Доналд Тръмп, съобщава \"Файненшъл таймс\". Задържаните са били заведени в хотел в близост до столицата Пхенян, \"получавайки медицински грижи и идеологическо образование\". Един от тях е бил осъден на 10 години тежък труд през 2016 г. заради \"шпионаж\", докато другите двама са били задържани през миналата година по обвинения във \"враждебни действия\". \"Смятаме, че г-н Тръмп може да ги вземе обратно в деня на срещата на върху между САЩ и Северна Корея или да изпрати пратеник, който да ги върне обратно в САЩ преди срещата на върха\", подчерта южнокорейски правозащитник във връзка с отвлечените в Северна Корея американски граждани.", "date": "2018.05.09", "title": "КНДР освободи трима американци"}
{"url": "http://www.monitor.bg/bg/a/view/zakopchaha-dvama-s-rushvet-ot-50-bona", "text": "Двама мъже са били задържани с подкуп от полицията насред една от най-оживените улици в центъра на Пловдив. Арестите им са станали, след като патрулки са отцепили ул. „Ген. Данаил Николаев” и автомобилът им е бил спрян. Предполага се, че рушветът е бил за около 50 000 лева, като точната сума, открита в арестуваните, все още не е ясна, тъй като пачките трябвало да се преброят. Всяка банкнота се описвала поотделно, а това отнемало време. Със сигурност обаче, според разследващи, общата сума, която петимата са \"усвоили\", е много по-голяма от 50 000 лева.  Акцията е започнала около 13 часа в сряда, а заподозрените са били наблюдавани от няколко месеца. Общият брой на арестуваните е петима, като двама от тях са от РЗОК. Единият е директор в касата в Пловдив, научи Агенция Монитор. На петимата най-вероятно ще бъдат повдигнати две обвинения – едното е за рушвета, а второто ще бъде за източване. „Има досъдебно производство, което е наблюдавано от окръжна прокуратура в Пловдив. В момента извършваме процесуално-следствени действия, претърсвания и т.н.”, каза зам.-окръжният прокурор на Пловдив Галин Гавраилов. Той уточни, че на този етап от разследването информация няма да бъде давана. В четвъртък се очаква официална информация от окръжната прокуратура в Пловдив. Задържаните двама мъже на ул. „Ген. Данаил Николаев” в Пловдив са служители на Регионалната здравно-осигурителна каса.", "date": "2018.05.09", "title": "Закопчаха петима, разследват ги за източване на НЗОК и за рушвети"}
{"url": "http://www.monitor.bg/bg/a/view/otmjanata-na-zadochnoto-po-pravo-se-otlaga-s-oshte-godina", "text": "И през следващата учебна година \"Право\" ще се учи задочно. Отпадането на задочната форма се отлага за учебната 2019 – 2020 г. Това реши кабинетът, след като на своето заседание промени Наредбата за единните държавни изисквания за придобиване на висше образование по специалността „Право“ и професионална квалификация „юрист“. Новият срок ще даде достатъчно време висшите училища да се подготвят и при необходимост да променят учебните си програми, за да са в съответствие с новите изисквания, е записано в мотивите на кабинета, а предложението е по идея на МОН. Това на свой ред ще позволи и на правосъдното министерство да сформира работна група, която да прегледа нормативната уредба. До казуса се стигна след като самата наредба бе приета от кабинета през април 2017 г., когато служебен премиер бе Огнян Герджиков. Тя трябваше да влезе в сила за учебната 2018-2019 г. С решението обаче бе отменена старата, което пък създаде правен вакум и разминаването в приема на студенти. Така през лятото на 2017-та се наложи поправка и стана ясно, че \"Право\" ще се учи задочно още една година. Сега кабинетът гласува повторно удължаване на срок. Междувременно КЗД обяви отмяната на задочното обучение по \"Право\" за дискриминационно, като решението на комисията в момента се обжалва.  ", "date": "2018.05.09", "title": "Задочното по \"Право\" остава и догодина "}
{"url": "http://www.monitor.bg/bg/a/view/bez-proluki-za-shikalkavene-molja", "text": "Никак не е случайно, че напоследък поговорката “криво седи, право съди”, се чете и отзад напред. Има законови недомислия, които са гротескни, но са и предизвикателство пред парламентаристите. Не може един обвинителен акт задължително да се чете на глас в продължение на месеци, докато бъде прочетен целия, както този за грабежа на КТБ, като така се затлачва целият процес. Също така, заради ареста на кмета на “Младост”, e меко казано неприемливо да бъде блокирана дейността на кметството. Оставяме настрана другите възможности за адвокатски игри и простотиите по време на управлението на Десислава Иванчева. Не може да бъде ефективно правосъдието, нито администрацията да работи, когато съществуват дребни на пръв поглед, но вредни не само от морална гледна точка “пролуки” за шикалкавене. Всъщност има и добри примери за бързо излизане от подобни конфузни ситуации. Например, с пълно единодушие депутатите приеха промяна в Закона за защита от домашното насилие да се създадат във всички областни градове центрове за защита на хората спрямо които е упражнено такова посегателство. След като на този етап е трудно приемливо ратифицирането на Истанбулската конвенция, се оказа, че има и други пътища. Така, че когато искат, народните избраници могат бързо да действат. Би било добре в спешен порядък да поправят законодателството така, че и за делото за грабежа на КТБ, така и за блокираната дейност на кметството в “Младост” да се стигне до бърз и справедлив резултат", "date": "2018.05.09", "title": "Без “пролуки” за шикалкавене, моля"}
{"url": "http://www.monitor.bg/bg/a/view/osigurjavat-novite-slujiteli-za-dopylnitelna-pensija-sled-shest-meseca", "text": "До шест месеца работодателят има право да не осигурява новопостъпил служител за допълнителна пенсия. Това реши парламентът на първо четене с промените в Кодекса за социално осигуряване. След изтичане на този период работодателите се задължават да внасят вноски за допълнително пенсионно осигуряване и на новопостъпилия работник, в случай, че останалите работници се възползват от възможността. В действащите разпоредби няма законоустановен изчаквателен период, което дава възможност на работодателите дълъг период от време да не осигуряват новопостъпилите служители. Преди сключването на осигурителния договор работникът трябва да получи актуална информация относно основните характеристики на фонда. В случай на смърт при поискване на информация от наследниците за полагащите им се средства от индивидуалната партида, трябва да бъде изпратен писмен отговор в 7 дневен срок. Към момента пенсионните дружества нямат такова задължение. Измененията са свързани с европейската директива за въвеждане на правила, улесняващи упражняването на правото на работниците за свободно движение между държавите членки и същевременно запазване на допълнителни пенсионни права.", "date": "2018.05.09", "title": "Осигуряват новите служители за допълнителна пенсия след шест месеца"}
{"url": "http://www.monitor.bg/bg/a/view/astronavt-i-nobelist-idvat-na-festival-na-naukata-v-sofija", "text": "Астронавтът от НАСА д-р Ричард Линехан ще вземе участие в Осмото издание на Софийския фестивал на науката ще се проведе от 10 до 13 май в София Тех Парк. Ветеринар по професия и изследовател по душа, д-р Линехан е селектиран от НАСА през 1992 г. и взема участие в четири космически мисии. Днес той е част от Космически център “Джонсън” (известен още като Център за управление на полетите) в Хюстън, Тексас.  Неделната програма предлага среща с Нобелов лауреат по медицина, от чиято история ще разберете защо ролята на учения е не само да разрешава, но и да търси кои са големите научни въпроси. Сър Тим Хънт ще разкаже за дългия път до голямото откритие, осеян с неочаквани резултати! През 2018 година фестивалът предлага над 100 събития с участието на над 80 вдъхновяващи учени от 17 държави. Защо умни хора вярват в глупости? Да се страхуваме ли от изкуствения интелект? Възможна ли е грипна пандемия днес? Какво е общото между математиката и семейство Симпсън? Това са само част от въпросите които ще бъдат обсъждани на проявата. Благодарение на партньорството между Британски съвет, МОН и Столична община, всички събития за деца са напълно безплатни и хиляди ученици отново ще участват в забавни събития и практически работилници, заедно със своите преподаватели или родители. Първият ден на фестивала предлага вдъхновяваща среща-разговор за смисъла на медицината и смелия път на проф. Фердинанд Валденбергер, един от водещите кардиохирурзи в Европа и част от екипа, направил първата в света успешна трансплантация на сърце на новородено. Петък 11 май предлага среща с още един известен медик – д-р Рос Фишър, консултант по детска онкологична хирургия. Той ще говори за \"Детската хирургия и вдъхновението\" и как медиците могат да помогнат на своите пациенти за справянето с емоционални травми. Освен още събития и уъркшопи за деца, първият ден от уикенда предлага и изключително богат избор от презентации за възрастни. От \"Интернет на зомбитата\" ще научите защо собствениците на десетки милиони компютри и телефони не подозират какво правят умните им устройства в \"свободното\" си време. И докато кибер престъпленията са сравнително ново явление, в реалния свят криминалистиката отдавна е важна наука. Доц. д-р Людмил Георгиев, криминалист с над 30 години стаж в МВР, ще представи \"Ръкописно криминале\" – какви тайни крие почеркът и как специалистите могат да видят в него много повече отколкото ни се струва възможно на пръв поглед. Достъпът до изложбите и шатрите с експерименти е свободен. Повечето от събитията са безплатни, а входът за останалите продължава да е на символичната цена от 5 лева. Резервирането на места за безплатните събития, както и закупуването на билети, вече става през една и съща онлайн система, достъпна от сайта на фестивала. Софийският фестивал на науката се организира от Британски съвет, под патронажа на Министерството на образованието и науката, в партньорство със Столична община и е част от Календара на културните събития на София за 2018 година.", "date": "2018.05.09", "title": "Астронавт и нобелист идват на фестивал на науката в София"}
{"url": "http://www.monitor.bg/bg/a/view/nina-nikolina-gotvi-nevijdan-etno-spektakyl", "text": "На 30 май, в Театър “Азарян“ ще е премиерата за България на първия и единствен до момента мултимедиен концерт - спектакъл с народна музика, в изпълнение на Нина Николина и хор „Магическите гласове на България“. В концертната програма са включени акапелни изпълнения на - „Излел е Дельо хайдутин”, „ Седнало е Джоре“, „Бре Петрунко “, „Дилмано“, „ Полегнала е Тодора “ , „Мори айда, айда“, „ Вечеряй Радо“ и други . С видеопослания в концерта ще се включат - световноизвестното, българско сопрано Соня Йончева и Силви Вартан. В мултимедията, зрителите ще видят сцени от класически, български филми, картини на големи български художници като - Владимир Димитров-Майстора, Златьо Бояджиев и Димитър Казаков – Нерон. На сцената на Театър „Азарян“ ще се качат и Калин Вельов – перкусии и Димитър Тишев – акордеон и кларинет, които с народните певици ще представят композиции от проекта „Pendara Ethno Project” - съчетание на автентичен фолклор, екзотични ритми и DJ звучене. Концертът е със специалното участие на известната оперна певица Виолета Радомирска и пианистката Йоланта Смолянова. казва режисьорът на спектакъла Любомира Костова. Тя, заедно с режисьора на мултимедията Ема Константинова и сценариста Георги Тошев, представят панорама от най-доброто на женските гласове на България през годините. Музикален продуцент е Нина Николина. Официална премиера на спектакъла бе на 9 март в престижната, концертна зала Cité de la musique в Страсбург, организиран по повод Българското председателство. След успеха в Страсбург спектакълът, посветен на прочутите български гласове ще гостуват в Берлин на 24 май, деня на славянската писменост и култура.", "date": "2018.05.09", "title": "Нина Николина готви невиждан етно спектакъл "}
{"url": "http://www.monitor.bg/bg/a/view/krizisen-centyr-sreshtu-domashno-nasilie-vyv-vseki-oblasten-grad", "text": "Във всеки областен град да бъде изграден кризисен център за защита от домашното насилие. Това предвижда законът за закрила от доманото насилие, предложен от БСП и приет от депутатите на първо четене. Идеята на червените бе подкрепена от управляващите, като \"за\" подправките гласуваха 117 от народните представители, без нито един против и само двама \"въздържали се\".   Социалистите предлагат да бъдат отпуснати 2 милиона лева за създаването на тези центрове. Законопроектът на БСП цели по-високо ниво на закрила на пострадали от домашно насилие, като акцентът е поставен върху оказване на помощ на жертвите.", "date": "2018.05.09", "title": "Кризисен център срещу домашно насилие във всеки областен град"}
{"url": "http://www.monitor.bg/bg/a/view/valeri-bojinov-debutira-s-asistencija-za-rieka", "text": "Българският нападател Валери Божинов най-накрая записа шампионатен дебют за хърватския „Риека“, където играе от зимата. Бившият национал се появи в игра като резерва 16 минути преди края. Досега Божигол имаше само един мач в турнира за Купата на Хърватия. Веднага след влизането си в игра нападателят асистира за последния гол на домакините, които спечелиха с 5:1. Успехът запази поне на теория интригата за шампионската титла в Хърватия. Това стана и благодарение на загубата на лидера „Динамо“ (Загреб), който падна с 1:2 при визитата си на „Локомотива“. Така разликата между столичния тим и „Риека“ беше смалена на 4 точки. До края на шампионата има два кръга, като още в следващия „Динамо“ може да се бетонира на върха в класирането. Бъдещето на Валери Божинов пък ще се обсъжда след края на сезона, пишат местните медии. Договорът на българина е за още един месец, като още не е ясно дали ще бъде задържан в тима. Досега в кариерата си Божинов е носил екипите на впечатляващите 14 различни клуба.", "date": "2018.05.09", "title": "Валери Божинов дебютира с асистенция за \"Риека\""}
{"url": "http://www.monitor.bg/bg/a/view/bolnicata-vyv-vraca-ostava-bez-speshno-pred-zatvarjane-sa-oshte-chetiri-otdelenija-doktori-sestri-i-sanitari-napuskat-masovo", "text": "Болницата във Враца остава без спешно отделение, защото няма кой да поеме дежурствата. За това алармира шефът му д-р Тихомир Донов в рапорт до новия шеф на потъналата в дългове многопрофилна болница Евгени Любенов. Сигналът е изпратен също така до здравния министър, губернаторът и кмета на общината. В Регионална здравна инспекция и Районна здравно осигурителна каса във Враца пък е получено писмо от изпълняващия длъжността директор в оставка Орлин Цветков. Той алармира здравните власти, че не само спешното, а и още четири отделения в МБАЛ „Христо Ботев“ са на път да затворят. Става дума за хирургията, реанимацията, образната диагностика и клиничната лаборатория. Цветков моли за помощ и изтъква, че отделенията работата в отделенията е застрашена заради „лошото финансово състояние, излизането на отпуск на лекари, медицински и немедицински персонал и невъзможност за попълване на графиците за дежурства“. Същата причина за патовата ситуация изтъква и шевът на спешното д-р Донов. Той посочва масовото напускане на лекари, сестри и санитари, които не са получавали заплати от януари до сега. Други пък са в болнични. „При това положение е невъзможно да бъде спазен предварителния график за месец май. Нещо повече - възможно е на част от дежурствата до края на месеца да няма нито лекар, нито медицински специалист, нито санитар. Това прави невъзможно извършването на каквато и да било лечебно-диагностична и реанимационна дейност по отношение на спешно болните пациенти, потърсили помощ в спешното отделение и пряко застрашава здравето и живота на хората“, се казва в рапорта. Д-р Донов подчертава, че отделението е задължително звено за болницата и невъзможността му да функционира и извършва своята дейност е в разрез със закона и може да има юридически последици. Освен това при липса на дежурен персонал консумативите и оборудването остават без надзор и би трябвало да се организира някаква охрана за да се избегнат евентуални кражби. „Като пряк свидетел на агонията на МБАЛ Враца през последната година и при желанието си да спазя своите задължения поради моралните си принципи, аз успявах да задържа дейността на отделението така, че да не рефлектира върху населението, което обслужва. Молих се на колегите си да работят, да дават дежурства, въпреки факта, че няма да получат пари за това и им благодаря за разбирането и желанието да помогнат. Спешното отделение работеше адекватно и съобразно разпоредбите и с дейността си допринасяше за това 400 - 450 пътеки на месец да влязат в тази болница и така благоприятно влияеше на доходността ѝ. Но именно поради морала си и факта, че не сме получавали трудови възнаграждения от януари досега - почти средата на май сме, повече няма как да се опитвам да съхраня това статукво“, пише шефът на отделението.  ", "date": "2018.05.09", "title": "Болницата във Враца остава без Спешно "}
{"url": "http://www.monitor.bg/bg/a/view/kazus-za-darenie-na-cyrkvata-vleze-v-syda", "text": "Административният съд в Стара Загора даде ход на дело, образувано по жалба на 8 местни жители по повод решение на общинския съвет да предостави безвъзмездно на Българската православна църква порутен някогашен ресторант на \"Балкантурист\" на върха на обявения за паметник на ландшафтното изкуство парк „Митрополит Методи Кусев“. Според жалбоподавателите предоставянето на имота за създаването на църковен музей противоречало на няколко закона, липсвали мотиви за решението, а самият дарен обект не отговарял на описаните в акта за собственост параметри. Вносителите смятат, че с дарението се погазва конституционния принцип на отделеност на религиозните институции от държавата. Заради големият обществен интерес като страна по делото бе конституирана и окръжната прокуратура. Срещу даването ход на делото се обявиха юристите на старозагорската митрополия и общинския съвет. Те са категорични, че жалващите се нямат конкретен правен интерес. Съдът разпореди експерти да обследват дарения имот до 12 юни, когато ще бъде следващото заседание. Някогашният ресторант на \"Балкантурист\" е изграден през 70-те години на миналия ХХ век, по проект на известния арх. Иван Попов, който е спечелил второто място за български павилион на международното изложение в Осака „Експо 1970“.  В самия край на ХХ  в. е приватизиран по линия на т.нар. РМД-а, след което е препродаден на бизнесмена Стойчо Кълвачев, който реши да изгради на негово място фирмена резиденция. След обществено негодувание и заплаха от тогавашния митрополит Галактион да анатемоса бизнесмена строителството през 2002 г. е спряно. През 2013 година община Стара Загора закупи имота като заплати на продаващата го заради задължения на Кълвачев банка Креди Агрикол 285 000 лв. В края на м.г. новият старозагорски митрополит Киприан поиска полуразрушеният ресторант да бъде дарен с намерението там да бъде изграден музей на предшествениците му. Решението на местните съветници беше взето в края на януари т.г.като беше направена уговорка в бъдещия митрополитски музей да има и кът за паркостроителството. Месец по-късно епархийският съвет промени намерението си и  обяви, че на върха на Аязмото ще има не музей, а Център за православното историческо наследство.Преди дни в общинската администрация митрополит Киприан е входирал проект за визията на бъдещия център, предстои той да бъде обсъден от експертите.", "date": "2018.05.09", "title": "Дарение на църквата влезе в съда"}
{"url": "http://www.monitor.bg/bg/a/view/alo-izmamnici-poiskaha-30-bona-ot-selska-kmetica-plashili-ja-s-palej", "text": "30 000 лв поискали ало-измамници от кметицата на старозагорското село Кирилово Станимира Маринова. Обаждането било на служебния й телефон. Непознат мъж позвънил към 9,00 часа на 8 май и се представил като полицейски инспектор Лъчезар Иванов. Първоначално той съобщил че селската управничка е набелязана от телефонните мошеници и поискал тя да предостави крупната сума, за да бъдат заловени. Последвали заплахи за саморазправа, включително и палеж на дома й ако не остави парите на посоченото от тях място. Маринова запазила самообладание и обещала да следва указанията. Тя подала сигнал в МВР- Стара Загора, след което обажданията престанали. Почти по същия сценарий се разиграла измамата в село Сладък кладенец, където „на мушката“ била взета 77-годишна жена, на която позвънил „полицейски инспектор Лазаров“ и успял да я убеди, че трябва да остави 190 лв. и златни накити под камък до автобусната спирка. Вързопчето било отнесено от мъж, който минал през селото със зелен на цвят лек автомобил, съобщила жалбоподателката  пред дежурния във Второ РУ „Полиция“ късно вечерта на 8 май. В борбата с ало-мошениците се включиха от електроразпределителното дружество ЕвН, от този месец на фактурите, получавани от клиентите им надпис: „МВР предупреждава:: „Искат ви пари по телефона? Стоп. Спри, не се доверявай! Това е измама!“.", "date": "2018.05.09", "title": " Ало-измамници поискаха 30 бона от кметица, плашили я с палеж"}
{"url": "http://www.monitor.bg/bg/a/view/trudovoto-dosie-i-v-elektronen-format", "text": "Работодателите, които желаят, могат да създават и съхраняват документите от трудовото досие на работника или служителя в електронен формат, като спазват специфични правила. Те се уреждат с нова Наредба за вида и изискванията за създаването и съхраняването на електронни документи в трудовото досие на работника или служителя, съобщиха от правителствената пресслужба. С Наредбата се определят вида на електронните документи и изискванията към тяхното създаване, съхраняване и размяна. Установяват се минимални изисквания, които да гарантират сигурността, надеждния произход и целостта на електронния документ, както и дългосрочното съхраняване на информацията, за да се осигури правната валидност на документа за продължителен период и да се гарантира, че той може да бъде валидиран, независимо от бъдещи промени в технологиите. Документите, създавани от работодателя, задължително ще се подписват с квалифициран електронен подпис. Определят се специфични изисквания към информационната система на работодателя, чрез които се гарантира целостта и проследимостта на постъпване на информацията в нея. Изисква се информационните системи да не позволяват случайно или незаконно унищожаване на документи и данни и да не се допуска неправомерен достъп, изменение или разпространение на личните данни на работниците и служителите. За размяна на електронни документи между работодателя и работника или служителя ще се изисква изрично съгласие на работника или служителя, като то може да бъде оттеглено по всяко време. Изпращането и получаването на електронните документи ще се извършва чрез услуга за електронна препоръчана поща, предоставяща възможност за доказване на връчването на всяко съобщение. Всички разходи за размяна на електронните документи ще са за сметка на работодателя. Запазва се възможността документите в трудовото досие да се създават на хартия, като се гарантира, че работниците и служителите могат да подават документи на хартиен носител при изградена информационна система на работодателя.", "date": "2018.05.09", "title": "Трудовото досие и в електронен формат"}
{"url": "http://www.monitor.bg/bg/a/view/pravitelstvoto-otpusna-blizo-5-mln-lv-remontirat-okolovrystnija-pyt-peshtera-bracigovo", "text": "Със символична първа копка, направена от кмета Николай Зайчев, бе даден старт на цялостния ремонт на ул.“Хан Пресиян“, която е и околовръстен път на Пещера. Проектът, за който с две постановления на Министерски съвет бяха осигурени близо 5 милиона лева, предвижда реконструкцията да се осъществи на 2 етапа. По трасето с дължина 2,5 км ще бъде изградена нова пътна конструкция, ще се подмени уличното осветление, по цялата дължина ще бъде изградена тръбна канална мрежа и частично ще се подменят водопровод и канализация. Ще се изградят нови тротоари и достъпна среда. „Ще помоля моите съграждани за търпение. По план работата по всеки един от двата етапа трябва да приключи за 200 дни. Днес стартираме етап 2, а в края на месеца паралелно ще започне и работата по етап 1. На финала ще имаме и изградено ново кръгово движение на кръстовището на ул.“Хан Пресиян“ и пътя за Брацигово. Радвам се, че в моя мандат ще стане възможен този ремонт, който всички ние чакаме от години“, сподели при старта на ремонтните дейности Николай Зайчев. От фирмата изпълнител „ДЗЗД РЕКОНСТРУКЦИЯ ОКОЛОВРЪСТЕН ПЪТ – ПЕЩЕРА“ обещават да работят качествено и бързо, така че реконструкцията не само да бъде извършена в срок, но дори и по-рано от планираното. Строителен надзор ще извършва  ДЗЗД“ТЕХНО ЛЕВЪЛ-С КОНСУЛТ“. От днес движението по околовръстното шосе от кръстовището му с пътя Пазарджик-Пещера до ул. „Цар Симеон“ е ограничено. След изпълнението на този участък, поетапно ще се затвори за движение следващият. Всеки един от етапите е предвиден за изпълнение на 3 участъка. В хода на работа са допустими промени с цел по-малко неудобства за живеещите в близост до обекта.  ", "date": "2018.05.09", "title": "Ремонтират околовръстния път Пещера-Брацигово "}
{"url": "http://www.monitor.bg/bg/a/view/mobilnost-da-no-za-vsichki", "text": "Принципът на моркова и тоягата, гарниран с европопулизъм, се опитва да приложи за пореден път Брюксел спрямо бившите соцстрани.  Новите правила за развитието на европейския транспорт, носещи гръмкото название “Пакет за мобилност”, съдържат примамливи от социална гледна точка придобивки, предимно за шофьорите – да могат да се прибират на всеки три седмици, след третия ден в страна от ЕС, собственикът да плаща по местния стандарт, да спи в хотел, а не в кабината. На практика обаче, това ще е удар за източноевропейците и най-вече за нашите превозвачи. Ще отбележим, че делът им в БВП е двуцифрен, но изравняването на критериите, ще ни направи неконкуретноспособни. Логично българските фирми ще бъдат фалирани, в страната ни ще влязат чужди компании, шофьрите ще сменят работните си места. Ще повторим, изглежда красиво и дори някак си по-сигурно на фона на случилите се напоследък тежки катастрофи, например автобусният транспорт у нас да е под контрола на големи западни компании.  Дотук, обаче с розовите перспективи. От труса ще пострадат всички. Международният ни транспорт има традиции и завоювано място, разполага с модерни тирове и много добри шофьори. Промяната би могла да се осъществи, но не по радикалния начин, който се опитва да ни наложи Брюксел. Веднъж страната ни вече се опари като се съгласи да блокира Южен поток. Обещаната в замяна диверсификация обаче остана само на думи. Точно обратното се случва – нови руски тръби ще има, но ще заобиколят страната ни от север и от юг. Затова управляващите взеха правилното решение, като се солидаризираха с превозвачите и ще отстояват тяхната позиция. Покрай европредседателството се вижда, че страната ни може да отстоява както европейските интереси, така и своите на Балканите. И че пътят на съвместното съжителство в Европа е диалог, а не диктат. В конкретния случаи само с търсене на взаимната изгода, евротранспортът може да се развива. В противен случай предлаганата мобилност ще си останесамо една красива фраза.", "date": "2018.05.09", "title": "Мобилност - да, но за всички"}
{"url": "http://www.monitor.bg/bg/a/view/gladni-pensioneri-razgrabiha-vojnishki-filii-sys-slanina", "text": "Гладни пенсионери обсадиха шатра на пловдивското тепе Бунарджика, където бе раздавана фронтова храна - филии със сланина и кисела краставичка, водка и каша с елда (гречка). Това е било менюто на руските воини по време на Втората световна война, с което меню в Пловдив бяха почерпени всички, отишли да отбележат в подножието на паметника на Альоша 9 май – денят на победата над хитлерофашизма. Отишлите до паметника на Альоша можеха да разгледат и друга палатка. В нея бяха изложени автентични оръжия от Втората световна война. На честването за 73-тата годишнина от победата присъстваха извънредният и пълномощен посланик на Руската федерация Анатолий Макаров, почетният консул на Русия в Плодив Георги Гергов, дипломатически представители, организации, членуващи в БСП и симпатизанти. „Не на войната, не на неофашизма. Не на поругаването на паметници и опити да бъде заличена паметта. Изказваме почит към един храбър народ, освободил своето отечество, но който продължи да се бие и освободи Европа”, заявиха отишлите да отбележат годишнината. Празненството в подножието на паметника на Альоша протече под съпровода на много руски и съветски песни.", "date": "2018.05.09", "title": "Гладни пенсионери разграбиха войнишки филии със сланина"}
{"url": "http://www.monitor.bg/bg/a/view/streljaha-po-chernogorska-jurnalistka", "text": "Нападатели простреляха и раниха независима черногорска журналистка Оливера Лакич, предаде АП. Агенцията припомня, че Оливера Лакич е писала за престъпността и корупцията в родината си.   Журналистката е откарана в болница и няма опасност за живота й. Нападателят се издирва, заяви директорът на черногорската полиция Веско Дамянович. 49-годишната Оливера Лакич, журналист от вестника \"Черногорски вести\", е била ранена в крака пред дома си в столицата Подгорица. САЩ и ЕС осъдиха нападението срещу Лакич. По-късно стотици черногорци се събраха на протест. С плакати \"Спрете насилието\" и \"За живот без страх\" демонстрантите настояха властите да открият нападателите, които са стреляли срещу журналистката Оливера Лакич от независимия в. \"Виести\". Демонстрантите, които се събраха пред сградата на правителството, обвиниха властите, че не са направили достатъчно, за да разкрият и накажат виновните за редица нападения над журналисти през последните години, включително за още едно нападение срещу Лакич преди 6 години. Генералният директор на в. \"Виести\" Желко Иванович каза, че е имало общо 25 нападения над журналисти и офиси на вестника, който е известен с независимите си и критични материали. \"Те /правителството/ създадоха атмосфера, в която има държавни врагове и изменници. Може ли това общество да оцелее без нито една свободна медия, журналист или интелектуалец?\", каза Иванович. Мъжът, който нападна Лакич преди 6 години, беше арестуван за кратко, а на нея й беше осигурена полицейска охрана.", "date": "2018.05.09", "title": "Стреляха по черногорска журналистка"}
{"url": "http://www.monitor.bg/bg/a/view/doklad-propovjadvat-djihad-v-centyra-na-bruksel", "text": "В Централната джамия в Брюксел се проповядва джихад и антисемитизъм, сочи доклад на белгийските служби, цитиран от местни медии. Отбелязва се, че проповедите на арабски призовават за въоръжени действия, насърчават изказвания срещу евреите и посегателства над хомосексуалисти. В доклада от 40 страници се допълва, че помагалата за образованието на белгийските имами са заимствани от ръководства за дейността на терористичната мрежа Ал Каида. През март белгийските власти разтрогнаха договора със Саудитска Арабия за стопанисването на джамията, сключен във втората половина на миналия век. Действителното прекратяване на този договор е с отсрочка от една година. В края на миналата година белгийското правителство прогони имама на джамията, саудитски гражданин, определен като \"изключително радикализиран, консервативен и опасен\" за обществото и за националната сигурност. Цитираният доклад на службите е изготвен покрай парламентарното разследване на атентатите в Брюксел от март 2016 г., за които отговорност поеха терористите от \"Ислямска държава\". Миналата година Федералният парламент на Белгия настоя за преразглеждане на отношенията с Рияд. В документа се призовава за \"задълбочен размисъл\" по дипломатическите, търговските и другите връзки със Саудитска Арабия.", "date": "2018.05.09", "title": "Доклад: проповядват джихад в центъра на Брюксел"}
{"url": "http://www.monitor.bg/bg/a/view/advokat-otide-na-delo-sys-syvetski-djip-ot-1940-a", "text": "Хасковският адвокат Веселин Георгиев отиде на дело в съда със съветски джип \"БГЗ\", произведен през военната 1940-а година. Возилото е едно от масовите, използвани от Съветската армия, по време на Великата Отечествена война. Джипът остана паркиран с часове пред Съдебната палата в Хасково. По него ясно личаха кръстосани сърпове и чукове до емблемата му, както и големи петолъчни звезди от двете му страни. Адвокат Георгиев го беше украсил с българско и руско знаме, в чест на Деня на победата 9-и май. Междувременно учениците от хасковското начално училище \"Георги Сава Раковски\" отбелязаха Деня на Европа. Децата участваха в жива карта на ЕС, като всяко от тях представляваше една от страните членки. Учениците пуснаха в небето и хвърчила с цветовете на Обединена Европа.  ", "date": "2018.05.09", "title": "Адвокат отиде на дело със съветски джип от 1940-а"}
{"url": "http://www.monitor.bg/bg/a/view/9-dyrjavni-gazovi-obekta-stanaha-nacionalni", "text": "Девет ключови обекта на „Булгартрансгаз“ ЕАД бяха обявени от министерския съвет за обекти от национално значение според Закона за устройство на територията и за национални обекти според Закона за държавната собственост.  С реализацията на проекта за газов хъб „Балкан“ ще бъде изградена необходимата газопреносна инфраструктура, която да свърже пазарите на природен газ в региона с тези в Централна и Западна Европа, както и на държавите от Енергийната общност – Сърбия, Република Македония, Босна и Херцеговина. По този начин проектът ще допринесе за постигането на основните приоритети на европейската енергийна политика. Проектът е включен в десетгодишния план за развитие на мрежите на ENTSOG. С проекта за разширение на газопреносната инфраструктура на “Булгартрансгаз” ЕАД в участъка от българо-турската граница до българо-сръбската граница ще се постигне сигурност на доставките на природен газ в региона. Изграждането газопроводи до Панагюрище и Пирдоп, до Свищов, както и до Банско и Разлог се финансират по линия на Международния фонд „Козлодуй“, администриран от ЕБВР. За проекта за модернизация на трите компресорни станции „Лозенец”, „Петрич” и „Ихтиман” пари се осигуряват по линия на Механизма за свързване на Европа. Предвижда се интегриране на 4 нискоемисионни турбинни газокомпресорни агрегата, като в компресорна станция „Лозенец” ще бъдат интегрирани два агрегата. С рехабилитацията на участъци от северния полупръстен Беглеж - Дерманци - Батулци - Калугерово и Вълчи дол - Преселка ще бъде гарантирана надеждността на съоръженията и ще бъде осигурен проектният капацитет за пренос на природен газ. Изпълнението на всички обекти е включено в десетгодишния план за развитие на мрежите на „Булгартрансгаз” ЕАД за периода 2017-2026 г., одобрен от Комисията за енергийно и водно регулиране на 1 август 2017 г.", "date": "2018.05.09", "title": "9 газови обекта станаха национални"}
{"url": "http://www.monitor.bg/bg/a/view/bez-ogranichenija-za-adresa-za-bg-pasport-po-proizhod-dps-vryshtate-izbornija-turizym-gerb-shte-se-podobri-rejima", "text": "Отпадат ограниченията при първа адресна регистрация за онези граждани, поличили БГ паспорт по произход. Това предвиждат поправките за Закона за гражданската регистрация, внесени от депутати от „Обединени патриоти“, които народните представители гласуваха на първо четене. Промените бяха подкрепени със 112 гласа „за“, само 8 „против“ и едва 4-ри „въздържали се“. В момента законът предвижда всяко лице, взело български документи на база български произход, да има постоянен адрес у нас. Ако това е невъзможно те получават служебна регистрация в столичния район „Средец“. Така често македонците, които имат родни лични карти, прибягват до адреси близо до границата в общините Благоевград и Кюстендил. В закона обаче има друго ограничение за броя лица, които могат да се регистрират на един адрес. Тази норма бе въведена през 2015 година и целеше пресичането на т.нар. изборен туризъм. Това обаче създава затруднения сред нашите граждани от съседна Македония да си намират адреси и те автоматично се прехвърлят към такъв в София. Именно затова сега патриотите предлагат това ограничени за броя лица на едни адрес да не важи, когато става дума за първа адресна регистрация, но само за такива граждани, взели БГ паспорт на база български произход по права линия – баба, дядо, прабаба, прадядо и т.н. По време на дебатите шефът на правната комисия Данаил Кирилов от ГЕРБ обясни, че така ще се подобри регистрационния режим, както и контрола върху него. На свой ред ДПС възразиха срещу предложенията. Рамадан Аталай обвини управляващата коалиция, че въвеждат едни лобистки и дискриминационни текстове. „Ще въведете изборния туризъм, заради който тези текстове бяха въведени“, обясни депутатът. По думите му така се прави изключение и ще отпадне ограничението за 13 кв. метра площ за всеки живущ на адреса. „Изнудихте ГЕРБ да ви подкрепи“, обърна се Аталай към патриотите и ги обвини, че искат да включат тези българи в техните избирателни списъци за следващия вот. 'Вие сте вредни за децата си и за България“, заключи Аталай. В отговор Кирилов обясни, че това ще важи за всички нови българи с паспорт по произход, не само тези от Македония, но и от Турция.", "date": "2018.05.09", "title": "Без ограничения за адреса за БГ паспорт по произход   "}
{"url": "http://www.monitor.bg/bg/a/view/evropa-za-mladite-obedinenie-i-bydeshte", "text": "Обединение, бъдеще, мир, култура, не българи, но и корупция. Това са част от думите, които младите хора си представят, когато чуят „Европа“. Отговорите бяха дадени от представители на младежки парламенти от България, студенти и други младежи по време на диалог за „Бъдещето на младите в дигитална Европа“. В събитието участваха европейският комисар по въпросите на цифровата икономика и цифровото общество Мария Габриел, министърът на Българското председателство Лиляна Павлова и председателят на комисията по регионално развитие в Европейския парламент Искра Михайлова. Те отговаряха на различни въпроси на младежите и обясниха какви са възможностите и рисковете, които се крият пред тях с дигитализацията. „Очакванията ми като млад човек са, че Европа би ни предложила иновативни възможности, които да са свързани с технологиите и да разширят нашия хоризонт за развитие“, сподели Мария Вълова, един от младшите посланици Европейския парламент. Тя взе участие със свои съученици, интересуващи се от дигиталните технологии от профилираната гимназия във Враца. „На тази среща нашите ученици очакват да чуят възможности, които в по-широк европейския мащаб да им дадат перспективи за тяхното бъдеще, обясни за „Монитор“ старши посланика на групата.  ", "date": "2018.05.09", "title": "Младежи асоциират Европа с \"обединение\" и \"бъдеще\""}
{"url": "http://www.monitor.bg/bg/a/view/parad-na-znamenata-za-denja-na-evropa-v-tyrnovo", "text": "С Парад на знамената на страните членки на Европейския съюз, Велико Търново отбеляза Деня на Европа, 9 май. Стотици деца и ученици създадоха празнично настроение по главната улица и стигнаха до сградата на общината, пред която последва ритуал по издигане на знамената на България, ЕС и Старата столица. Честването се провежда в старата столица вече 21 поредни години. По време на празничната програма децата рецитираха стихове и танцуваха, а приветствие отправи Яница Стойкова- най-младият преводач от немски език на Европейския съюз и ученичка в ХІІ клас на ПЕГ „Проф. д-р Асен Златаров”. За всички малчугани бяха организирани забавни игри и състезания в парк „Марно поле“. Отбелязването на 9 май продължава с празничен класически концерт в Музикално-драматичния театър „Константин Кисимов“. Музикалното събитие започва в 19,00 ч. и е със свободен вход. На сцената ще прозвучат произведения на Жул Леви, Имре Калман, Йохан Щраус, Франц Лехар и други. В 21,00 ч. ще бъде излъчен аудио-визуалният спектакъл „Царевград Търнов – звук и светлина“.", "date": "2018.05.09", "title": "Парад на знамената за Деня на Европа в Търново"}
{"url": "http://www.monitor.bg/bg/a/view/syr-aleks-se-majtapi-shte-sym-na-finala-v-kiev-vyzstanovjavaneto-mu-vyrvi-po-plan", "text": "Възстановяването на Сър Алекс Фъргюсън върви по план, а легендарният шотландец се чувства добре. Това информират британските медии, позовавайки се на информация от Кралската болница в Салфорд. Както е ясно, бившият мениджър на „Манчестър Юнайтед“ бе приет по спешност след инсулт, след което претърпя животоспасяваща операция. След интервенцията тий бе поставен за кратко в медикаментозна кома, като вече е контактен и се движи. Според „Сън“ пък Сър Алекс дори намира сили да се шегува с лекарите. „Спокойно, нищо ми няма, на 26 май даже мисля да посетя финала в Шампионската лига в Киев“, казал именитият шотландец. Мециците вече предупредиха, че възстановяването ще бъде дълго, но към момента всичко върви по план. Посещение на Фъргюсън на финала пък изглежда в сферата на фантастиката. В спор за трофея един срещу друг ще излязат „Реал“ (М) и „Ливърпул“.", "date": "2018.05.09", "title": "Сър Алекс се майтапи: Ще съм на финала в Киев"}
{"url": "http://www.monitor.bg/bg/a/view/poreden-proval-za-mej-v-gornata-kamara-na-britanskija-parlament", "text": "Премиерът Тереза Мей преживя поредно поражение, след като горната камарата на лордовете на британския парламент гласува против напускането на Единния европейски пазар. Това е поредният провал за правителството в рамките на няколко седмици и 13-то общо от началото на преговорния процес, след като дори поддръжниците на правителството блокираха ключови въпроси по документа за напускане на ЕС. С 27 гласа повече, мнозинството не се съгласи с напускането на Общия пазар с ЕС. Лордовете също така подкрепиха и участието в някои европейски агенции с 298 гласа против 227. Кабинетът на Мей е разделен на два лагера - министрите, които са за \"твърд\" Брекзит\", в това число и външният министър Борис Джонсън, и тези, които настояват да се продължи партньорството със Съюза. Сред вторите е Филип Хамънд, който е категоричен, че трябва да се поддържат връзките с ЕС. Борис Джонсън обаче смята, че трябва да се напуснат всички европейски институции, за да се започне \"на чисто\".  ", "date": "2018.05.09", "title": "Пореден провал за Мей в горната камара на британския парламент "}
{"url": "http://www.monitor.bg/bg/a/view/medsestra-se-nujdae-speshno-ot-kryvoprelivane", "text": "Млада жена, която работи като медицинска сестра в най-голямото здравно заведение в Пазарджишка област-държавната болница в града, спешно се нуждае от кръв. Апелът за помощ и намиране на кръводарители беше разпространен и в социалната мрежа, където мнозина питаха как да помогнат. Людмила Кенацова преди дни е била ранена при катастрофа. Колегите й правят всичко възможно да я спасят. Нуждае се от преливане на доста кръв, затова от лечебното заведение се обръщат към хора, които могат да бъдат донори, да се отзоват и да дарят. Кръвната група е без значение. Могат да го направят в Отделението по трансфузионна хематология (Кръвна банка) на 4. етаж, д-р Ваня Стоева, от 7,30 до 13,00 часа всеки работен ден.МБАЛ-Пазарджик благодари предварително на отзовалите се граждани!", "date": "2018.05.09", "title": "Медсестра се нуждае спешно от кръвопреливане"}
{"url": "http://www.monitor.bg/bg/a/view/nana-i-c-block-pristigat-za-disko-maraton", "text": "Диско легендите от 90-те Nana и C-Block са поредните звезди, които потвърдиха участие в големия концерт „Hits Only 2018“ на 10 ноември в зала „Арена Армеец“, по случай 13-я рожден ден на радио Енерджи. Към афиша на шоуто по-рано се присъедини и музикантът зад хита „Somebody dance with me“ DJ Bobo. Най-големите хитове на новите попълнения в концерта ще предшестват грандиозното шоу на DJ Bobo - Mystorial, създадено по случай 25-годишнината му на сцена. Първото издание на диско спектакъла миналата година доведе в София Саманта Фокс, Сандра и Си Си Кеч. Билетите за концерта на 10 ноември са на цени от 45 до 70 лева. Емблемата на Nana е парчето „Lonely“, което и до днес всеки над 30 години си тананика. То застава начело на всички европейски класации и придобива платинен статус. В последните години рапърът разви дълбок интерес към страната ни заради любовта на българските фенове и незабравимите си посещения у нас, и дори има общи проекти с родни изпълнители. Първата асоциация със C-Block пък е парчето „Time Is Tickin Away“. Съвсем естествено то ще прозвучи на предстоящия концерт, както и другите им хитове „So Strung Out“, „Time Is Tickin Away“, „Summertime“, „Brocken Wings“, „We Believe“.  ", "date": "2018.05.09", "title": "Nana и C-Block пристигат за диско маратон"}
{"url": "http://www.monitor.bg/bg/a/view/dokaraha-rakovo-bolnata-teodora-madjarova-v-tokuda", "text": "Онкоболната Теодора Маджарова, която беше транспортирана в изключително тежко състояние от Сао Пауло до Истанбул във вторник, е приета тази нощ в „Аджъбадем Сити Клиник Болница Токуда“, съобщиха от лечебното заведение и уточниха, че жената два пъти вече е била хоспитализирана там. Затова и близките й са се обадили още миналата седмица, че искат отново да бъде лекувана в същата болница. Със съдействието на Министерството на външните работи и Министерството на здравеопазването, както и с отличното сътрудничеството на българските и турските власти, пациентката е транспортирана от летището в Истанбул до лечебното заведение късно през нощта във вторник срещу сряда с реанимобил. В момента жената е настанена в Клиниката по анестезиология и интензивно лечение и е под грижите на водещите специалисти по интензивна терапия, медицинска онкология, неврохирургия, образна диагностика и клинична лаборатория, казаха от лечебното заведение. Обективното ѝ състояние е тежко вследствие на основното ѝ онкологично заболяване, върху което влияние е оказало и продължителното пътуване. Усилията на медицинските екипи са насочени към стабилизиране на жизнените функции и недопускане на болка и страдание, казаха от там. Лекарите не се ангажират с никакви прогнози за Теодора Маджарова. Жената, която страда от рак на гърдата и има множество разсейки миналият месец е заминала за Бразилия, за да се лекува при тамошен лечител. Състоянието й обаче се е влошило и се наложи тя да бъде транспортирана спешно обратно за България. Две болници заявиха готовност да приемат Теодора Маджарова още във вторник. Едната от тях е „Аджъбадем Сити клиник - Токуда“, а другата е Военномедицинска академия. И двете лечебни заведения подготвиха реанимобили и екипи, които да вземат болната от Истанбулското летище. Близките й обаче са предпочели „Токуда“, тъй като жената е приемана два пъти за лечение там. Тя е лежала още в Многопрофилната болница „Надежда“, както и в истанбулската „Мемориал“. Жената е прекъснала лечението си в турската клиника, а след това е отпътувала за Бразилия.", "date": "2018.05.09", "title": "Приеха онкоболната  Теодора в „Токуда“ (ОБНОВЕНА)"}
{"url": "http://www.monitor.bg/bg/a/view/daniel-krejg-pribira-25-mln-ot-bond-25", "text": "Даниел Крейг ще получи колосален хонорар в размер на 25 милиона долара от петия филм, в който ще затегне вратовръзката на Джеймс Бонд. Режисираната от Дани Бойл лента се очаква да се появи на голям екран на 8 ноември 2019 г., а солидната финансова инжекция за актьора е в резултат на трудните преговори за продукцията. Припомняме, че след като участва в четвъртия си проект от франчайза, Крейг заяви, че предпочита да му „отрежат ръцете“, отколкото да се завърне към образа на прочутия шпионин. Очаква се звездата да получи и процент от приходите на предстоящия „Бонд 25“, с което печалбите му могат да достигнат и до 100 милиона долара. Така, Крейг ще се разпише като най-скъпоплатеният актьор в холивудските среди. За сравнение, в последните си проекти другите фаворити за титлата Дуейн Джонсън-Скалата, Вин Дизел и Ан Хатауей са се договорили за съответно 22, 20 и 15 милиона долара. Междувременно стана ясно, че екранният Джеймс Бонд има и друг повод за наздравица. Заедно със съпругата си – актрисата Рейчъл Уайз, са в очакване на първия си общ наследник. Какъв ще бъде полът на бебето и кога по-точно ще се появи то обаче все още не е ясно.", "date": "2018.05.09", "title": "Даниел Крейг прибира $25 млн. от „Бонд 25“ "}
{"url": "http://www.monitor.bg/bg/a/view/mondialyt-se-sdobi-s-oshte-edna-krasavica", "text": "Целият свят вече познава Виктория Лопирева, най-красивата посланичка на Мондиал 2018. На огромната територия на Русия обаче бе съвсем нормално да има още прелестни дами, които да промотират задаващото се световно първенство в страната им. Световната шампионка по художествена гимнастика от 2001 г. Ляйсан Утяшева е поредното красиво лице на Мондиала. Вчера тя участва в представянето на трофея за световния шампион в Екатерининбург и, разбира се, смая с чара си всички присъстващи. 32-годишната брюнетка е и успешна тв водеща, има няколко бизнес начинания и като цяло се справя отлично с живота след гимнастиката. А когато се налага, показва, че не е забравила как се борави с топка, макар и футболна.", "date": "2018.05.09", "title": "Мондиалът се сдоби с още една красавица"}
{"url": "http://www.monitor.bg/bg/a/view/cska-sofija-pojela-trima-ot-pyrva-liga-nedelev-stivyn-petkov-i-eujenio-v-chervenija-spisyk", "text": "Само трима футболисти от Първа лига попадат в трансферните планове на ЦСКА-София, научи „Монитор“. „Червените“ ще се опитат това лято да привлекат Тодор Неделев и Стивън Петков от „Ботев“ (Пд), а освен това в плановете им е и крилото на „Берое“ Педро Еуженио. Към момента с най-сериозни шансове да пристигне на „Армията“ е Стивън Петков, който е юноша на „Левски“. Той се радва на сериозни симпатии сред ръководството на „червените“ и привличането му не зависи от развоя на треньорската дилема в ЦСКА-София. В предварителни разговори Петков вече е дал съгласието си да облече екипа на 31-кратните шампиони, като остава единствено двата клуба да се разберат. Това обаче едва ли ще е трудно, тъй като „Ботев“ не се намира в цветущо финансово положение и има нужда от постъпления, за да върже бюджета за следващия сезон. Ситуацията с Неделев към момента е висяща, като играчът ще се опита да си уреди трансфер в чужбина. Ако не успее, трансфер в ЦСКА-София е напълно възможен. Сделкта за Педро Еуженио с „Берое“ пък също изглежда лесно постижима. Португалецът с охота ще облече червения екип, но за неговото привличане на „Армията“ изчакват назначаването на треньор за постоянно, тъй като в момента има доста играчи на този пост и евентуален трансфер не е належащ. В същото време най-възрастният ветеран на ЦСКА - Ганчо Василев, посети стадион \"Българска армия\" днес и получи своя медал по случай 70-годишния юбилей на клуба. Наградата му беше връчена от легендата Пламен Марков, информира cska.bg. Ганчо Василев е роден в Русе на 11 октомври 1920 година. Започва своята кариера в „Напредък“ (Русе). Като студент, към края на Втората световна война, играе в германския „Мюнхен 1860“, след което защитава цветовете на „Бржевнов“ (Прага). Футболист е на ЦСКА от 1949 до 1951 година, като печели титлата и Купата на страната. На \"Армията\" той се срещна и с директора на Музея на спортната слава Александър Манов, който сподели, че Василев е играл като полузащитник и лично го е изпратил за Прага, където е продължил кариерата си.", "date": "2018.05.09", "title": "ЦСКА-София пожела трима от Първа лига"}
{"url": "http://www.monitor.bg/bg/a/view/pravjat-onlajn-karta-na-zarjadnite-stancii-za-elektromobili", "text": "Правителството прие промени в Националната рамка за политика за развитие на пазара на алтернативни горива в транспортния сектор и за разгръщането на съответната инфраструктура. Чрез измененията се въвеждат изискванията на европейското законодателство за създаване на условия за по-широко прилагане на алтернативни горива и задвижвания в транспорта.  Съгласно документа, след осигуряване на финансиране трябва да бъде разработено онлайн приложение, което да даде информация на потребителите за географското местонахождение на публично достъпните зарядни точки или точки за зареждане с алтернативни горива. В Националната рамка е заложено, че могат да се използват допълнително и функционалностите на Географската информационна система в българските пристанища. Изградените зарядни точки за алтернативни горива в българските портове могат да бъдат включени в нея. От кабинета смятат още, че трябва да бъдат предприети действия, които да гарантират, че цените, начислявани от операторите на публично достъпните зарядни точки, са прозрачни, разумни, лесно и ясно съпоставими. Всички оператори на електрически зарядни точки трябва да предоставят услугата свободно на потребителите, без сключването на договор. Необходимо е да се измени нормативната уредба, с която се определят изискванията за проектиране, изпълнение, контрол и въвеждане в експлоатация на точки за зареждане с водород, както и изискванията за осигуряването на тяхната пожарна безопасност. Важна част от документа е законодателната рамка, в която са посочени нормативните актове, които трябва да бъдат изменени, за да се осигури реалното изпълнение на националната рамка. Заложени са средносрочни и дългосрочни мерки, които да доведат до развитието на електромобилната и водородната технологии, както и до налагането на природния газ като стандартно гориво. Посочени са и компетентните институции, които трябва да предприемат действия за транспониране на конкретните разпоредби.  ", "date": "2018.05.09", "title": "Правят онлайн карта на зарядните станции за електромобили"}
{"url": "http://www.monitor.bg/bg/a/view/naemaneto-na-niva-za-poveche-ot-godina-samo-s-notarialen-akt-zemedelskata-shte-moje-da-se-dava-pod-arenda-ot-sobstvenika-ili-negov-pylnomoshtnik", "text": "Договорите за наем и аренда на земеделска земя със срок по-дълъг от една година може да поскъпнат неколкократно. Причината са приетите в сряда от парламента на второ четене в парламента промени в Закона за собствеността и ползването на земеделските земи, свързани с договорите за наем и аренда, предвиждащи споразуменията за тяхното изменение или прекратяване на договорите да се сключват в писмена форма с нотариално удостоверяване на съдържанието и подписите на страните, извършени едновременно. Радослав Христов, председател на Тракийската асоциация на зърнопроизводителите обясни за „Монитор“, че досега се изискваше заверка само на подписите. По думите с промените вероятно при заверката пред нотариус и на съдържанието на договора ще се взема предвид и площта на имотите, упоменати в него и това ще вдигне цената на услугата неколкократно. Депутатите решиха още договорите да се вписват в съответната служба по вписванията по местонахождение на имотите, като към тях ще се прилагат и скици на имотите, и ще се регистрират в съответната общинска служба по земеделие. Въвежда се и фиксирана такса за вписването на договорите, която трябва да бъде определена от земеделския министър. Договор за наем на земеделска земя, сключен до датата на влизането в сила на тези изменения, при който не са спазени горепосочените изисквания, може да бъде потвърден от собственика с декларация с нотариално удостоверен подпис, придружена с копие на договора. Тя се подава в общинската служба по земеделие по местонахождение на имота в едномесечен срок от влизането в сила на промените. Земеделска земя ще може да се отдава под наем от собственика или от упълномощено от него лице; от лице, което притежава права върху земеделската земя, включващи в съдържанието си правомощие да ползва или да управлява земята, предоставено от собственик или от упълномощено от него лице; и от съсобственик или съсобственици на земеделска земя, или от упълномощено от тях лице. Договор за наем на земеделска земя със срок над една година се сключва от съсобственик или съсобственици на земеделска земя,  притежаващи повече от 25 на сто идеални части от съсобствения имот или от упълномощено от тях лице. В тези случаи отношенията между съсобствениците се уреждат съгласно чл. 30, ал. 3 от Закона за собствеността, записаха депутатите. За устройване на постоянни пчелини с над 10 пчелни семейства, на регистрирани собственици на пчелини, може да се учреди право на ползване върху пасища, мери и ливади от държавния и общинския поземлен фонд. Правото на ползване се учредява върху свободни маломерни имоти като се спазват изискванията на Закона за пчеларството. Правото на ползване се учредява без провеждане на търг, по пазарни цени, определени от независим оценител, решиха още депутатите. Председателят на председателят на Комисията по земеделие в парламента Десислава Танева коментира за „Монитор“, че всички промени в закона се правят с цел да се намалят рисковете от измами при ползването на земеделски земи. „Промените бяха инициирани от почти всички парламентарни групи, включително и от омбудсмана на страната Мая Манолова и бяха по повод констатирани измами на места при ползването на земеделски земи“, припомни Танева. Депутатът от ГЕРБ обясни, че с промените се указва по какъв начин ще се конкурират различните договори за един и същи имот, като от 2 вписани в земеделската служба ще се регистрира, този с па-ранна дата. „В случай на вписан и невписан, предимство има първият“, уточни тя.", "date": "2018.05.09", "title": "Наемането на нива пред нотариус поскъпва неколкократно"}
{"url": "http://www.monitor.bg/bg/a/view/cherno-more-zagubi-dani-kiki", "text": "Атакуващият футболист на „Черно море“ Дани Кики ще пропусне оставащите мачове на \"моряците\" от сезона. Играчът е с разтежение в бедрото, беше установено след преглед с ехограф. Кики се контузи по време на двубоя със „Септември“ и бе заменен принудително в 75-ата минута - само 14 минути след като се появи като смяна на мястото на Мехди Фенуш. Така футболистът ще почива поне десетина дни, след което ще започне постепенни натоварвания. Иначе „Черно море“ продължава подготовката си за мача-реванш със „Септември“ от баражите за 7-10 място в Първа лига. В днешната тренировка взеха участие всички футболисти, като единствено Мариян Огнянов продължава да се готви по индивидуална програма. В четвъртък „Черно море“ пътува за София, където ще проведе последното си занимание преди срещата със столичани. \"Моряците\" гостуват на „Септември“ в петък от 17,30 часа, а в първия двубой победиха съперника с 2:1.", "date": "2018.05.09", "title": "\"Черно море\" загуби Дани Кики"}
{"url": "http://www.monitor.bg/bg/a/view/slavija-i-beroe-iskat-bivsh-nacional", "text": "„Славия” и „Берое” проявяват интерес към бившия национал Александър Цветков. Във вторник универсалният футболист разтрогна договора си с “Черно море” и вече е свободен агент. В последните мачове халфът, който нерядко бе ползван и като централен защитник, не бе взиман в групата за мачовете от треньора Илиан Илиев. Цветков бе на терена в 26 шампионатни двубоя този сезон, в които не успя да се разпише. „Славия“ има нужда от играч като 27-годишния Александър, още повече че след края на сезона „белите“ ще бъдат напуснати от Иван Минчев. Офанзивният халф на столичани има предварителен договор с „Берое“. Треньорът на тима от \"Овча купел\" Златомир Загорчич познава отлично качествата на Цветков, тъй като двамата работиха заедно в „Литекс“. Заги може да използва бившия си играч както в халфовата, така и в защитната линия - и двете имат нужда от подсилване. От „Берое“ също следят отдавна ситуацията с вече бившия футболист на „Черно море“. Не е тайна, че наставникът на заралии Александър Томаш харесва качествата на играча. Преди време Цветков бе искан и от „Левски“, но от „Герена\" не се разбраха с варненци за трансфер.", "date": "2018.05.09", "title": "\"Славия\" и \"Берое\" искат бивш национал"}
{"url": "http://www.monitor.bg/bg/a/view/gadje-omaza-nacional-s-kal", "text": "Гадже намаза наш национал с черна кал на брега на Мъртво море. Георги Костадинов и красивата му приятелка Радост съчетаха полезното с приятното и опитаха лечебни процедури в Израел. Черната кал от Мъртво море е смесена с минерални соли и помага при дискова херния, плексити, шипове, косопад, подагра. За щастие, Георги и Радост нямат подобни проблеми, но двамата се надяват след процедурите да са в още по-добра форма за летния сезон. „Мъртво море, много е добре”, зарадва се след голямото мазане гаджето на национала, който се превърна в голмайстор на България в изминалите световни квалификации. Костадинов играе с успех в израелския „Макаби“ (Хайфа), а Радост е неотлъчно до него в последните месеци. Тя нашумя още преди да забие бившия халф на „Левски“. Тодорова бе талисман на националния отбор по футбол, а също така представи България на конкурса „Мис Вселена“ в Лас Вегас.", "date": "2018.05.09", "title": "Гадже омаза национал с кал"}
{"url": "http://www.monitor.bg/bg/a/view/letishte-varna-navyrshi-70-godini", "text": "Летище Варна навърши 70 години. Строежът му започва на 14 август 1947 г. когато 478 варненци се отзовават на призива на Градския комитет на Отечествения фронт да излязат на трудов ден за построяване на аерогара. Новото летище е открито на 9 май 1948 г., а на следващия ден вестник „Народно Дело“ пише: „Докато пътуването с железница от Варна до София трае 14 часа, със самолет се пътува за 2 часа и половина.“ Оттогава до днес Варненското летище се е променило много, коментира една от първите негови служителки Виржиния Лазарова, която тази година навършва 90 годишна възраст. Тя си спомня, че на летището в началото са работили 13 души- началник, двама авиомотористи, двама радисти, метеоролог, фелдшер, шофьор, пазач, диспечер, двама общи работници и Лазарова, която била деловодител. Пътникопотокът бил толкова слаб, че се е налагало често да ходят до жп-гарата и близките курортни комплекси, за да агитират и набират пътници, разказва днес тя. Спомня си, че в началото на летището не имало солидни постройки, а само бараки. Пистата пък била една необработена за целта площ. Бетонната писта започва да се гради едва през 1959 г., за да поеме по-големите машини, идващи от Европа. А през 1963 г. се изгражда светлинна система, за да може да се приемат самолети и през нощта. През 1967 г. до Варна вече летят 17 авиокомпании и през аерогарата са преминали половин милион пътници. На 23 септември 1972 г. е открита новата приемна сграда, известна днес като Терминал 1. От бараките вече няма и помен. „Преди 3 години бях на летището – ако бях сама, нямаше да се оправя“, разказва Лазарова, която е прекарала целия си трудов живот на Летище Варна и би трябвало да няма проблеми с ориентацията. Летището днес обаче е съвсем различно и за периода 2006 – 2017 г. в него са инвестирани над 190 милиона лева, като най-големите инвестиционни проекти включват новопостроения Терминал 2 и новата писта за излитане и кацане. От 2006 г. концесионер на Летище Варна е германо-българския консорциум „Фрапорт Туин Стар Еърпорт Мениджмънт“ АД, който продължава с мащабните инвестиции. За следващата година планираните проекти включват подобрения в хангара за ремонт на въздухоплавателни средства, рехабилитация на перона, ремонт на сградата за кетъринг и разширение на бизнес салона. „Нашата цел е летището да отразява красотата на региона, казва Улрих Хеппе, главен изпълнителен директор на фирмата- концесионер. Много сме горди с новия терминал, който отговаря на европейските и световни стандарти за отлично обслужване. И с облика на летището, което става все по-цветно и гостоприемно“. Очаква се за първи път тази година Летище Варна да посрещне 2-милионния си пътник и да продължи да увеличава трафика си. „Варна е важен транспортен център и портал към българското Черноморие. Да не говорим, че градът е люлка на българската гражданската авиация. Не случайно първият опит с аеродинамичен уред е направен във Варна през 1884 г. и първото авиационно списание излиза тук през 1912 г.“, припомня още Хеппе.  ", "date": "2018.05.09", "title": "Летище Варна навърши 70 години "}
{"url": "http://www.monitor.bg/bg/a/view/vandali-porugaha-ruski-voenen-pametnik-v-stara-zagora-na-9-maj", "text": "Неизвестни вандали посегнаха на руски военен паметник в Стара Загора навръх 9 май. Срамният акт е станал броени минути след като първият секретар на посолството на Руската федерация у нас Владимир Русяев положи венец  на признателност на мястото, където са погребани през 1945 година телата на 30 войници и волнонаемни служители от съветската армия, починали от болести и рани в Града на липите. Докато дипломатът поздравяваше двадесетината ветерани от Втората световна война с Празника на победата някой е разкъсал венеца и разхвърлял георгиевските ленти, видя репортер на вестника. Смачкани са и цветята от букета, положен от съпругата и дъщеричката на руснака. „За съжаление вандалщината няма лице и родина, подобни прояви има не само в България, но и у нас, в Русия. Жалкото е че по този начин се потъпква паметта на героите…“, коментира лаконично Русяев, след като засне срамната картина с мобилния си телефон. Старозагорският Альоша периодично е поругаван в навечерието на 9 май, на няколко пъти от посолството на Руската федерация са поставяли въпроса за неговото опазване пред местните власти. За пръв път обаче това става в самия празничен ден. Паметникът е в парк „Митрополит Методи Кусев“, където в момента се осъществява многомилионен проект за разхубавяването му. На метри от него работници от фирмата изпълнител поставят кабели за осветлението, никой от тях обаче не е забелязал вандалите.  При по-внимателен оглед се вижда, че някой е направил опит да обезобрази и лицето на каменния солдат като е отчупил част от носа.", "date": "2018.05.09", "title": "Поругаха руски военен паметник в Стара Загора на 9 май"}
{"url": "http://www.monitor.bg/bg/a/view/francija-velikobritanija-i-germanija-shte-prodyljat-usilijata-za-spazvane-na-sdelkata-s-iran", "text": "\"Ще останем страни по споразумението. Правителствата ни остават решени да гарантират прилагането на споразумението и ще работят за това с останалите ангажирани с него страни. Приканваме САЩ да се съхранят структурите на споразумението и да се избегне всякаква мярка, която би попречила на пълното му прилагане от другите страни\", се казва в съвместно изявление на лидерите на трите европейски държави Еманюел Макрон, Тереза Мей и Ангела Меркел. Тримата лидери изразяват съжаление и безпокойство след решението на Тръмп да се изтегли от иранското ядрено споразумение, което по думите им \"е от особено значение за споделената ни сигурност\" и напомнят, че Международната агенция за атомна енергия смята, че Иран продължава да спазва ангажимента си да не разработва ядрено оръжие. Последното се оспорва от САЩ и Израел. Тримата европейски лидери призовават Иран да прояви сдържаност в отговора си на американското решение и да продължи да спазва задълженията си по споразумението. В замяна Техеран ще продължи да се възползва от отмяната на икономическите санкции от другите страни по документа, обещават те. Париж, Лондон и Берлин искат и да се подготви ново, по-обхватно споразумение за ядрената програма на Иран след 2025 г., ракетната му програма и \"дестабилизиращите му регионални дейности, по-специално в Сирия, Ирак и Йемен\" - все теми, които мотивираха изтеглянето на САЩ от сегашното споразумение, отбелязва АФП. Иранският президент по-рано заяви, че иска в близките седмици Техеран да обсъди с европейците, китайците и руснаците дали те могат да гарантират интересите на Иран след оттеглянето на САЩ от ядреното споразумение. ЕС е решен да съхрани иранското ядрено споразумение и съжалява за решението на президента Тръмп да изтегли САЩ от него, заяви шефката на дипломацията на ЕС Федерика Могерини. Иранското споразумение \"изпълнява целта си да гарантира, че Иран няма да разработва ядрени оръжия и ЕС е решен да го съхрани\", каза Могерини. \"Не допускайте никой да разтрогне това споразумение. То е един от най-големите успехи на дипломацията и ние сме постигнали заедно\", обърна се Могерини към иранските ръководители и граждани. \"Продължавайте да спазвате вашите ангажименти и ние ще продължим да спазваме нашите. Заедно с останалата част от международната общност ще съхраним това ядрено споразумение\", заяви Могерини. Тръмп не уточни кои санкции на САЩ срещу Иран ще бъдат възстановени и кога, но предупреди, че \"всяка страна, която помага на Иран в стремежа му към ядрени оръжия, може също да бъде тежко санкционирана от САЩ\". \"ЕС е решен да действа съобразно със своите интереси в областта на сигурността и да защитава своите икономически интереси\", отвърна Могерини. \"Докато Иран продължава да спазва свързаните с ядрената програма свои задължения, както прави досега, ЕС ще продължи да е ангажиран с пълното и ефективно прилагане на ядреното споразумение\", увери тя.  ", "date": "2018.05.09", "title": "Франция, Великобритания и Германия ще продължат усилията за спазване на сделката с Иран"}
{"url": "http://www.monitor.bg/bg/a/view/pompeo-v-kndr-pregovarja-za-jadrenite-oryjie", "text": "САЩ са решени да работят със Северна Корея за постигането на мир на Корейския полуостров, заяви пред севернокорейски представители в Пхенян американският държавен секретар Майк Помпео, цитиран от Ройтерс.   \"Имам високи очаквания, че САЩ ще играят много голяма роля в постигането на мир на Корейския полуостров\", заяви Ким Йон-чхол, бивш началник на разузнаването, който отговаря за междукорейските отношения. САЩ са \"също толкова решени да работят с вас, за да постигнат точно това\", заяви в отговор Помпео. \"Бяхме противници в продължение на десетилетия. Сега се надяваме, че можем да работим заедно, за да решим този конфликт, да премахнем заплахите към света и да направим така, че вашата страна да има всички възможности, които вашият народ е заслужил\", добави държавният секретар на САЩ по време на обяд със севернокорейския представител. Служител на южнокорейското президентство заяви, че се очаква Помпео да се върне от Северна Корея с трима задържани американски граждани, както и с подробности за предстоящата среща на върха със севернокорейския лидер Ким ЧенУн, включително точната дата. Американският президент Доналд Тръмп обяви, че Помпео е в КНДР, докато официално оттегляше САЩ от договор с Иран.", "date": "2018.05.09", "title": "Помпео в КНДР - преговаря за ядрените оръжия"}
{"url": "http://www.monitor.bg/bg/a/view/karame-ski-i-prez-ljatoto-v-zala-nachinaeshti-i-naprednali-shte-se-spuskat-po-9-metrova-bezkrajna-pista", "text": "Почитателите на зимните спортове ще имат вече възможност да ги практикуват и през лятото. Първият български спортен център за ски на закрито ще отвори врати официално в София на 10 май. Начинаещи и напреднали ще се спускат по 9 метрова „безкрайна писта“. В столицата ще отвори врати първият български спортен център за ски и сноуборд на закрито Carve Indoor Ski, Board & Bar, който се намира срещу Sky City Mall. Целта е да запали както начинаещи към зимните спортове, така и да предостави възможности за тренировки на напреднали, когато навън липсват необходимите условия. Ски и сноуборд ентусиастите ще се спускат по специална инсталация, движеща се на принципа на бягащата пътека, дълга 9 м и широка 5 м, с наклон 14 градуса. Максималната скорост на спускане е 25 км/ч, което в планината отговаря на около 60 км/ч. Иновативната indoor писта е покрита със специален материал, който позволява практикуването на ски и сноуборд на закрито, в градски условия при висок интензитет на тренировката и намален риск от нараняване в процеса. За всички начинаещи и напреднали скиори и сноубордисти ще се грижат обучени инструктори, преминали специален курс. От Carve предлагат индивидуално или групово посещение, целогодишна карта и пакети от по 5, 10 или 20 посещения. Първото посещение е на преференциална цена. Тренировките включват работа с инструктор и ски или сноуборд оборудване (ски или сноуборд + обувки и протектори) от официалния им партньор – SLS Rossignol, но при желание трениращите могат да използват и личните си обувки за ски или сноуборд. Предимство за начинаещите е по-бързото и лесно научаване в контролирана среда и подготвяне за по-уверено и приятно каране в планината. За напредналите инсталацията е полезна за усъвършенстване на техниката. Тренировките са структурирани на принципа \"10 минути каране - 10 минути почивка\" в рамките на един час. Това се прави, защото натоварването е голямо. За да бъде преживяването пълно, освен с инсталация от типа \"безкрайно спускане\" Carve разполага също с тематичен планински бар и 3-метрова механична стена за катерене. Елементите в интериора напомнят доста планинските писти и хижи - специално изработената врата с дръжки от ски, реставрираната стара моторна шейна зад бара или пък кабинката от лифт, в която да изпиете чаша греяно вино по домашна рецепта, грог или вдъхновения от планината авторски коктейл \"Родопска Маргарита\". От тавана висят лампи от стари сноуборди.", "date": "2018.05.09", "title": "Караме ски и през лятото в зала"}
{"url": "http://www.monitor.bg/bg/a/view/ot-fonda-za-garantirane-na-vzemanijata-maja-manolova-shivachkite-ot-rakovski-shte-poluchat-na-100-zaplatite-si", "text": "Останалите без заплати от март до момента 230 шивачки от два цеха на австрийска фирма в Раковски и Кричим ще си вземат парите и то на 100%. Сумите ще бъдат изплатени от Фонда за гарантиране на вземанията, но едва когато съдът обяви дружеството в несъстоятелност. Това съобщи на среща с шивачките националният омбудсман Мая Манолова в присъствието на шефовете на: Регионалното управление „Социално осигуряване” (РУ „СО”) в Пловдив Розалия Дженева, на Инспекцията по труда Атанас Чернаев и на НАП в Пловдив Венелин Найденов. „В момента има такава молба в съда за обявяване на дружеството в несъстоятелност, подадена от самия работодател. Която обаче не се разглежда от съда заради бойкот на счетоводната къща, която не си е получила плащането и затова ви създава проблеми”, обясни на жените Мая Манолова. Тя бе категорична, че след срещата с шивачките ще посети и въпросната счетоводна къща, за да ги помоли да изпълнят своите задължения. „Идеята е да отидем да ги помолим убедително да си свършат работата, така че да не страдате вие втори път заради ангажименти, които вашият работодател не е изпълнил”, им каза тя. Ако счетоводителите на австрийската фирма бъдат така добри да дадат документите в съда, то производството в съда ще започне и хората ще могат да си получат парите. При втория вариант шивачките трябва да изчакат два месеца от последната им изплатена заплата, за да може да се намеси Инспекцията по труда. Процедурата от инспекцията може да бъде започната най-рано на 16 юни, уточни шефът на инспекцията в Пловдив Атанас Чернаев. „След промените в законодателството вие ще си получите пълните суми – дължимите заплати и обезщетения плюс плащането на отпуски и всичко, което се дължи на всеки един от вас”, обеща омбудсманът. Тя даде за пример шивачките в Дупница, при които е действало старото законодателство и поради това те са си получили парите цяла година, след като фирмата им е спряла да им плаща. Междувременно управителка на друга австрийска шивашка фирма с цехове в Кричим, Пловдив и Раковски – Васка Бакларова, предложи на останалите без препитание шивачки веднага да започнат работа при тях. Всички, които до края на май се съгласят, новият работодател ще им изплати по две минимални работни заплати за март и април, обеща Бакларова.  ", "date": "2018.05.09", "title": "Мая Манолова: Шивачките от Раковски ще получат на 100% заплатите си"}
{"url": "http://www.monitor.bg/bg/a/view/pijan-avtokradec-izvadi-losh-kysmet-zakysa-s-kolata-i-go-spipaha", "text": "21-годишен младеж от Полски Тръмбеш бе задържан за извършването на кражба на автомобил в близкото до Варна градче Аксаково. Историята е интересна с това, че крдецът се оказал пиян зад волана и е задържан, след като откраднатата от него кола аварирала, съобщават от местното полицейско управление. Сигналът за кражбата на колата от ул. „Георги Петлешев” в Аксаково е бил подаден от собственика към 1,40 часа на 8 май. По това време пияният решил да се прибере с чуждото возило и счупил едно от страничните стъкла на лека кола „Рено”, за да проникне в нея. След това, с подръчни средства, запалил машината и я подкарал, но на около 20 метра от мястото на кражбата, колата закъсала и спряла. Вдигнатите на крак местни полицаи заварили кутсузлията в чуждия автомобил, като на място, при извършване на проверка, установили самоличността на извършителя на деянието. Дрегерът пък показал, че алкохолната концентрация в издишания въздух е 2,79 промила. Младият мъж е в ареста за 24 часа, като случаят вече е докладван на прокуратурата.", "date": "2018.05.09", "title": "Пиян автокрадец извади лош късмет, закъса с колата и го спипаха"}
{"url": "http://www.monitor.bg/bg/a/view/rut-koleva-sybira-2500-melomani-v-02-arena", "text": "Поразяващата уста в родния поп Рут Колева ще се качи за първи път на сцената в грандиозната зала 02 Arena в Лондон. Пред близо 2500 меломани, изпълнителката на Run ще изпее някои от най-големите си хитове, преди на терен да се появи италианската звезда Марио Бионди. Заветната дата е 5 юли, а за да видите необичайното дуо в арената, която традиционно става терен на концерти на изпълнители от ранга на Кейти Пери, Nickelback, Енрике Иглесиас, Брайън Адамс, Шон Мендес и др., ще трябва да преброите между 35 и 58 паунда. „Представях си, че Рут Колева и 02 Arena ще ги видя в едно изречение след 10тина години, но ето го. За първи път в такава грандиозна зала, заедно с голямата италианска джаз звезда Марио Бионди“, горда е и самата певица, която преди ден стартира европейското си турне в подкрепа на последния й диск Confidence. Truth. Първата спирка от музикалната обиколка бе унгарската столица Будапеща. Следват Виена (11 май), Брюксел (13 май), Прага (14 май и 4 юни), Кьолн (15 май), Кошице (19 май), Париж (22 и 24 май), Амстердам (25 май), Хамбург (1 юни) и Берлин (3 юни). В края на годината Колева ще зарадва и родните си фенове с концерт в зала „България“.", "date": "2018.05.09", "title": "Рут Колева събира 2500 меломани в 02 Arena"}
{"url": "http://www.monitor.bg/bg/a/view/panagurka-s-3-13-promila-udari-parkirano-reno", "text": "Добре почерпена панагюрка-с цели 3,13 промила алкохол в кръвта предизвика пътен инцидент в средногорския град, съобщиха от пресцентъра на Областната дирекция на МВР в Пазарджик. Снощи малко след 18:00 ч. в РУ – Панагюрище, бил получен сигнал за пътен инцидент. На мястото пристигнал екип на „Пътна полиция“, който установил, че 31-годишната панагюрка К.Х. се е блъснала с „ Пежо“-то си в паркирано „ Рено“. Униформените тествали младата дама с дрегер, като уредът отчел „скромните“ 3,13 промила концентрация на алкохол. При инцидента няма пострадали хора. Спрямо К.Х. е започнато бързо производство.", "date": "2018.05.09", "title": "Панагюрка с 3,13 промила удари паркирано „Рено“"}
{"url": "http://www.monitor.bg/bg/a/view/patriotite-bez-darenija-ot-chujbina-i-bg-flag-nad-vseki-hram-obedinenite-patriotite-vnesoha-svoja-zakon-za-veroizpovedanijata", "text": "Депутатите от „Обединени патриоти” внесоха в деловодството на НС своите предложения за поправки в закона за вероизповеданията. Според Искрен Веселинов с него се създава преграда чужди държави да влияят върху вътрешната сигурност на страната чрез вероизповеданията. Амбицията на патриотите е да не се допусне тяхната радикализация и политизация.  „Българските вероизповедания трябва да бъдат крепител, а не рушител на българското национално единство”, допълни той. Той коментира другите поправки в закона, внесени преди дни от ГЕРБ, БСП и ДПС. По думите му този закон е много по-либерален,  като според патриотите религиозните организации трябва да имат и други редица задължения. Те предлагат вероизповеданията в България  да проповядват само на български език, като службата може да е според традицията на съответната църква, да не допускат проповядване на радикална идеология, да не поддържат задгранични контакти с радикални вероизповедания, да обявяват своите места където проповядват. „И ако щете българското знаме да се вее на всеки религиозен храм”, допълни Веселинов.  По думите му със законопроекта се цели забрана на дарения от чужбина. Неговият колега Борис Ячев изтъкна, че законът не е срещу някое конкретно вероизповедание, а да регламентира работата на всички. Проектът на ГЕРБ не бил алтернатива на техния, а го допълвал. Именно затова нямало проблем двата проекта да бъдат обединени. Именно затова те избързали със внасянето.  Въпреки това патриотите изтъкнаха, че в закона ГЕРБ имало две-три спорни тези. Едната била, че Ислямския институт може да произвежда магистри и бакалаври, което според тях не било приемливо. „Само Ердоган си позволи образователните степени на верските училища да ги приравни на гражданските и така напълни администрацията с възпитаници на тези училища. Не смятаме, че това е добър пример”, каза Веселинов. Патриотите все още имат намерения да се срещнат с представители на основните вероизповедания, да им обясним законопроекта и да търсим тяхната подкрепа.  На въпрос изчистено ли е недоразумението с Волен Сидеров, Искрен Веселинов отсече: „Най-доброто предстои”, но изтъкна, че под предложенията им за промени в закона за вероизповеданията има и подписи на атакистите.  А на въпрос защо патриотите нямаха декларация за 9 май той отговори:„ Да не се правим на по-католици от папата и да се кълнем в евроатлантичеака вярност с повод и бе повод\".", "date": "2018.05.09", "title": "Патриотите: Без дарения от чужбина и БГ флаг над всеки храм"}
{"url": "http://www.monitor.bg/bg/a/view/pravjat-tombola-za-pogrebenieto-na-stivyn-hoking", "text": "Семейството на покойния британски физик Стивън Хокинг организира томбола с 1000 билета за благодарствената служба в негова памет в Уестминстърското абатство, съобщи Асошиейтед прес. Прахът на Хокинг ще бъде положен в земята на лондонското абатство между гробовете на Исак Нютон и Чарлз Дарвин на 15 юни. Фондация \"Хокинг\" ще избере 1000 от участниците в томболата на случаен принцип. Те ще получат билет за поклонението. След службата абатството ще бъде отворено през целия ден за граждани, които искат да отдадат почит на Хокинг пред гроба му. Стивън Хокинг печели световно признание с книгата си \"Кратка история на времето\". Тя описва по достъпен начин загадките на космоса, времето и черните дупки. Макар че на 21-годишна възраст ученият е поразен от амиотрофична латерална склероза, а лекарите му дават само две години живот, това не го спира да изследва тайните на Вселената.  Физикът почина през март на 76-годишна възраст в дома си в Кембридж. Кандидатстването за билетите е на сайта: stephenhawkinginterment.com, a срокът е до 15 май.", "date": "2018.05.09", "title": "Правят томбола за погребението на Стивън Хокинг"}
{"url": "http://www.monitor.bg/bg/a/view/uitni-hustyn-otkriva-svatbata-na-megan-i-hari", "text": "Първият сватбен танц на принц Хари и Меган Маркъл вероятно ще бъде на песента на Уитни Хюстън „I Wanna Dance With Somebody“.   В едно от своите стари интервюта бъдещата принцеса признава, че тази песен е много щастлива за нея. И ако двойката наистина я избере, тя за пореден път ще наруши кралските традиции. Те гласят, че първият танц трябва да бъде на фона на нежна и романтична композиция. Песента на Хюстън е доста ритмична и бърза и не се вписва в това определение. Тя ще даде тон на целия празник, който обещава да бъде доста весел и енергичен.", "date": "2018.05.09", "title": "Уитни Хюстън \"открива\" сватбата на Меган и Хари "}
{"url": "http://www.monitor.bg/bg/a/view/bosnenci-vdignaha-na-krak-berlin-zaradi-cheverme", "text": "Група босненци опънаха 12 агнета на чеверме в парка на берлинския квартал Фридрихшайн, съобщава \"Тагесшпигел\". Събитието бе организирано от хора от Босна и Херцеговина и се проведе на 6 май. Чеверметата бяха поставени в парка и се обръщаха с помощта на акумулатори. \"Близо 150 души лежаха в парка, а децата тичаха около горещата жар върху суха трева. Над горещите въглища бяха наредени агнета, които се обръщаха с помощта на автомобилните акумулатори\", съобщава полицията. От там уточняват, че точно в този парк е разрешено да се прави барбекю, но проблемът в случая е, че това става по един абсолютно безотговорен начин. Имаше опасност жарта да възпламени съседните храсти и поради тази причина се намеси пожарната. Групата е съдействала на пожарникарите за премахването на чеверметата и изгасването на жарта, заявяват още от полицията.", "date": "2018.05.09", "title": "Босненци вдигнаха на крак Берлин заради чеверме"}
{"url": "http://www.monitor.bg/bg/a/view/novi-atentati-v-kabul", "text": "Няколко силни експлозии проехтяха днес в афганистанската столица Кабул, където талибаните и \"Ислямска държава\" извършиха поредица големи атаки през последните месеци, предаде Асошиейтед прес. Поне трима терористи-камикадзе са атакували полицейски управления. Шестима души са ранени, съобщи говорител на вътрешното министерство. След единия взрив - в западната част на града, се е чувала спорадична стрелба от \"операция по прочистване\" на района.", "date": "2018.05.09", "title": "Нови атентати в Кабул "}
{"url": "http://www.monitor.bg/bg/a/view/bylgarska-it-kompanija-otvarja-razvoen-centyr-v-burgas-tyrsi-60-injenera-po-proekti-za-sa-sht-i-evropa-2", "text": "Българска технологична компания отваря нов развоен център в Бургас. До края на 2018 г. се планира да бъдат открити 20 нови работни места там, а до края на 2019 г. – още 40. Клиентите на „Скейл Фокус“от САЩ и Европа са готови да поверят своите проекти на ИТ специалисти в Бургас, заяви Пламен Цеков, изп. директор на фирмата след среща с кмета на града Димитър Николов. Търсят се софтуерни инженери с разнороден опит и умения, както и лидер, който дългосрочно да оглави бургаското представителство. „Търсехме такова място за регионалния си център, на което да има истински ИТ таланти. И се спряхме на Бургас“, поясни Пламен Цеков. Изборът е резултат и от доброто партньорство с община Бургас и институциите. Компанията има за цел чрез присъствието си в града да подпомогне местната ИТ общност със знания и опит. Това ще се случи посредством периодични събития - технологични разговори и „Java beer“ вечери, на които софтуерните инженери се запознаят с новостите в програмните езици и технологии. От началото на годината компанията е част от комитета за откриване на новата Професионална гимназия по компютърно програмиране и иновации, в която специалисти от „Скейл Фокус“ ще преподават. ИТ индустрията може да задържи талантите в България, категоричен е Пламен Цеков. „Целта ни е да „внесем“ в България високотехнологични проекти от цял свят, а не обратното – да „изнесем“ извън България ИТ професионалисти“, обобщава той. От „Скейл Фокус“ са поканили своите служители, родени в Бургас, да се завърнат на родното си място и да работят от там. Близо дузина са проявили интерес, включително такива, които не са родом от града, но предпочитат по-спокоен начин на живот. Бургас е третият развоен център на „Скейл Фокус“ след София и Пловдив. Градът привлича все повече инвестиции на технологични компании с благоприятната си бизнес среда. През 2019 г. фирмата ще инвестира в още един регионален развоен център в България. Българската компания за ИТ услуги и иновации е създадена преди 6 години. Над 400 специалисти работят за около 200 проекта от цял свят. Компанията беше отличена като „Най-добър технологичен работодател на 2017 г.“ в годишните аутсорсинг награди, организирани от Българската аусорсинг асоциация и БАСКОМ.", "date": "2018.05.09", "title": "Българска ИТ компания отваря развоен център в Бургас"}
{"url": "http://www.monitor.bg/bg/a/view/p-i-f-i-mastilo-pejat-s-uchenici-na-flashmob-v-sofija", "text": "Известни български музиканти ще обединят сили с възпитаниците на Националното музикално училище „Любомир Пипков“, като ще дадат тон за песен на няколко ключови локации в София. Сред знаменитостите, които ще се включат в кампанията „Място за BG музика“, са Митко Щерев, Калин Вельов, Хайгашод Агасян, групите P.I.F., “Мастило“, Еtnotix, и др. Инициативата ще стартира с флашмоб още утре сутрин от 9 ч. в метростанция „Сердика“. Идеята й е да демонстрира на гражданите и гостите на столицата богатството на българското музикално творчество, хората, които стоят зад него, както и приемствеността между утвърдените музиканти и новото поколение артисти. Подобни събития ще бъдат организирани още в градина „Кристал“ и пред Съдебната палата, а специално за мобилните флашмобове са инсталирани пиана на метростанции „Сердика“ и „Летище София“, както и в Ларгото. „Място за BG музика“ е организирана от Музикаутор под патронажа на кмета на София Йорданка Фандъкова и ще премине под знака на #къдеемузиката.", "date": "2018.05.09", "title": "P.I.F. И „Мастило“ пеят с ученици на флашмоб в София"}
{"url": "http://www.monitor.bg/bg/a/view/tanciori-shte-igrajat-za-rekord-v-gines", "text": "Над 200 танцьори от Горна Оряховица, на възраст от 9 до 79 години, ще се включат на 18 май в общ европейски танцов проект „SQuadrille“. Той се организира от Словенската национална танцова асоциация и се провежда в сътрудничество с танцови асоциации, училища, школи, факултети от различни европейски градове. Горна Оряховица е единственият български град, който ще се включи в общото танцуване. Инициативата за присъединяването му е на балетна школа „Грация“ и се реализира със съдействието на местната община. Точно в 12,00 ч. на обяд, на площад „Георги Измирлиев“ горнооряховските танцьори ще се присъединят към своите колеги от Европа, танцувайки кадрил от оперетата „Прилепът“ на Йохан Щраус. Музиката и хореографията са еднакви за всички танцьори. От Горна Оряховица в общата танцова хореография ще се включат представителни танцови групи от: балет „Грация“, балет „Етна“ при Младежки дом, ДФС „Раховче“ при НЧ „Братя Грънчарови – 2002“, ТФК „Балканика“ при НЧ „Напредък – 1869“, СУ „Георги Измирлиев“, СУ „Вичо Грънчаров“, ОУ „Иван Вазов“, Дамски фитнес център „Блуминг“ и Групата за здраве и дълголетие при Клуба на ветераните спортисти.  Европейският танцов проект е кандидатствал за Рекордите на Гинес и апликационната форма е получила одобрение. През 2017 г. в общия танц са се включили 33 202 танцьори от 51 града на 8 европейски държави. Идеята на организаторите е да привлекат над 50 000 танцуващи.  „За нас е истинско удоволствие, че Горна Оряховица ще танцува заедно с Европа“, казват организаторите от Словенската национална танцова асоциация.", "date": "2018.05.09", "title": "Танцьори ще играят  за рекорд в Гинес"}
{"url": "http://www.monitor.bg/bg/a/view/skandal-pritiskat-svideteli-po-aferata-ktb-advokatite-na-bg-madof-gi-profilaktirali-iznudvat-gi-s-kupishta-tyrgovski-dela", "text": "„Разгръща се стратегия за натиск върху свидетелите. Използват се законни, полузаконни, незаконни способи. Ще кажа и какви – има обвинение срещу един от адвокатите на г-н Цветан Василев от специализираната прокуратура за това, че са дадени едни пари на същия човек за профилактирането на един от свидетелите.“. Това заяви шефът на специализираната прокуратура Иван Гешев, след като днес най-сетне стартира по същество процесът по аферата „КТБ“. По неговите думи оказван е натиск на един от основните свидетели чрез търговски дела, образувани по искане на Българския Мадоф и приближените му. На свидетеля му било намекнато, че тези процеси ще спрат, ако оттегли показанията си по делото. „Не прокуратурата бави процеса. В случая явно защитата и подсъдимите бавят процеса“, коментира той искането да бъдат изчетени всичките 5000 страници от обвинителния акт за източването на трезора от укриващия се в Сърбия Василев и компания, като подчерта, че защитата има възможност да каже, че не желае да се чете. Това било съзнателно бавене на процеса. По думите на Гешев в нито една друга европейска страна подобно нещо не може да се случи, а законите в България са такива, че се налага да се пише по този начин и да се правят толкова дълги обвинителни актове. „Така е направен законът, адвокатите имат право да бавят, да шиканират. Като се измори колегата, ще се явява друг колега и ще се чете“, подчерта още той като допълни, че прокуратурата е готова за всички опити на защитата за подобни врътки.", "date": "2018.05.09", "title": "СКАНДАЛ: Притискат свидетели по аферата „КТБ“"}
{"url": "http://www.monitor.bg/bg/a/view/v-pekinskija-universitet-kitajski-studenti-smenjat-imenata-si-s-bylgarski", "text": "Китайски студенти, изучаващи българистика в Пекинския университет за езици и култура, сменят рождените си имена с български. Това направило силно впечатление на професорите историци Николай Овчаров и Пламен Павлов при посещението им в столицата на Поднебесната империя, извършено в рамките на „Мисия България”. В университета 200 млади китайци са избрали да изучават именно български език, бит, култура и история. Те толкова били заинтригувани и влюбени в българската култура и история, че се наричали помежду си с български имена като Цветелина, Яна и други. Посещението в Китай е само едно от извършените от двамата професори през м.г. като част от „Мисия България”.  пътешествието им започнало през есента на 2017 г. в Молдова, продължило през Екатерининбург, Ереван, Гент, Атина, Никозия. Предстои им посещение още в Братислава, Будапеща и Любляна. Най-силно обаче, учените останали именно от посрещането им в Пекин, където в най-големия университет взели участие в откриването на Българистичен център. „Китайците проявяват голям интерес към България и я виждат като отворена врата към Западните Балкани и към Европа. Нашето посещение там беше отразено от водещите им държавни медии”, сподели впечатленията си проф. Николай Овчаров. Той съобщи още, че след откриването на двата паметника на кирилицата в Улан Батор и на Антарктида, предстои и трети, в Екатеринибург. За изграждания в населения с бесарабски българи град Арциз църковен къмплекс, пък професорът осигурил 4 тира с бял мрамор за облицовка на църквите. А самите църкви, които ще се издигат в Арциз наподобовят някои от най-известните български исторически църкви като: Голямата базилика в Плиска, „Св. 40 мъченици” във Велико Търново, Митрополията в Несебър и Златната църква. След кратка почивка, пътешествието на двамата професори за популяризирането на българската история и култура по света, продължава. А проф. Николай Овчаров не крие амбициите си „Мисия българия” да бъде продължена, като в нея бъдат включени и др. близки и далечни държави.  ", "date": "2018.05.09", "title": "Китайски студенти сменят имената си с български"}
{"url": "http://www.monitor.bg/bg/a/view/krusha-spasi-samoubiec-v-kustendil-35-godishen-poletja-ot-petija-etaj-sled-skandal-s-prijatelkata-si", "text": "35-годишен мъж по чудо оцеля, след като скочи от петия етаж на жилищен блок в Кюстендил. Инцидентът е станал малко след 17 часа вчера на улица „Александър Димитров“. Веднага след случая на място е повикан екип на Спешен център и полиция. „Момчето е паднало върху крушата пред блока. Тя го е спасила. Иначе сега вече нямаше да е жив. Ето ги изпочупените клони, стоят си“, разказват съседи. По техни думи, малко преди инцидента 35-годишният кюстендилец се е скарал с приятелката си. „За какво се караха не знаем, но се чуваше викане. Сигурно е искала да го напусне. Явно след скандал той е решил да се самоубие. Добре, че беше дървото, за да го спаси. Просто сме потресени от случилото се. Не можем да повярваме. Момчето не е с лабилна психика“, коментират още съседи. 35-годишният мъж е настанен в Кюстендилската болница. Той е без опасност за живота. „Пациента беше с травми на кръста и множество охлузвания. След такова падане по чудо е оцелял. Състоянието му е стабилно и вече е настанен в друго отделение“, коментираха медици от Спешното в Кюстендил.", "date": "2018.05.09", "title": "Круша спаси самоубиец в Кюстендил"}
{"url": "http://www.monitor.bg/bg/a/view/nad-40-firmi-izlagat-stoki-na-doverete-se-na-bylgarskoto", "text": "От 11 да 20 май Българска търговско-промишлена палата организира в ЦУМ дванайсетото издание на търговското изложение „Доверете се на българското“ с вход свободен. Участие в изложението ще вземат над 45 фирми – производители и търговци,  които предлагат различни български продукти в следните области: храни, козметични продукти, облекло, трикотаж, обувки, чанти, детски артикули, бижутерия, сувенири, стоки за бита и други. 70 % от участниците са малки фирми. По браншове фирмите са разпределени по следния начин: козметика –15 %; храни и напитки –10 %; бижутерия и сувенири –15%; конфекция, трикотажни и кожени изделия – 60 %. Само по време на изложението ще може да се закупят продукти от малки български фирми, които представят своите изделия само по изложения. Потребителите ще могат да се сдобият с разнообразни български стоки. Ще бъдат представени най-новите колекции спортни и елегантни облекла за летния сезон на атрактивни цени, както и чанти и обувки от естествена кожа. На изложението ще може да намерите и нови модели шапки и аксесоари. Фирма от Пловдив ще предложи мъжки елегантни и спортни ризи и панталони. Посетители ще научат за полезните съставки на зеолита и копривата и как да се използват в ежедневието. Любимата на всички посетители козметика и хранителни добавки с екстракти от охлюв Helix aspersa ще предложат нови продукти по време на изложението. Председателят на БТПП Цветан Симеонов ще открие изложение на 11 май от 11:30 часа.", "date": "2018.05.09", "title": "Над 40 фирми излагат стоки на „Доверете се на българското“"}
{"url": "http://www.monitor.bg/bg/a/view/bojko-borisov-polagam-vsichki-usilija-za-namiraneto-na-bojan-petrov", "text": "\"Полагаме всички възможни усилия, за да намерим нашия алпинист Боян Петров.\". Това заяви премиерът Бойко Борисов в началото на правителственото заседание. Борисов е повикал и китайския посланик, за да разговарят за изпращането на хеликоптер. Премиерът увери, че са в пълна комуникация с институциите и каквито връзки има държавата са заложени, за да намерят Петров жив и здрав. \"С нашите двама консули непрекъснато натискаме и Пекин, но това е една изключително тежка планина\", каза Борисов. Външният министър Екатерина Захариева уточни, че едва 15 минути преди заседанието на Министерски съвет бил поискан хеликоптер и заяви, че информацията, че изпратен още вчера е грешна. “Изпратени са 6 професионални спасители, които въпреки лошото време стоят горе, за да могат да тръгнат към Лагер 2. Когато времето позволи ще тръгне и хеликоптерът”, съобщи Захариева. Вицепремиерът обясни, че са се свързали и с Министерството на отбраната за съдействие за осигуряване на техника, която да може да лети над 5000 метра, тъй като спасителните служби не разполагат с такава.  От своя страна китайския посланик у нас Джан Ханджоу обясни, че още от самото начало са изпратили спасители, които да подпомогнат за издирването. “Свързах се с Пекин, бяха задействани местните власти в Тибет, така че да се положат максимални усилия да могат да продължат издирвателните дейности. Китай също отделя изключително внимание на този случай. Проведохме разговори за осигуряването на допълнителна техника, която да осигури изкачването на подобна височина. Капацитетът на хеликоптерите е височина максимум 6 100 метра“, каза посланикът.  \"50% е вероятността Боян Петров да е все още жив\", коментира междувременно пред „Дарик” Мингма Шерпа, който ще се включи в издирването на българския алпинист. Шерпа е първият непалец успешно изкачил 14 осемхилядници без повторение, което е рекорд в световната история. Заедно с брат си Чанг Дауа Шерпа държат рекорда и за първите братя, изкачили 14-те осемхилядници. Според Мангма Шерпа след трети лагер има заледен участък и е възможно Боян Петров да е там. „Боян Петров се е изкачвал с моята компания. Тази година обаче реши да я смени. Първоначално планираше да изкачи Чо Ою, но след това го промени с Шиша Пангма. На Шиша Пангма моята компания няма хора в момента. Познавам много добре върха. Катерил съм го както от южната, така и от северната страна. Всъщност трудната част е от лагер 3 до върха. След третия лагер има леден участък. Смятам, че може да е паднал в този район“, посочи Мингма.„Преди час ми звъннаха от хеликоптерна компания от Катманду и казаха, че утре трябва да отидем с хеликоптер от Катманду до Тибет. Познавам мястото много добре, така че мога да помогна и утре отлитаме. Преди 10 минути изпратих паспорта си за издаване на виза“, допълни той. Същевременно \"Монитор\" научи, че спасителите наближават лагер 2 под върха Шиша Пагма. ", "date": "2018.05.09", "title": "Бойко Борисов: Полагаме всички усилия за намирането на Боян Петров (ОБНОВЕНА)"}
{"url": "http://www.monitor.bg/bg/a/view/uber-pokaza-bydeshteto-na-letjashtite-taksita-uslugata-startira-prez-2020-g-s-poleti-v-dubaj-dalas-i-los-andjelis", "text": "За да не бъде прикован за земята, от продължаващите проблеми, Uber гледа напред с идеята си за летящи таксита, представена на конференцията Elevate тази седмица в Лос Анджелис. За да не бъде прикован за земята, от продължаващите проблеми, Uber гледа напред с идеята си за летящи таксита, представена на конференцията Elevate тази седмица в Лос Анджелис. Сред новините от събитието е нова сделка с НАСА, както и някои нови концепции, които показват как би изглеждало въздухоплавателното средство. Uber за първи път сподели плановете си за въздушна таксиметрова услуга през 2016 г. и не е единствената компания с подобни амбиции. Boeing, Airbus и множество нови авиокомпании също се борят за място в тази област и въпреки факта, че всички използват ще недоказана технология, много пари и ресурси се насочват в тези усилия., Uber си представя, че ще използва вертикално излитащи и кацащи (VTOL) самолети, за да превозва хора из градските центрове. Тези въздухоплавателни средства ще бъдат електрически, за да ограничат шума и въглеродните емисии до минимум, ще имат две или четири места и ще превозват пътници на разстояние до около 100 км между специални площадки, наречени Skyports. Летящите таксита ще бъдат пилотирани, за начало, а след това ще летят автономно, след като технологията се развие. Ако подобна услуга се издигне от земята, това би означавало много повече въздушен трафик в градските центрове и тук е мястото, където НАСА се намесва. Агенцията работи от години върху системи за управление на трафика за безпилотни самолети, като миналата година подписа споразумение с Uber, за да направи същото за летящите таксита. Това може да означава, че ще има нискоскоростен коридор във въздушното пространство, запазен за любители, летящи с видео дронове, както и високоскоростен коридор над този за дронове за доставки и след това друг за летящите таксита. Uber преди каза, че летящите таксита ще летят на височина под 3000 м. Първоначално партньорството между НАСА и Uber бе съсредоточено върху цялостното моделиране и симулации, но вече е подписано друго партньорство, което прилага това в реалното въздушно пространство. Според новото споразумение Uber ще сподели своите планове и данни за мрежата за споделено въздушно пътуване в градска среда, които НАСА ще комбинира с моделите си на въздушното пространство, симулирайки трафик на леки самолети около международното летище в Далас, Форт Уорт (Dallas Fort Worth International Airport), по време на натоварените часове. „Новото споразумение за действия във въздушното пространство, което разширява партньорството на Uber с НАСА, е вълнуващо, защото ни позволява да съчетаем мащабния инженерен опит на Uber с десетилетия опит на НАСА в множество области, които са от ключово значение за осигуряването на възможност за градска въздушна мобилност”, каза Джеф Холдън, главен продуктов мениджър в Uber. Междувременно Uber използва срещата Elevate, за да покаже някои концепции на летящите си таксита. Както съобщава Fast Company, едно от тях е изцяло електрическо многороторно въздухоплавателно средство, което излита и каца вертикално, но може да лети с над 300 км / ч благодарение на формата си, подобна на самолет.  Друг е първият VTOL самолет от бразилския производител на самолет Embraer, който прилича повече на хеликоптер и използва осем хоризонтални ротора, за да се издига вертикално от покривите на сгради и летателни площадки.  Uber е подписал редица партньори за разработването на самолет за услугата Uber Elevate. Друг пример е Aurora Flight Sciences от Вирджиния, която разработва технологии за електрическо задвижване на VTOL самолети в продължение на години, включително батерия за X-Plane на DARPA. Миналата година, компанията показа функциониращ модел на въздухоплавателното средство, което може да се превърне в самолета използван за Uber Elevate, като споразумението предвижда 50 от тях да бъдат доставени на Uber до 2020 г. Тъй като 2020 г. е годината, през която Uber планира да започне демонстрации на въздушната си таксиметрова услуга, стартирайки с полети в Дубай, Далас и Лос Анджелис. Снимки: Uber, NASA, Embraer", "date": "2018.05.09", "title": "Uber показа бъдещето на летящите таксита"}
{"url": "http://www.monitor.bg/bg/a/view/vseki-chetvyrti-bylgarin-e-pensioner", "text": "На трима българи в трудоспособна възраст от 15 до 64 години се пада по един пенсионер на възраст над 65 години, показват данни от анализ на Евростат за степента на зависимост на възрастните хора в ЕС към трудоспособното население в Евросъюза през 2017 г. Това означава, че на около 4,4 млн. българи в трудоспособна възраст се падат съответно 1,4 млн. наши сънародници на възраст 65 + години или съответно 31,8 на сто, според европейската статистика. Средният показател за ЕС за възрастовата зависимост на европейците на 65 + години към пълнолетното население, е 19,4 на сто. Според данни на родната статистика за 2017 г. процесът на застаряване на населението у нас е бил по-голям сред жените, отколкото сред мъжете - относителният дял на жените у нас на възраст 65 + години е бил 24 на сто, а при мъжете - 17, 4 на сто. Тази разлика се обяснява с по-голямата смъртност сред мъжката половина на населението у нас, което съответно води и до по-ниска продължителност на живота. През м. г. средната продължителност на живота у нас е била 75,5 години, като при жените тя е била 79 години, а при мъжете - 72 години. В регионален аспект областите с най-висок процент възрастно население са Видин - 29 на сто, Габрово - 28 на сто и Кюстендил - 27 на сто. Най-нисък е делът на възрастното население в столицата София - 17 на сто и Варна - 18 на сто. Почти един на всеки пет души в ЕС от пълнолетното население на Евросъюза през 2017 г., е бил на възраст 65 или повече години, което представлява население от близо 100 милиона души в тази възрастова категория или 19,4 на сто, показва анализът на Евростат. Съотношението старост - пълнолетно население, е било най-високо в Италия - 35 процента, Гърция - 34 процента и Финландия - 33 процента, следвани от Португалия - 32,5 и Германия - 32,4 процента. По този показател страната ни се нарежда след Германия - 31,8 процента. В тези шест страни членки на ЕС - на трима души от пълнолетното население - се е падал по един пенсионер, отчита Евростат. В противоположния край на скалата най-ниски съотношения старост - пълнолетно население са били регистрирани в Люксембург - 20,5% и Ирландия - 20,7%, пред Словакия - 21,5% и Кипър - 22,8%. В тези държави членки е имало около пет души в трудоспособна възраст за всеки възрастен човек. Най-голямо увеличение за 10-годишен период /1997-2017 г./, тоест застаряване на населението за сметка на трудоспособните лица, е регистрирано във Финландия /+11,5%/, Малта /+10,7%/, Словения /+10 %/, Литва и Португалия /+ 9,7%/, Италия /+ 9,6%/, Германия и Латвия /и двете + 9,4%/ и др.", "date": "2018.05.09", "title": "Всеки четвърти българин е пенсионер "}
{"url": "http://www.monitor.bg/bg/a/view/vynshnite-ministri-ot-es-se-sreshtat-s-iranski-predstaviteli-na-14-maj", "text": "Външните министри на Франция, Германия и Великобритания ще се срещнат на 14 май с представители на Техеран, за да обсъдят как да се запази споразумението за иранската ядрена програма, съобщи ръководителят на френската дипломация Жан-Ив Льо Дриан, цитиран от Франс прес. С колегите ми от Великобритания и Германия ще се срещнем с представители на Иран, за да обсъдим цялостната ситуация, каза Льо Дриан пред радио Ер Те Ел. \"Споразумението не е мъртво\", заяви той в интервю, цитиран от Ройтерс. Министърът допълни, че по-късно президентът Еманюел Макрон ще разговаря с иранския си колега Хасан Рохани. Льо Дриан каза също, че ще се състоят срещи с френския петролен гигант \"Тотал\", както и с други компании със сериозни бизнес и икономически интереси в района. \"Да, има реална опасност от конфронтация. Надявам се от това да няма последици за мира\", добави той. Недопустимо е САЩ да се поставят в позиция на икономически жандарм на планетата, заяви френският министър на икономиката Брюно Льо Мер пред радио \"Франс кюлтюр\", след като американският президент обяви решението си да върне санкциите срещу Иран.", "date": "2018.05.09", "title": "Външните министри от ЕС се срещат с ирански представители на 14 май "}
{"url": "http://www.monitor.bg/bg/a/view/ms-odobri-komisijata-za-istoricheski-i-i-obrazovatelni-vyprosi-s-makedonija", "text": "Правителството e одобрило комисията, която да обсъжда и решава исторически и образователни въпроси с Македония. Това съобщи вицепремиерът и външен министър Екатерина Захариева в Министерския съвет. Председател на комисията ще бъде проф. Ангел Димитров.  Захариева обясни, че в договора за добросъседство между двете държави е заложена такава смесена мултидисциплинарна комисия. “В идеята, когато я създавахме, беше да намерим хора с безспорна репутация, с дипломатически опит и такива, които години наред са защитавали българските интереси в тези спорове”, обясни вицепремиерът. От своя страна Димитров заяви, че комисията ще направи всичко възможно да защити интересите на страната и да улесни приложението на договора в частта, която е важна за формиране на ново поколение в Македония.", "date": "2018.05.09", "title": "Кабинетът одобри комисията за исторически и образователни въпроси с Македония"}
{"url": "http://www.monitor.bg/bg/a/view/rim-shampion-na-italija-po-kradene-na-koli", "text": "Рим вече бие Неапол по незаконно отнемане на автомобили с „национален дял“ от 16,64% в кражбите на 147 117 коли през 2017 г. Досегашният дългогодишен първенец на Италия в популярния криминален бранш е втори с 13,5%, на трето място е Милано с 7,9%, следват Бари с 6,2%, Катания с 5,9%, Торино с 4,7% и т.н.  Сред областите обаче „приматът“ продължава да бъде на Кампания с административен център Неапол с почти една пета от задигнатите между Алпите и Сицилия коли, плътно до нея е столичната Лацио, а трета с 15,2% е южната Пуля. Доколкото до предпочитания от апенинските автоджамбази модел автомобил, то това е малкият „ФИАТ – Панда“, след който се подреждат фиатите „Пунто“ и „Чинкуеченто“, „Ланча Ипсилон“, „Фолксваген Голф“, „Форд Фиеста“ и др. Информацията за кражбите на леки автомобили в Италия бе оповестена на завършващото днес в градчето на „Ферари“ – Маранело двудневно съвещание на занимаващите се с проблема полицейски шефове от 27 европейски страни. Представителят на домакините и директор в националната полиция Роберто Сгала заяви пред колегите си, че от години проблемът не е местен, а интернационален. Той подчерта, че кражбите на автомобили в мнозинството от случаите са организирани от международни престъпни банди, чиито централи най-често са в Молдова, Украйна, Полша, Румъния и Словения. Според шефката в пътната полиция на Италия пък Джузепина Минучи страната й вече се била утвърдила в нещо като „европейски хъб“ за разпределение на автомобили, задигани предимно в Испания, Франция и Германия. На Апенните колите били разглобявани с цел продаването им като резервни части или пък били променяни различните им номера и след фалшифицирането на документите им били продавани. В дискусиите си полицейските експерти стигнаха до извода, че автоджамбазите отдавна не са обикновени апаши, а истински хакери, които успяват да се справят и с най-сложните защити и електронни системи за блокаж. В същото време представителите на силите на реда подчертаха, че вече имат на разположение технологии за разкриването на кражбите, които щели да затруднят доста изявите на автоджамбазите. В тази посока полицаите ще разчитат и на сътрудничеството на големите производители на леки автомобили в Европа, представители на които също уважиха срещата в Маранело.", "date": "2018.05.09", "title": "Рим шампион на Италия по крадене на коли"}
{"url": "http://www.monitor.bg/bg/a/view/karakachanov-chakame-stanovishteto-na-finansovoto-ministerstvo-za-novite-izstrebiteli", "text": "Финансовото министерство още не е излезнало със становище за закупуване на бронирана техника и изтребители. Това била причината проектите да не бъдат в дневния ред на правителственото заседание.  Вицепремиерът и министър на отбраната Красимир Каракачанов обясни, че финансовия министър е извън страната, но още в понеделник-вторник другата седмица министерството ще е готово със своето становище. Каракачанов е категоричен, че няма основание финансовото ведомство да откаже финансиране. Той обърна внимание и на работата на управляващата коалиция. Хубаво е комуникацията да се подобри, за да няма прискърцвания. Така Каракачнов коментира внесения от ГЕРБ, БСП и ДПС законопроект за вероизповеданията и факта, че неговия не е бил подкрепен от управляващата партия.", "date": "2018.05.09", "title": "Каракачанов: Чакаме становището на финансовото министерство за новите изстребители"}
{"url": "http://www.monitor.bg/bg/a/view/tova-e-shestata-prisyda-za-28-godishnija-plamen-georgiev-dilyr-vliza-v-zatvora-za-dve-godini-spipali-go-minalata-godina-s-marihuana-i-amfetamin", "text": "Пламен Георгиев, 28-годишен наркоразпространител от Търговище е бил приведен в затвор за изтърпяване на ефективна присъда от 2 години лишаване от свобода, съобщи говорителят на Апелативната прокуратура във Варна Илка Катрева. Извървяването на пътя от ареста до килията приключи, след като Окръжният съд в Търговище одобри постигнатото между Георгиев и прокуратурата споразумение. Дилърът падна в ръцете на полицията на 30 октомври м. г. При претърсване на дома му по сигнал полицията открила 66 грама марихуана и 19 грама метаамфетамини, оценени от вещо лице общо за 2161 лева. В жилището имало още мелнички, електронна везна и няколкостотин лева. След ареста Георгиев се признал за виновен по обвинението на Окръжната прокуратура в Търговище за придобиване и държане на наркотични вещества. Прокуратурата квалифицирала престъплението като опасен рецидив, тъй като до този случай мъжът вече имал четири подобни присъди и една за фалшива шофьорска книжка. Дилърът е осъден и да плати и съдебните разноски в размер на 773 лева. Съдът е постановил наркотиците да бъдат унищожени, а иззетите 630 лева при личния обиск на Георгиев да бъдат конфискувани в полза на държавата. С одобреното споразумение в тежест на осъдения са и направените по делото разноски в размер на 773, 50 лева. Наркотичните вещества ще бъдат унищожени, а иззетите 630 лева при обиска на Пламен Георгиев се отнемат в полза на държавата.", "date": "2018.05.09", "title": "Дилър влиза в затвора за две години"}
{"url": "http://www.monitor.bg/bg/a/view/tiradjija-rani-kolega-i-izbjaga", "text": "Тираджия рани колега и избяга. Инцидентът станал тази нощ на пътя Плевен – Русе, край село Масларево. При разминаване два тира, български и турски се удрят. При сблъсъка е пострадал водачът на единия от камионите, румънски гражданин на 29 години. Колегата му, 39-годишен мъж от Плевен, вместо да спре и да окаже помощ, напуснал местопроизшествието. Няколко часа по-късно обаче, той е открит и задържан от органите на реда. Раненият румънец е откаран в болница с фрактура на ръката. Няма сериозна опасност за здравето му. Двамата водачи са изпробвани за алкохол, като пробите им са отрицателни. Причините за произшествието са в процес на изясняване. По случая се води досъдебно производство.", "date": "2018.05.09", "title": "Тираджия рани колега и избяга"}
{"url": "http://www.monitor.bg/bg/a/view/equinox-prodyljava-kym-finala-na-evrovizija-oprilichiha-grupata-na-the-black-eyed-peas-bukmejkyrite-ni-otrejdat-6-oto-mjasto-na-12-maj", "text": "Групата Equinox се представи успешно на първия полуфинал на Евровизия, който се проведе във вторник вечерта. Жана Бергендорф, Владимир Михайлов, Георги Симеонов-JJ, Джони Манюел и Трей Кембъл впечатлиха публиката с вокална мощ и прецизна хореография, като заслужено наредиха България сред 10-те страни, продължаващи в битката за златото на конкурса тази събота. Останалите държави, чиито представители се пребориха за място на сцената на финала на Евровизия, са Австрия, Естония, Кипър, Литва, Израел, Чехия, Албания, Финландия и Ирландия. „Българските The Black Eyed Peas\" и „Евровизия 2019 в София“ са само част от положителните коментари за Equinox от страна на феновете зад граница. Въпреки това обаче вокалната формация се нарежда на 6-о място във финалното класиране, според прогнозите на букмейкърите. Минути след края на първия полуфинал, начело в класацията застана Кипър, последвана от Норвегия, Израел, Франция и Естония. Жана и компания се представиха под номер 10 в първата бляскава вечер на Евровизия. Гласуването, което прати групата директно към финал, е сформирано от телевота на зрителите и оценките на професионално жури. Точното класиране на изпълнителите обаче по традиция не бе обявено. Първият полунифал на тазгодишното издание на Евровизия обедини и участниците в конкурса от миналата година. Изпълнителите, сред които и Кристиан Костов, се включиха чрез видеостена в зала Altice Arena в Лисабон, като направиха кавър на песента-победител от 2017 г. - Amar pelos dois на Салвадор Собрал. Година, след като отнесе критики за избора си на трима мъже за водещи на конкурса, този път Евровизия заложи на изцяло женско присъствие на сцената. В ролята на домакини на конкурса встъпиха актрисите Даниела Руа (\"Военни престъпления:Лос Анджелис\"), Филомена Каутела, Силвия Алберто и Катарина Фуртадо. Вторият полуфинал ще се проведе на 10 май. В него ще се включат представителите на Норвегия, Румъния, Сърбия, Сан Марино, Дания, Русия, Молдова, Нидерландия, Австралия, Грузия, Полша, Малта, Унгария, Латвия, Швеция, Черна гора, Словения и Украйна.", "date": "2018.05.09", "title": "Equinox продължава към финала на Евровизия"}
{"url": "http://www.monitor.bg/bg/a/view/5600-se-pazjat-s-esemes-ot-imotnata-mafija", "text": "Едва 5600 собственици на имоти у нас ползват услуга за известяване с есемес, която може да ги предпази от посегателствата на имотната мафия. Това сочат данни на Агенцията по вписванията, предоставени на „Монитор“. Притежателите на недвижимости, придобити след 1998 г., могат да се абонират за получаване на кратки известия и през интернет, като влязат на страницата на Агенцията по вписванията. Останалите обаче трябва да отидат на място в някои от офисите на ведомството, които в цялата страна са 113. Първоначално купуваният пакет от 500 есемета струва само 6 лв. Информацията, която биха получили решилите да защитят имота си или фирмената собственост по този начин, се отнася за промени по партидите им засягащи: вписвания, отбелязвания, заличаване, корекции на записи в информационната система, регистрации на откази и движение по тях, издаване на заверени преписи и отказ за подобно издаване. Есемесът се получава след 30 минути, но според експерти има риск той да не бъде видян и затова е добре информацията да се дублира и с изпращане на съобщението и по електронна поща.", "date": "2018.05.09", "title": "5600 се пазят с SMS от имотната мафия"}
{"url": "http://www.monitor.bg/bg/a/view/robyrt-dauni-djuniyr-se-zavryshta-v-sherlok-holms", "text": "Девет години, след като дебютира в ролята на детектива с безпогрешен нюх Шерлок Холмс, Робърт Дауни Джуниър ще се завърне във франчайза. Премиерата на третия филм от едноименната поредица ще се завърти на голям екран навръх 25 декември 2020 г. С бастуна на д-р Уотсън пък отново ще видим носителят на БАФТА Джуд Лоу. Въпреки че зае режисьорския пост в първите две ленти, към момента Гай Ричи все още не е потвърдил обвързването си с предстоящата продукция. Сценарият е дело на Крис Брансато, а от позицията на продуценти ще служат Сюзън Дауни (съпругата на Робърт Дауни Джуниър) и Лайнъл Уиграм. В боксофиса „Шерлок Холмс 3“ вероятно ще се състезава с дългоочакваното продължение на „Аватар“ (реж. Джеймс Камерън). Предишните две заглавия от поредицата бяха хит сред киноманите по света, като спечелиха по над 500 милиона долара от посещения пред голям екран.", "date": "2018.05.09", "title": "Робърт Дауни Джуниър се завръща в „Шерлок Холмс“"}
{"url": "http://www.monitor.bg/bg/a/view/si-trymp-i-putin-naj-vlijatelni-v-sveta-spored-forbs", "text": "Лидерите на Китай, Русия и САЩ заеха първите три места в класацията на \"Форбс\" за най-влиятелните хора в света. 75-те души, включени нея, \"определят хода на световните събития\", пише списанието. За пръв път първото място се заема от президента на КНР Си Цзинпин, който, както отбелязва \"Форбс\", след провелия се през март партиен конгрес е \"постигнал промяна на Конституцията и е разширил своето влияние\". На второ място е руският президент Владимир Путин. \"Той заема първите места в списъка в течение на 4 години, което е безпрецедентно. Путин е начело на Русия от май 2000 г. и през тази година беше преизбран на поста президент за четвърти път, спечелвайки на изборите 77% от гласовете. Това е най-значителната победа на кандидат за изборен пост от краха на СССР\", отбелязва \"Форбс\". Година след встъпването си в длъжност американският президент Доналд Тръмп се оказа на трето място в рейтинга на най-влиятелните личности в света. \"Тръмп беше съпътстван от ограничен успех в прокарването на своята програма в Конгреса, където мнозинството принадлежи на неговата партия\", пише \"Форбс\". \"Той е разследван и не може да загърби скандалите свързани с личния му живот и бизнес, но въпреки това Тръмп ръководи страната с най-силна икономика и армия в света\", добавя изданието. В първата десетка влизат още канцлерът на Германия Ангела Меркел, президентът на \"Амазон\" Джеф Безос, папа Франциск, основателят на \"Майкрософт\" Бил Гейтс, престолонаследникът на Саудитска Арабия Мохамед бен Салман, индийският премиер Нарендра Моди и основателят на \"Гугъл\" Лари Пейдж. При съставянето на класацията на най-влиятелните хора в света са се отчитали 4 параметри: влиянието върху големи маси хора; БВП на страната, която ръководи този лидер или размерите на финансовите ресурси, които контролира; влиянието върху събитията в различни сфери на живота и активното използване на властта от дадената личност. \"През тази година съставянето на класацията на най-влиятелните става в период, когато в света се случват значителни промени. Тази класация отразява оценката кой от тях ще има влияние върху събитията от предстоящата година\", подчертава \"Форбс\", която съставя рейтинга от 2009 г. насам.", "date": "2018.05.09", "title": "Си, Путин и Тръмп - най-влиятелни в света според \"Форбс\""}
{"url": "http://www.monitor.bg/bg/a/view/gerb-pochete-denja-na-evropa-a-bsp-i-na-syvetskata-armija-gerb-es-e-naj-velikijat-miren-proekt-bsp-nagnetjavaneto-na-omraza-kym-rusija-e-opasno", "text": "Денят на Европа и Денят на победата белязаха началото на парламентарния ден – 9 май. Почти всички парии прочетоха декларации, с изключение на патриотите.  Честването на 9 май обаче също бе повод за различия между партиите в НС. ГЕРБ отчете значимото на Деня на Европа, а БСП – на постиженията на съветската армия. Европа е най-великият мирен проект, така  Джема Грозданова от ГЕРБ определи  Европейския съюз. Тя припомни, че през 2007 година сме станали пълноправни членове на Съюза и поясни, че това е исторически момент за България, тъй като в момента сме председатели на ЕС и можем да направим равносметка. ГЕРБ продължава да следва евроаталнтическите ценности и ще бъде гарант за членството на НАТО и ЕС“, каза Грозданова. Тя обясни, че трите правителства на Бойко Борисов работят за стабилност в региона, за опазване на границата, за стабилна икономика и банкова система. Шефката на НС Цвета Караянчева пък изтъкна, че всички имаме повод за основателна гордост, защото през последните месеци България не просто се утвърдила като отговорен и надежден член на ЕС, но и дала значим принос в дебата за бъдещето на  Европа. „Сега Европа е България, тук се дискутират важни за всички европейските граждани теми, търсят се най-удачните решения“, заяви Караянчева и допълни – „Уверена съм, че всеки един от нас ще продължи да работи и да влага своята енергия за постигане на мир, стабилност и просперитет. На свой ред БСП припомни, че днес по традиция почитаме и съветската армия и хилядите жертви на атнифашистаката съпротива.  На 9 май Германия е подписала своята капитулация, а на същата дата няколко години по-късно Шуман представя своята идея за обединена Европа.  Търсено съвпадения или знак за разум на следвоенните политици?‘, попита реторично Стойнев. По думите му без 9 май 1945  година не би имало 9 май 1950 – Деня на Европа. Според него трябва да оценим достойно постигнатото и да спрем с вътрешните боричкания. „Исторически факт е, че съветската армия има основна роля за постигането на мир в Европа и света“, изтъкна той и добави, че е трябва да се отрича миналото и връзките ни с руската страна. „Българските социалисти пазят европейската перспектива на България, но нагнетяването на омраза към руската страна е опасна“. „Стига идеологически залитания. Време е да се обединим около национални цели“, заключи той. Йордан Цонев от ДПС пък подчерта, че Европа отново е на кръстопът, а обединението и мирът не са факт. ДПС твърдо стои зад европейския път на България и твърдо работи за тази перспектива, каза той, но допълни, че без Денят на победата нямало да се стигне до капитулацията на Германия и нямало да се установи мира, а Европа би била една илюзия. Именно затова според него трябва да отбелязваме двата празника.  Национализмите в 20 век доведоха до двете световни войни, припомни Цонев. Обединена Европа е отказ от национализмите,допълни депутатът. Нека вървим по пътя на мечтата на европейските народи, но нека не забравяме кое противопостави европейските народи, смята той. Завършек в поздравите направи Слави Нецов от „Воля“, който обяви, че не бива да има деление – дали Ден на Европа или Ден на победата. Няма мерна единица за патриотизъм., каза той. И според него без победата на хитлеристка Германия нямало да има Европа. Нищо не е смислено, ако мирът не съществува, категоричен бе Нецов. Само патриотите не излязоха с декларация.", "date": "2018.05.09", "title": "ГЕРБ почете Деня на Европа, БСП – постиженията на съветската армия"}
{"url": "http://www.monitor.bg/bg/a/view/arjentina-se-dogovori-s-ypf-pan-american-energy-i-shell-da-zamrazjat-cenite-na-gorivata-mjarkata-shte-dejstva-do-kraja-na-uni", "text": "Властите в Аржентина подписаха споразумение с петролно-газовите компании YPF, Pan American Energy и Shellза замразяване на цените на горивата, съобщи агенция Telam, цитирана от „Прайм”. Клаузите в документа предвиждат въпросните фирми да поемат задължението да не увеличават цените на петролните продукти в течение на май и юни. Мярката е предприета от министерството на енергетиката на латиноамериканската страна с цел смекчаване на последствията от ръста на цените на петрола на международните пазари, курса на щатския долар и стабилизация на пазара на горива. Властите в страната поканиха и други фирми от сектора, работещи в Аржентина да се присъединят към споразумението.", "date": "2018.05.09", "title": "Аржентина се договори с YPF, Pan American Energy и Shell да замразят цените на горивата"}
{"url": "http://www.monitor.bg/bg/a/view/v-moskva-zapochna-paradyt-na-pobedata", "text": " Повече от 12 500 военни от всички видове руски войски набиваха крак на 9 май на Червения площад в чест на 73-годишнината от Победата във Великата Отечествена война. Тази година броят на участващите в парада е рекорден - за сравнение миналата година в центъра на Москва излязоха около 10 000 военнослужещи. В сряда в механизираната част бяха показани над 120 единици наземна бойна техника, срещу 114 – през 2017 г. За първи път в сърцето на руската столица дефилираха бойните машини за поддръжка на танкове „Терминатор“, зенитно-ракетните комплекси „ТорМ2ДТ“ в техния арктически вариант, новите универсални бронирани автомобили „Тайфун-К“, както и специалните бронирани машини „Тигър“, „Урал“ и „Патрул“. Тазгодишният военен парад беше дебютен и за разминиращия робот „Уран-6“, роботизирания танк „Уран-9“, за многофункционалния безпилотен летателен апарат „Корсар“ и за новата армейска моторна шейна. В парада участваха още танковете Т-14 „Армата“, ракетните комплекси „Искандер-М“, „Ярс“ и „Топол-М“. По Червения площад премина и зенитната ракетна система С-400 „Триумф“, предназначена за унищожаване на съвременни и перспективни средства за военно-въздушно нападение. Този комплекс е в състояние да порази въздушна цел на разстояние от 400 км, като една система може да обстрелва 36 цели едновременно. Във въздушната част на парада участие взеха 73 вертолета и самолета на Военно-космическите сили на Русия. За първи път в небето над центъра на Москва прелетяха изтребителите пето поколение Су-57 и модернизираните изтребители-прихващачи МиГ-31К, снабдени с хиперзвукови ракетни комплекси „Кинжал“.   Парада прие президентът Владимир Путин, който в приветствената си реч заяви, че Русия няма да позволи да бъде зачеркната ролята на съветския народ в победата над нацизма във Втората световна война. „Днес се опитват да зачеркнат подвига на народа, спасил Европа и света от робство, от изтребленията и ужасите на Холокоста. Опитват се да изкривят събитията от войната и да предадат на забвение истинските ни герои. Но ние никога няма да позволим това!“, подчерта Путин по време на парада. Той посочи още, че днес в света се наблюдават нови заплахи, като „нетърпимост, агресия, национализъм и претенции за изключителност“. Гости на парада бяха президентът на Събрия Александър Вучич и премиерът на Израел Бенамин Нетаняху, които след официалната част поднесоха заедно с Путин венци пред Паметника на незнайния войн.  По-късно в сряда през центъра на Москва премина „Безсмъртният полк“. Няколко десетки хиляди души с портрети на свои близки, загинали във Великата отечествена война, преминаха през Червения площад и централните улици на Москва. ", "date": "2018.05.09", "title": "ГЛЕДАЙТЕ Парада на Победата"}
{"url": "http://www.monitor.bg/bg/a/view/sirija-dvama-zaginali-pri-izraelski-udar-po-damask", "text": "Израелската армия обяви веднага след оттеглянето на Тръмп от сделката, че е поискала от местните власти в Голанските възвишения да отворят и подготвят противоракетните убежища заради \"необичайни действия на иранските сили в Сирия\" от другата страна на демаркационната линия, предаде Франс прес. . Това беше съобщено малко преди президентът на САЩ Доналд Тръмп да обяви изтеглянето от ядреното споразумение с Иран. В сряда Сирия съобщи, че най-малко двама души са загинали при удар на Израел в Сирия. Съобщава се, че жертвите на нападението са съпругът и съпругата, живели в град Шейх-Микин в провинция Дера. По-рано бе съобщено, че сирийската въздушна отбрана е отблъснала ракетна атака от Израел на юг от Дамаск в района на Кисва. Съобщено е за прехващане на две израелски ракети. Израелските власти отказаха да говорят за атаката. \"Не коментираме това\", каза говорител на израелската армия  ", "date": "2018.05.09", "title": "Сирия: Двама загинали при израелски удар по Дамаск "}
