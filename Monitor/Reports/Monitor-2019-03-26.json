{"url": "https://www.monitor.bg:443/bg/a/view/i-te-sa-hora-kato-nas-160824", "text": "Местни жители от Малко Търново изненадващо блокираха пътя към Турция. Те протестираха срещу намерението на правителството да изгради кризисни центрове за мигранти. Стигна се до напрежение между протестиращите и пътуващите, намеси се полицията, съставиха се актове, заради липсата на разрешение за протеста. На пръв поглед безпокойството на протестиращите изглежда неуместно. От близо година няма наплив на мигранти, а и последните гръмки новини за победата над Ислямска държава в Сирия, предполагат, че милионите бежанци ще започнат да се връщат по родните места. Обаче у нас народът е казал “всички наопаки, а ний - на кестерме: когато работата е свършена добре, по света казват \"nice job\", а в България казват хубава работа, когато сме я оплескали. Всъщност “оплескването” никак не е случайно, псевдонационалистическата карта от зората на демокрацията се използва по всяко време, когато е изгодна. Особено, когато наближават избори. Въпросът е кога най-после на манипулаторите на прехода ще им светне, че тази кауза е пробита и ни е носила само беди през годините. Но има светлина в тунела. Встрани от войнстващите протестиращи друг местен жител възкликна за евентуалните бъдещи заселници: “Защо, нали и те са хора като нас...” Очевидно старото българско гостоприемство, провявало се през вековете към спасяващите се от насилие, все още е живо. И вместо да подклаждат вехти страхове, да спрат да противопоставят хората едни на други, включително и на едни българи срещу други българи.", "date": "2019.03.26", "title": "И те са хора като нас"}
{"url": "https://www.monitor.bg:443/bg/a/view/predlojenie-poveche-izbiraemi-chasove-za-uchenicite-160816", "text": "Да се увеличи броят на избираемите часове в училища и да се предвиди възможност всяка година децата да учат различен предмет. Това ще предложи на образователното министерство председателят на Сдружението на директорите в средното образование и директор на столичното 51 СОУ „Елисавета Багряна“. Асен Александров. Той обясни, че в момента само около 10% от часовете за учениците от 8-и до 10-и клас са избираеми, но според него броят им трябва да нарасне драстично – 5-6 седмично. „По този начин децата могат да разберат къде им е сила“, заяви пред „Монитор“ Александров. Той разграничава тези избираеми предмети от клубовете по интереси, които също са по желание от учениците. Следвайки примера на пирамидата с потребностите на човека, съставена от американския психолог Ейбрахам Маслоу, Александров е направил свой модел на образователната система като избираемите предмети заемат едва 4-о място. Най-отдолу Александров е поставил всички справки, жалби, отчети и проверки, които според негови данни заемат 30% от дейностите на педагозите в школата. Над тях с 25% се нарежда вниманието, което отделят за направата на графици, учебни планове и отбелязване на присъствието на учениците. В средата на пирамидата, заемащи 20%, пък Александров е поставил преподаване за добри резултати на матурите и националното външно оценяване, но не и за разбиране на материала, добра организация, ред и дисциплина. той поставя уменията на XXI век, които са важни за живота, но много малко училища отделят време да тях. Според Александров пътят на реформата в образователната ни система се крие в обърнатия вариант на тази пирамида, в който най-голямо внимание се отделя на уменията от XXI век, а най-малко за бумащината. „Искам да променя мнението на обществото и колегите учители какво трябва да се прави в училище. През всеки предмет трябва да развиваме ценности и добродетели. Бележкарството няма смисъл“, заяви директорът на 51-о СОУ. В столичното школо вече работят по обръщането на пирамидата в правилната посока. Те имат дигитален облак, който дава възможност за бърз достъп и лесно попълване на всички справки, както и електронен дневник, който улеснява попълването на отсъствията. Директорът добавя, че често води разговори с родители, че е важно детето да се възпитава в храброст, креативно мислене и работа в екип.", "date": "2019.03.26", "title": "Предложение: Повече избираеми часове за учениците"}
{"url": "https://www.monitor.bg:443/bg/a/view/do-10-godini-puskat-protivozachatychni-za-myje-160818", "text": "Американски учени, тестващи противозачатъчно хапче с група мъже, заявиха, че то е безопасно, понася се добре и ефектът от него е обратим, съобщиха в. \"Дейли мейл\" и в. \"Мирър\", цитирани от БТА. Това е второто обещаващо противозачатъчно хапче за мъже в процес на изпитания. Съществува и гел с такъв ефект, който също е в изпитания. Специалистите от Биомедецинския изследователски институт в Лос Анджелис и Вашингтонския университет очакват да минат десетина години, преди противозачатъчното хапче за мъже да излезе в продажба. Хапчето 1-beta-MNTDC е модифицирана синтетична форма на тестостерона. То действа както върху мъжките хормони, така и върху прогестерона, който освен от женските яйчници, се освобождава и от мъжката ендокринна система за производство на тестостерон. Идеята е хапчето да намали производството на сперма в тестисите, но нивото на тестостерона в останалата част от организма да се запази. \"Резултатите ни показват, че хапчето намалява производството на сперма, като в същото време запазва либидото\" - каза д-р Кристина Уанг, един от ръководителите на изследването.  В изпитанията са участвали 40 здрави мъже, като 10 от тях са получавали плацебо. Нивото на тестостерона на пилите хапчето спаднало значително, без видими странични ефекти. Липсата на силни странични ефекти се дължи на факта, че медикаментът имитира действието на тестостерона в останалата част от тялото, но не е достатъчен за производството му в тестисите. Периодът на изследването - 28 дена обаче е кратък за оптимален резултат. За да се отрази медикаментът върху производството на сперма са необходими 60 до 90 дни. Предстоят по-дълги клинични изследвания.  Една трета от мъжете са склонни да пият противозачатъчно хапче. Една четвърт от анкетираните обаче са казали, че не биха го правили.", "date": "2019.03.26", "title": "До 10 години пускат противозачатъчни за мъже"}
{"url": "https://www.monitor.bg:443/bg/a/view/rumynija-shte-provede-referendum-za-pravosydieto-zaedno-s-evroizborite-na-26-maj-160814", "text": "Представители на неправителствени организации, които днес участваха в консултации с румънския президент Клаус Йоханис, заявиха, че държавният глава ще свика \"със сигурност\" референдум по темата за правосъдието в деня на европарламентарните избори, предаде Медиафакс. \"Ние отидохме да поискаме да се даде ход на този референдум. Получихме добрата новина, че това ще се случи. Със сигурност. Не \"почти\", не \"възможно е\", а със сигурност ще се състои в деня на европарламентарните избори, на 26 май 2019 г.\", заяви Елена Гиок, представител на \"Инициатива Румъния\". Президентът Клаус Йоханис заяви миналата седмица, че е \"почти решен\" да свика референдум на тема правосъдие едновременно с изборите за Европейски парламент. Той заяви, че преди това е необходим \"задълбочен анализ\". За тази цел държавният глава покани днес на консултации представители на гражданското общество. Междувременно стана ясно, че хърватският президент Колинда Грабар-Китарович насрочи днес изборите за хърватски депутати в Европейския парламент за 26 май, предаде Танюг. В новия състав на Европейския парламент Хърватия ще бъде представена с един депутат повече, или общо с 12 евродепутати. Право да участват в изборите имат всички регистрирани в страната партии - самостоятелно или с общи листи. За участие в изборите са нужни най-малко 5000 подписа на избиратели, а листите с кандидатите трябва да бъдат представени в Държавната избирателна комисия най-късно две седмици след датата на насрочване на изборите. Досега свои листи са представили Социалдемократическата партия, Амстердамска коалиция, съставена от 7 партии, и коалиция, водена от партия Жива стена, обединяваща група \"популистки\" партии. Партии Хърватска демократическа общност и Мост още не са представили кандидатите си. На предишните избори за евродепутати в Хърватия през 2014 г. избирателната активност беше едва 25,24 процента, а сред младите хора от 18 до 25 години - 13 процента.", "date": "2019.03.26", "title": "Румъния ще проведе референдум за правосъдието заедно с евроизборите на 26 май"}
{"url": "https://www.monitor.bg:443/bg/a/view/uchilishte-v-berkovica-pazi-tradicionni-bg-zanajati-160821", "text": "Благодарение на извънкласните занимания по грънчарство и килимарство I ОУ „Никола Вапцаров“ в Берковица пази двата традиционни български занаята. Керамични предмети и произведения на изкуството изработват 21 ученици, а черги и килими на станове – 16, а всички малчугани са на различна възраст. Учителката Вергиния Ангелова разказва, че така че да се получат естествените форми на чаши, чинии и вази. Ателието, в което се провеждат заниманията, разполага с грънчарско колело, няколко фурни за изпичане на готовите продукти и бои за изрисуването им. Най-много ученици се включват в рисуването. Освен с традиционните грънци обаче Ангелова се старае да развие въображението им като ги мотивира да изработват бижута и сувенири. Така изпод детските ръце се появяват керамични рози, картини със слънчогледи и др. На втория етаж на училището друга  на каквито в миналото са изработвани най-красивите чипровски килими. Директорката на основното училище Катя Василева разказва, че децата са особено заинтригувани от пътя на вълната преди да дойде при тях – от стригането на овцете, през прането и обработването й. През лятото те се учат да багрят готовата вълна. После тя отива директно на становете и децата я претворяват в изкуство. I ОУ в Берковица е получило и дарение от автентични тъкани черги, част от които днес украсяват крилото, за което училището спечели награда за модерна архитектурна среда. В него второкласниците провеждат Всяка седмица е посветена на различна професия, като в различните дни я опознават и изработват нещо, свързано с нея. Този понеделник бил свързан с лекарите и суперхраните. Началната учителка Елизабета Боянова e подготвила игра с карти, на които е записано какви храни трябва да приемат децата, за да придобият „суперсили“ като памет, сила и концентрация. Отделно второкласниците са изработили стетоскопи. Носят и маски като истински лекари. Само преди час същите деца е трябвало да нахранят гекона и царевичния смок от терарирума на училището. Освен него по коридорите може да се види и . Уроците на децата се преподават чрез модерни дигитални устройства – проектори, интерактивни дъски и компютри. Има лабораторен кът с микроскопи на всяка маса и един за учителя, свързан с екран. Има и места за отдих, където децата включително могат да подготвят уроците си.", "date": "2019.03.26", "title": "Училище в Берковица пази традиционни БГ занаяти"}
{"url": "https://www.monitor.bg:443/bg/a/view/bylgarin-opita-da-prenese-s-rychen-bagaj-3-kg-kokain-za-lisabon-160820", "text": "Три килограма кокаин откриха гранични и митнически служители на гранично-пропускатален пункт Калотина. Митническите служители извършили проверка на автобус, пътувал по редовна автобусна линия от София за Лисабон, насочил се за напускане на страната през ГКПП Калотина, съобщиха от пресцентъра на МВР. При проверката на багажа на един от пътниците – 24-годишен български гражданин, те установили, че в подплатата на четири якета, които той носел в куфара си, са пъхнати общо 148 прозрачни пликчета с бяло кристално вещество. При полеви наркотест веществото реагирало на кокаин. Граничните полицаи задържали 24-годишния мъж. Засега не става ясно кой е крайният получател на скъпата дрога и как мъжът с инициали С. П. Е възнамерявал да пренесе такова количество необезпокояван 3531 км, колкото е разстоянието до Лисабон. Цената на дрогата приблизително е 3 млн. лв. 24-годишният мъж е с мярка „задържане под стража“ и е обвинен за трафик на наркотици.", "date": "2019.03.26", "title": "Българин опита да пренесе с ръчен  багаж 3 кг кокаин за Лисабон"}
{"url": "https://www.monitor.bg:443/bg/a/view/chernija-lebed-na-lozan-s-imot-ot-arteks-za-225-na-kvadrat-obzor-160822", "text": "Скандалът с апартаменти, закупени от властимащи от фирмата „Артекс“ на цени под пазарните, придоби неочаквано измерение, след като се оказа, че рекордът по най-евтино придобит имот всъщност се държи от съпругата на съдия №1 Лозан Панов – Елисавета Панова. Половинката на председателя на Върховния касационен съд, станала ноторно известна в обществото с псевдонима Черния лебед, е горд притежател на апартамент и два гаража в елитния квартал „Изгрев“, закупени на абсурдно ниската цена от общо 93 004 лева. Това разкри „Правен свят“, позовавайки се на информация от имотния регистър на страната. Имотът е в тузарската кооперация „Елемаг Дипломат“, построена от „Артекс“ на едноименната улица и номинирана за сграда на 2014 г. Намира се на метри от Борисовата градина и се състои от жилище 172 квадрата и два гаража съответно от по 19,5 и 19,7 кв.м. Апартаментът разполага с дневна с трапезария, кухненски бокс, две спални от по 20 кв.м, един кабинет, две бани, два санитарни възела, мокро помещение и две тераси. Общата му площ на цялата придобивка на Панова е 211,2 кв.м, което прави по 225 евро на квадрат. В същото време справка в сайтовете за недвижими имоти показва, че по това време цената в района е вървяла по 1100 евро на квадрат. Това означава, че пазарната стойност на жилището и двата гаража към него е била 232 531 евро, или 455 761 лева – т.е. близо 5 пъти по-висока от цената, фигурираща в имотния регистър. Покупката е направена чрез фирмата еднолична собственост на Панова - „Ганева 2000“, като по документи във фирмената сметка на дружеството е имало достатъчно наличност за заплащане на сумата, на която е купено жилището. Финансовите отчети на дружеството обаче сочат, че ако трябваше да купи на реалните цени апартамента и гаражите, Елисавета Панова (по първи съпруг Ганева-бел.ред.) не би могла да го направи просто защото фирмата й, поне по документи, не е разполагала с такъв паричен ресурс, пише „Правен свят“. По времето, когато жилището е закупено, Панов е бил магистрат във Върховния административен съд, като двамата все още не са били официално в брак. Симптоматично обаче е, че техни кумове две години по-късно стават именно собственикът на „Артекс“ Пламен Мирянов и съпругата му Весела. Според акта за брак на Елисавета и Лозан Панови, разпространен от ПИК, двамата са се врекли във вярност навръх 14 февруари 2015 г. Тогава кум на съдията с политически амбиции става Пламен Мирянов, посочиха от агенцията. Брачното свидетелство е под номер 13 и е издадено от район „Средец“ в столицата. Макар да е длъжен като магистрат да декларира както собственото, така и имуществото и доходите на своята съпруга и пълнолетните членове на своето семейство, досега Лозан Панов никога не е посочвал в декларациите си луксозното жилище в \"Изгрев\". Това е благодарение на вратичка в закона, даваща възможност луксозната придобивка да не се декларира, защото се води на фирма на Панова, а не на нея като физическо лице. Разкритието за рекордно евтиното жилище идва само две седмици след като заради отказ да подаде имуществена декларация пред Сметната палата за 2016 г. Панов бе окончателно глобен с 1000 лева. Санкцията му бе потвърдена от Административния съд на София-град, чийто председател впрочем той бе до 2012 г. Казусът продължи близо две години, като Панов обжалва наказанието пред две съдебни инстанции, които потвърдиха, че е бил длъжен да направи публично достояние имуществото си. Заради нарушението срещу семейство Панови започна и пълна данъчна ревизия, която установи несъответствие в доходите им за повече от 100 000 лв., като казусът продължава да е висящ. Самият Панов във вторник се покри от журналистическите въпроси, като не присъства на заседанието на съдийската колегия на ВСС. Оказа се, че е в едноседмичен отпуск. В ролята на негов говорител се изяви половинката му Бети Панова, като в трибуна за обясненията й се превърна седмичникът на подсъдимия олигарх Иво Прокопиев - „Капитал“. Пред изданието, традиционно поддържащо интересите и спорното поведение на Лозан Панов и обкръжението му, Панова обяснила, че „по-изгодната цена, която е получила, се дължи на по-голямата първоначална вноска, която е направила“. По думите й съпругът й нямал нищо общо с покупката. В същото време заявява, че живеела в жилището от януари 2018 г., плащала наем на фирмата си от 985 лева на месец, като това било обстоятелство, проверявано от НАП. Седмичникът твърди, че разполага и с нотариалния акт за покупката на имота, като в него пишело, че цената е 382 евро на квадрат. Откъде идва разликата между данните, дадени в акта, и тези в официалния имотен регистър на страната не става ясно. И в двата случая обаче цените са далеч под пазарните. Самата Бети Панова стана скандално известна в обществото като Черния лебед на Лозан Панов. Псевдонимът й бе даден не от друг, а от близкия съратник на съпруга й – бившия правосъден министър и лидер на олигархично обвързаната партия „Да, България“ Христо Иванов. Той използва именно това прозвище в стенограмите от скандала АГРО-гейт, запечатали как Иво Прокопиев, Иванов и още дузина приближени на кръга „Капитал“ лица коментират евентуални номинации за кандидат за президент на изборите за държавен глава през 2016 г. На едно от заседанията е коментирано за президент да бъде издигнат именно Лозан Панов, но идеята е отхвърлена именно с мотива на Иванов, че половинката му Бети Панова е Черен лебед. Впоследствие лъсна, че тя е имала криминална регистрация в миналото си. Националната агенция за приходите прави анализ на сделките на фирма „Артекс“, при които представители на властта са придобили имоти под пазарната цена. Това съобщиха за БНР от приходната агенция. От там отрекоха и информацията, че са опростени просрочени задължения от 20 милиона лева на фирмата, натрупани от неплатени данъци и осигуровки. В кулоарите на парламента пък председателят на комисията „Антикорупция“ (КПКОНПИ) Пламен Георгиев обяви, че институцията ще изиска всички документи във връзка с покупко-продажбата на жилища от „Артекс“ три-четири години назад. Той припомни, че в момента КПКОНПИ проверява покупките на имоти от Цветан Цветанов, Цецка Цачева, Вежди Рашидов и Ваня Колева. „Тук идеята е не да претупваме нещата. Ние изискваме въобще всички документи във връзка с покупко-продажбата на жилища от фирма „Артекс“, заяви Георгиев. Той посочи, че ще се анализира дали има и други лица, които също са купували от тази фирма. „По този начин ще се направи една всеобхватна проверка, като искаме всички разрешителни, които са издавани на тази фирма. Анализираме всичко, законопроектите, които са внесени и които евентуално биха облагодетелствали тази фирма. Искаме да разровим докрай всичко, за да установим въобще кои лица са пазарували от фирма „Артекс“ и на какви цени“, обясни Георгиев. Двама станаха зам.-министрите, подали оставки заради скандала с жилищата на цени под пазарните. След зам.-спортния министър Ваня Колева от поста си се оттегли и вицето в енергетиката Красимир Първанов. Премиерът Бойко Борисов прие оставките и на двамата. До оттеглянето на Първанов се стигна, след като се появи информация, че през 28 септември 2018 г. той се е сдобил с жилище от „Артекс“ в кв. „Изток“ с площ 149 квадрата и два гаража на цени под пазарните. Междувременно от правосъдното министерство разпространиха информация, с която опровергаха твърденията на „Бивол“, че и.д. шефът на ведомството Десислава Ахладова също е сред хората с евтини жилища. Ахладова пое временно министерския пост в понеделник, след като в събота Цецка Цачева подаде оставка заради скандала. Броени часове след назначаването й за и.д. от „Бивол“ обявиха, че Ахладова си е купила през 2007 г. апартамент от 83,300 кв. м в столичния жк „Свобода“ за 56 583 лв. - два пъти по-евтино от пазарните цени. По това време тя е била съдийка в Перник. „Изнесената информация е подвеждаща и некоректна. Десислава Ахладова е сключила през 2006 г. предварителен договор за покупко-продажба на недвижим имот с фирмата СИСТЕМА ЕООД за построяване на апартамент от 82,30 кв.м в столичния кв. „Свобода”, според който заплащането се извършва на части, съобразно етапите на строителството. За осигуряване на сумата по договора Ахладова е сключила ипотечен кредит с ОББ за срок от 25 години с краен падеж 2031 г. Част от сумата по договора е платена от банката с нотариален акт за учредяване на договорна ипотека върху правото на строеж и договор за предоставяне на кредит за ремонт и строителство, а остатъкът - с нотариален акт от 4 април 2007 г. за покупко-продажба на недвижим имот, изграден в груб строеж, отново с ипотечен кредит от същата банка. Цената, посочена в двата нотариални акта, е по-висока от сумите, срещу които са придобити жилища със същата квадратура в 8-етежната сграда. Тя надвишава неколкократно данъчната оценка на имота и е релевантна на средните пазарни цени за жилищата, придобити на фаза строителство в този район на София към 2007 г.“, съобщиха от Министерството на правосъдието. Вицепремиерът и министър на отбраната Красимир Каракачанов коментира скандала с апартаментите с думите, че „случващото се няма да разклати властта“. На въпроса ако и Цветан Цветанов подаде оставка това вече ще разклати ли властта, Каракачанов отговори: „Както казваше един бивш български премиер и още по-бивш монарх - не съм гледач.“.", "date": "2019.03.26", "title": "Черния лебед на Лозан с имот от „Артекс“ за €225 на квадрат (ОБЗОР)"}
{"url": "https://www.monitor.bg:443/bg/a/view/pet-na-den-gorjat-zaradi-gumi-galoshi-temata-160823", "text": "По петима шофьори на ден са били глобявани заради износени гуми, с които са шофирали през зимата. Това показва справка, предоставена специално за „Монитор“ от „Национална полиция“. Според цифрите за зимния период, в който Пътна полиция е следила за каране с гуми, които са с не по-малко от 4 мм грайфер, със санкции от поне по 50 лева са се сдобили 613 души в цялата страна. Това е станало от 15 ноември 2018 година до 1 март 2019-а. „При осъществен контрол от страна на Пътна полиция за периода от 15 ноември 2018 година до 1 март 2019 година са издадени 141 наказателни постановления на водачи, за които е констатирано, че са се движили в нарушение на чл. 139, ал 1, т. 4. ЗдВП. Той гласи, че „Движещите се по пътя пътни превозни средства трябва да бъдат с гуми, предназначени за зимни условия, или с гуми с дълбочина на протектора не по-малка или равна на 4 мм през периода от 15 ноември до 1 март“, уточняват от КАТ. Много водачи обаче са карали с крайно неподходящи гуми, които са били толкова износени, че са опасни дори и в летни условия. За същия период са наложени глоби с фиш на 119 водачи, при които е констатирано същото нарушение. От 15 ноември 2018 година до 1 март 2019 година са наложени 117 глоби с фиш на водачи, които са се движили в нарушение на Закона за движение по пътищата по чл. 139, ал. 1. т. 1, а на други 135 – наказателни постановления.  „През цитирания период на 3-ма водачи са съставени наказателни постановления за нарушение на чл. 9, ал. 1 от ЗДвП, за това че са се движили с гуми с шипове, а на 2 са наложени глоби с фиш“, обясниха от Пътна полиция за „Монитор“. „Глоба 50 лева се налага за управление на моторно превозно средство с износени или разкъсани гуми и 6 контролни точки. В периода от 15 ноември до 1 март колите трябва да са с предназначени за зимни условия гуми или с гуми с дълбочина на протектора не по-малка или равна на 4 мм“, поясниха още от Пътна полиция пред „Монитор“.  От там препоръчват шофьорите, който смятат са сменят зимните гуми с летни, да изчакат още поне седмица, тъй като пътните условия могат да се влошат.  „Зимните гуми се свалят от автомобила, когато температурите се задържат поне за няколко дни над 20 градуса. Едва тогава те започват да се износват. Времето е постоянно променливо и до началото на април може да има температурни аномалии, които да доведат до снеговалежи или до силен дъжд, който да е придружен с ниски градуси. Тогава е много опасно да се шофира с летните гуми“, обясниха още експерти от Пътна полиция. От там поясниха, че каквато и марки гуми да се слагат, то е важно те да са нови, а не втора употреба, тъй като при предишната им експлоатация може да има вътрешни дефекти, които да окажат влияние в най-неподходящия момент. В повечето случай това са скъсани телове или подбити бордове, които при по-висока скорост могат да окажат фатално влияние. Европейските институции постигнаха споразумение от май 2022 година новите коли да бъдат оборудвани със системи за автоматично спиране и \"черни кутии\", като целта е да се намалят катастрофите по пътищата в Европа, съобщи БТА. Мерките бяха предложени от Европейската комисия миналата година, за да се намалят смъртните случаи при автомобилни катастрофи. Годишно при катастрофи в ЕС загиват 25 000 души. Освен това около 140 000 души всяка година получават сериозни травми при катастрофи. В списъка с новите характеристики, които ще трябва да имат автомобилите, са функция, която затруднява шофирането под влиянието на алкохол, функция, която записва данните за катастрофата, както и такава, която пречи да се превишава скоростта. Колите ще трябва да имат технологии, които да ги придържат автоматично в съответната лента, както и детектори, отчитащи опасността от задремване на шофьора. Камионите ще бъдат оборудвани със сензори за улавяне на пешеходци и мотоциклетисти в \"сляпата точка\" на автомобила.  Мерките ще изискват официалното одобрение на евродепутатите и страните членки - стъпка, която се очаква да бъде формалност, отбелязва ДПА. Повечето характеристики, повишаващи сигурността на автомобилите, ще бъдат задължителни за новите модели от май 2022 година и ще бъдат въведени за съществуващите модели две години по-късно, посочва в съобщение Европейският парламент.", "date": "2019.03.26", "title": "Пет на ден горят заради гуми галоши (ТЕМАТА)"}
{"url": "https://www.monitor.bg:443/bg/a/view/agent-akademik-rykovodi-krizisen-shtab-navsjakyde-mu-se-privijda-peevski-160825", "text": "Сайтът на агент Академик се напъна и роди... мишка. Даже не мишка, а класически фейк. При това сътворен толкова дилетантски, че студентите по журналистика трябва специално да се обучават върху подобни текстове как не бива да пишат. Вълнението и притеснението на аматьорите от „Фрогнюз” е разбираемо. В момента текат заседания по делото КТБ, в които истината за техния благодетел Цветан Василев лъсва. Вместо да се замислят обаче, че подаянията за тях са жълти стотинки на фона на крупните суми, превеждани всеки месец по лично разпореждане на банкера беглец за гуруто на криминалния преход – Иван Костов, „фрогаджиите” се излагат като кифладжии да лъжат и мажат, за да разсейват вниманието от свидетелските показания. Разбира се, на обслужващия персонал на агент Академик му трябва мишена, в която да фокусира вниманието си. И както винаги тази мишена е депутатът и издател на „Телеграф медиа” Делян Пеевски. Но в стремежа си да му припишат несъществуващи връзки, колкото да индексират писанията си в „Гугъл”, клетите дописници са толкова жалки, че дори не успяват да цитират правилно името на вечния враг, а са го изписали с малко име Длеян. Правило на простите и необразовани хора е, че обичат да се представят за нещо, което не са. А също така, че са агресивни и арогантни. Всичко това очевидно характеризира дописниците в сайта на агент Академик, които с цената на върховни усилия успяват да сътворят някаква поредица от въпроси, зададени уж към шефа на КПКОНПИ Пламен Георгиев, критиката към когото е, че се бил „изтъпанил” пред ПИК. После обаче се цитира името на главния редактор на „Блиц” Ивайло Крачунов, за който явно съчинителите си мислят, че още е в „ПИК”. За капак се пуска лъжливо и арогантно твърдение, че това били „медии, свързани с Длеян Пеевски, познати още и като свински”. За неколцината читатели на сайта „Фрогнюз” и групата коментатори с видими психически отклонения истината така или иначе е без значение, но е притеснително и шизофренното състояние на медийната прислуга на банкера беглец. В стремежа си да зададат въпроси, на които не чакат отговор по начина, по който са ги задали, дописниците най-налудничаво се представят ту като хора с правно образование, ту като брокери. Подобни експерти обаче се наемат с пари, а не с волни пожертвования от страна на укриващ се от правосъдието престъпник. И ако хонорарите, подсигурени с откраднати от КТБ средства, не присядат на представящите се за журналисти медийни измекяри, прогонени от средствата за масова информация, които сега толкова им бодат очите, то поне можем да им съчувстваме, че не им се налага да се излагат с имената си. Скрити зад екипната формулировка, могат да бъркат и да се упражняват, колкото искат. От което нито те ще станат по-стойностни и търсени журналисти, нито благодетелят им ще стане по-невинен и чист. На Цветан Василев определено не му върви – едно заради показанията, които го разобличават като шеф на пирамида. И втори път – заради компромисите, които му се налага да прави, след като не е в състояние да си наеме читав екип, който да брани интересите му и да го представя в положителна светлина. Докато лаиците се учиха да пишат фейкове, баш царят на фалшивите новини агент Академик от ДС Огняна Стефанов излезе с показно. Сайтът „Фрогнюз“, използван за пресцентъра на банкера беглец, излезе с пасквилна статия отново насочена срещу Пеевски. Всичко това доказва големия страх на задкулисните играчи, които за разлика от Пеевски не са били подложени на десетки проверки на контролните органи в страната.", "date": "2019.03.26", "title": "Агент Академик ръководи кризисен щаб, навсякъде му се привижда Пеевски"}
{"url": "https://www.monitor.bg:443/bg/a/view/varna-e-grad-s-bogata-duhovna-kultura-kojato-se-poddyrja-jiva-160819", "text": "Варна е град с богата духовна култура и с хора, които умеят и са възпитани да я ценят, да я поддържат жива“, заяви председателят на Народното събрание Цвета Караянчева на среща с културни дейци от града в сградата на ДТ „Стоян Бъчваров“. Домакин на събитието бе Даниела Димова, директор на ТМПЦ в морската столица. „Провеждаме тази среща в навечерието на Световния ден на театъра. 27-ми март. В тази връзка нека припомня, че отделяме специално внимание на сградата на театъра – основната сцена бе ремонтирана по проект по ОПРР през 2013 г., а в момента работим по проект за реновиране на сцена филиал – по ОП„Региони в растеж“, на стойност около 7 млн. лв“, каза по време на срещата кметът Иван Портних. Той допълни, че през април близо до театъра ще бъде поставен паметник на Иван Церов (1857-1938 г) - кмет на Варна,  който полага първия камък на сградата през 1912 г. „Това е част от инициативата ни за опазване на историческата памет на Варна“, добави Портних. Антония Йовчева, директор на общинската дирекция „Култура и духовно развитие“ представи накратко добри практики, свързани с работата на фонд „Култура“, чрез който Община Варна подпомага финансово различни културни проекти. В разговорите се включиха и проф. Марио Хосен – новият артистичен директор на най-стария музикален фестивал в България ММФ „Варненско лято“, Игор Лазаренко - директор на Регионалния исторически музей, Вера Стойкова – директор на Държавен куклен театър – Варна, директорът на Градската художествена галерия „Борис Георгиев“ – Пламена Рачева, Нели Вълчева – уредник на  галерия „Ларго“, Светлозара Христова – директор на фестивала „Радар“. Сред присъстващите бяха  още представители на филмови фестивали, на регионална библиотека „Пенчо Славейков“ и народни представители. Културните дейци представиха свои проекти и нови идеи и за развитие на културния календар на Варна. На финала участниците в срещата се обединиха около позицията, че доброто взаимодействие между държавната, местната власт и представителите на изкуството и културата, са важна предпоставка за развитието на духовността във Варна и страната.", "date": "2019.03.26", "title": "Караянчева: Варна е град с богата духовна култура, която се поддържа жива  "}
{"url": "https://www.monitor.bg:443/bg/a/view/novite-kostovi-dalaveri-160806", "text": "Винаги, когато Иван Костов излезе от нафталина и почне да го изтупва с изтъркани опорки за страшни заплахи и мрачно бъдеще, трябва да ни светне, че ще станем свидетели на поредните разкрития за негови далавери. . Освен това, пак по негово нареждане, напълнили с техни фирми офис сграда, притежавана от дъщерята на Костов. Това стана известно още в началото на разпита на Лазов. Със сигурност ще последват и други разкрития, свързани с бившия син премиер. Така, че лакърдиите за “застрашено членство в НАТО”, за “хибридни заплахи”, за “дифузна война”, за “тежки поражения в енергетиката” и структурите за сигурност, които той изрече като едва ли не първооткривател, на конференция предния ден, не са нищо повече от поредната димка, която трябва да омаловажи грабежа, в който се оказа едно от главните действащи лица. Няма да се връщаме назад в годините, за да припомняме за бандитската приватизация и защо я извърши в полза на тези, които днес твърди, че са основна заплаха за страната ни. Достатъчно е да припомним как с действията си уби вярата на хората за истинска промяна и загуби над 2 милиона гласа, маргинализира СДС и превърна синята идея в тъжен спомен. Изобщо не се учудваме нито на появата му, нито на скритите негови далавери, които избухват години по-късно. Това, което трябва да се запомни от случващото, е, че за пореден път се доказва тясната връзка на бившия преподавател по марксизъм с криминалния преход и неговите манипулатори. Паметта на хората обаче не е толкова къса. Те едва ли ще допуснат подсъдните олигарси и техните политически маши отново във властта.", "date": "2019.03.26", "title": "Новите Костови далавери "}
{"url": "https://www.monitor.bg:443/bg/a/view/v-blagoevgrad-bjaha-nagradeni-magistrati-i-policai-v-pamet-na-djovani-falkone-160811", "text": "Само един ден след спецакцията на полицаи в която беше задържана дознателка в Благоевград бяха отличени магистрати и полицаи. На десетата юбилейна церемония в памет на Джовани Фалконе италианският посланик Стефано Балди връчиха наградите на десетки магистрати и полицаи, отличени в конкурса „Страхливият умира всеки ден, смелият - само веднъж“. Десетата юбилейна церемония в памет на италианския магистрат Джовани Фалконе, убит от мафията, се състоя днес в зала „22 септември” в Благоевград. Зам. кметът на Община Благоевград Христина Шопова приветства присъстващите: „За мен е чест днес да ви поздравя от името на кмета д-р Атанас Камбитов и от мое име. За мен е привилегия за поредна година да бъда част от този конкурс. Това е приз, който се връчва на хора за сила, достойнство и смелост. Награда, която е непреходна и много важна. За мен е удоволствие да видя зала „22 септември” пълна с такива хора. Фалконе не беше нито първият, нито последният магистрат, убит от престъпните кланове, но точно неговото име се превърна в символ на войната срещу организираната престъпност. Достоен човек, който се бори срещу корупцията и мафията, давайки живота си и превръщайки се в пример за всички последвали го. Не трябва да забравяме, че в България работят много достойни хора в тази сфера, хора, които не спят нощем, който се грижат за това ние да спим спокойно и да отглеждаме децата си в по-добър свят. Пожелавам здраве на вас и вашите семейства, сила да продължите. Бъдете смели, внимателни и безкопромисни”, каза зам.-кметът на община Благоевград.   Посланикът на Италия у нас – Стефано Балди, подчерта, че зад това събитие стоят големи човешки ценности. „Благодаря на община Благоевград за подкрепата, благодарение на нея се организира тази инициатива. Благодаря на кмета Камбитов, на заместниците му и специално на Христина Шопова. Джовани Фалконе е пример за нас. Борбата, която ние водим срещу престъпността, е обща за целия свят. Наградените и номинираните сте тези, които правят така, че ние да спим спокойно. Живеем в свят, който има нужда от добри примери като вас”, каза италианският посланик. Неврокопският митрополит Серафим, който бе сред гостите, изтъкна, че Джовани Фалконе е издигнат високо като пример заради неговото себеотрицание и саможертва, заради силата на духа и вярата му. Зам.-кметът Христина Шопова и посланик Стефано Балди връчиха големите награди. Първата от тях бе присъдена на Комисията за противодействие на корупцията и отнемане на незаконно придобитото имущество. Плакет и грамота получи председателят на КПКОНПИ – Пламен Георгиев. Втората голяма награда заслужи Иван Гешев - зам.-главен прокурор и председател на Специализираната прокуратура, който заради служебни ангажименти не бе на церемонията.   Голямата международна награда бе присъдена на италианския магистрат Алфонсо Сабела, който също не успя да пристигне за връчването на отличията.  Отличени с грамоти бяха десетки прокурори, съдии и полицаи.   Сред гостите на събитието бяха зам-министърът на МВР – Стефан Балабанов, Явор Колев – началник на отдел „Киберпрестъпност” в ГД БОП, Ерик Леонмарк – генерален секретар на европейските градове срещу наркотиците, зам.-областният управител Иван Стоянов, заместник-кметовете на община Благоевград – Иво Николов и Емилия Тунева, началникът на Регионалното управление на образованието – Ивайло Златанов, омбудсманът на Благоевград – доц. д-р Валентин Василев.  Конкурсът бе учреден през 2009 г. от община Благоевград, със съдействието на Посолството на Република Италия в България, в памет на италианския магистрат Джовани Фалконе, като бе подкрепен от сестрата на Фалконе - проф. Мария Фалконе, и Фондация „Джовани и Франческа Фалконе“. Целта на организаторите е да подпомогнат усилията на магистратите и полицаите, да защитават обществените интереси и авторитета на професията си, да съдействат за ограничаване на корупцията, влиянието на организираната престъпност, престъпленията срещу деца чрез интернет, както и за намаляване на криминалните прояви, каквито наблюдаваме в момента на локално и на национално ниво. РУМЕН ЖЕРЕВ          ", "date": "2019.03.26", "title": "В Благоевград бяха наградени магистрати и полицаи в памет на Джовани Фалконе"}
{"url": "https://www.monitor.bg:443/bg/a/view/invalidite-do-12g-s-naj-visok-koeficient-za-asistent-160813", "text": "Времето, в което хората с увреждания ще прекарват с личен асистент ще зависи от тест и ще е обвързано с възрастта на инвалида. Най-висок ще бъде коефициентът при децата до 12 години-1. 556, като за да се получат необходимия  брой часове той ще бъде умножен по събраните точки след попълване на   въпросника. Това стана ясно след заседание на Националния съвет за тристранно сътрудничество. Коефициент при подрастващите от 13 до 18г. ще бъде 1.313, а за българите над 18г. - 1.235. \"Кефициентите са получени като максималният брой часове е разделен на максималния брой точки за възрастта\", обясни социалният министър Бисер Петков. Ползвателите на личната помощ до края на 2020г. ще бъдат само пълнолетни българи с 90% увреждане  и децата с над 50% увреждания и право на помощ, както и тези, които са с над 90% увреждане без право на чужда помощ.  Така броят на правоимащите през следващата година и половина ще бъдат 97 688 нашенци.  След изтичане на този срок на асистент ще имат право всички над 700 000 освидетелствани с ТЕЛК. За да получат помощник по 8 часа на ден те ще трябва да имат между 187 и 204 точки. Най-малко часове личен асистент ще се полага на нашенците, които са събрали от 11 до 49 точки - 15 часа месечно. Тези с между 50 и 100 точки ще имат право на 42 часа, а с от 101 до 186 – 84 часа.  Ползвателите на личната помощ ще трябва да минат през индивидуална оценка. През оценяване на потребностите ще трябва да преминат и тези, които получават финансова подкрепа. Това обаче ще се случи след изтичане на ТЕЛК-отвото решение и преосвидетелстването им. Индивидуалната оценка  ще се извършва от 1 април от социалните работници. Междувременно от утре започват обучения на социалните как да извършват оценката. ", "date": "2019.03.26", "title": "Инвалидите до 12 години с най-висок коефициент за асистент "}
{"url": "https://www.monitor.bg:443/bg/a/view/izlojba-za-hristo-javashev-predi-da-stane-kristo-160805", "text": "Документална изложба „Роден в Габрово”, посветена на ранните години на художника Христо Явашев - Кристо и неговата фамилия, се открива утре вечер от 18.30 ч. в столичната галерия Credo Bonum на ул. „Славянска” 2. Експозицията, организирана от Музея на хумора и сатирата, Община Габрово и Сдружение „Нашето по-голямо Габрово“ ще може да се види до 14 април. Изложбата представя живота на семейство Явашеви – Цвета, Владимир и техните трима синове в Габрово. Посетителите ще видят детските му снимки редом с тези на неговите братя – актьора Анани Явашев и инженер-химика, изобретател на „верото“, Стефан Явашев. „Роден в Габрово” е своеобразна „капсула на времето”, в която разказът е на журналистката Евгения Атанасова-Тенева – един от най-задълбочените изследователи на живота и творчеството на Кристо и Жан-Клод. В текстовете се появяват и спомените на Кристо за времето в Габрово, записани в поредица интервюта, които тя прави с него през годините. Изложбата показва домовете, в които семейството живее, училищата, в които Христо учи, детските игри и заниманията с изкуство... Семейната фабрика „Химия и индустрия” е мястото, където малчуганът, заедно с двамата си братя, расте и играе в близост до предметите, които ще станат емблематични за творбите му – Приятелите на Христо си спомнят за детските игри на трапери и индианци, за фантазията и енергията, с които Христо увлича всички около себе си. Между игра и изкуство сякаш за него няма разлика. Представен е и кръжокът по рисуване на учителя Попов, който подготвя „габровската колония” за Художествената академия в София – така самият Попов нарича групата от талантливи бъдещи художници: Христо Явашев, Ива Хаджиева, Драган Немцов и Дора Бонева. Присъства и историята на семейния театър, който Христо, братята му и техни приятели организират за публика – с адаптирани текстове, миниатюрна сценография в рамка от картина и изрязани фигурки за актьори. Оригинален брой на списваното от Христо (и редакционна колегия от приятели) самиздат-списание „Български театър” е предоставено за изложбата от музиканта Гео Кукудов. През 1947 г. фабриката е национализирана, а година по-късно – и домът на Явашеви, който се намира в част от сградата. Бащата е унищожил социалистическа продукция (в неговата смяна пиян работник неправилно обработил и похабил няколко топа плат), и е осъден на година затвор във Велико Търново. Освободен е през 1950-а и семейство Явашеви напуска Габрово. Експозицията завършва с кадри от местността Качорите в Габрово, за която Кристо с любов си спомня. Там той е рисувал къщи, портрети на хора, селяните, децата им, жените им – стотици рисунки... Качорите е мястото, на което младият студент в Художествената академия се връща отново и прекарва цял месец, преди да напусне България. Качорите за него остават символ на абсолютната свобода, жаждата за която определя живота и творчеството му.  ", "date": "2019.03.26", "title": "Изложба за Христо Явашев, преди да стане Кристо"}
{"url": "https://www.monitor.bg:443/bg/a/view/ep-reje-subsidiite-za-tecovete-na-tvyrdo-gorivo-160812", "text": "Европейският парламент прие с голямо мнозинство вчера доклад, в който се призовава за ограничаване на държавната подкрепа за топлоелектрическите централи (ТЕЦ), включени в студения резерв. Новите правила предвиждат постепенно да отпадне употребата на твърдо гориво в производството на ток. Тези мерки ще се прилагат за всички нови електроцентрали и към съществуващите до 2025 година. Сключените договори за студен резерв преди 31 декември 2019 г. няма да бъдат засегнати от новите правила, отбелязва ЕП. Евродепутатите подкрепиха също нови правила за безпрепятствен пазар на ток в ЕС. Те гласуваха за въвеждането на електронни електромери, за непостоянни цени на тока, както и за възможност за безплатна промяна на доставчика на електричество за най-много три седмици и до 24 часа до 2026 година. Държавите от ЕС се предвижда да могат да се намесват при определянето на цените на тока временно, за да защитят бедните или уязвимите битови потребители. Системите за социална сигурност трябва да бъдат основният начин за справяне с енергийната бедност, отбеляза ЕП. Евродепутатите подкрепят предложението поне 70 на сто от произведения в ЕС ток да преминава свободно през границите, за да бъде улеснена търговията с възобновяема енергия. ЕП отбелязва, че ЕС си постави цел до 2030 г. възобновяемите източници да осигуряват 32 на сто от използваната енергия. Държавите в ЕС ще бъдат задължени да оценяват опасността от недостиг на ток.", "date": "2019.03.26", "title": "ЕП реже субсидиите за тецовете на твърдо гориво"}
{"url": "https://www.monitor.bg:443/bg/a/view/glad-za-gvardejci-tyrsjat-50-160810", "text": "Конкурс за заемане на 64 вакантни войнишки длъжности, обяви Националната гвардейска част в София. От тях 50 са за \"гвардеец\", а сред останалите - за шофьори, както и за охранител. Кандидатите, с наемането на които трябва да се реши проблема с недостига при гвардейците, трябва да подадат заявление до командира на частта и необходимите документи до 8 май. Конкурсът ще се проведе на 29 и 30 май в Националната гвардейска част. Той включва измерване на антропометричните данни на кандидат-гвардейците, към които има допълнително изискване да са с ръст от 175 см до 185 см, както и изпит по физическа подготовка и тест за обща култура и събеседване. Изпитът по физическа подготовка включва лицеви опори и коремни преси и тичане, а тестът за обща култура-100 въпроса.  Допълнителна информация може да бъде получена и по време на информационните борси в рамките на кампанията \"Бъди войник\" и на телефон: 0700 20 407.", "date": "2019.03.26", "title": "Глад за гвардейци, търсят 50"}
{"url": "https://www.monitor.bg:443/bg/a/view/evropejskijat-parlament-odobri-spornata-direktiva-za-avtorsko-pravo-160809", "text": "Европейският парламент одобри спорната Директива за авторско право в цифровия единен пазар. Законопроектът, който цели да подобри защитата на интелектуалната собственост на музикантите и новинарските издатели онлайн, получи зелена светлина от евродепутатите с 348 гласа „за“, 274 „против“ и 36 „въздържал се“. По-строги изисквания към технологичните компании се очаква да бъдат въведени, ако документът влезе в сила. Това означава, че платформи като Youtube и Facebook ще трябва да „положат усилия“ да лицензират всяко възможно съдържание, което биха могли да качат техните потребители. Освен това те ще трябва да положат усилия да предотвратят всяко качване на съдържание с неуредени права, както и да свалят достатъчно бързо от платформите си публикациите, които нарушават интелектуална собственост. Очакванията са, че това ще се случва чрез софтуери за филтриране на съдържанието. Извън обхвата на директивата пък остават компаниите, създадени преди по-малко от три години, с годишен оборот под 10 млн. евро или с по-малко от 5 млн. уникални потребители месечно. Google News и други подобни платформи пък ще трябва да заплащат на новинарските издатели, когато използват техни снимки или част от текстовете на техни публикации. Изключения се допускат единствено когато става въпрос за „отделни думи или много кратки откъси“. Те ще създадат правна сигурност за използването на съдържание, закриляно от авторското право онлайн“, успокоява докладчикът Аксел Вос (ЕНП, Германия). Той разкритикува големите технологични компании заради опитите им да повлияят на общественото мнение чрез неточна информация. На полюсно мнение е гигантът Google, като представители на компанията обявиха, че промените в сферата на авторското право биха навредили на творческия и дигиталния сектор на Съюза. Припомняме, че през януари YouTube (собственост на Google) предупреди, че вследствие на реформите може да се стигне до свалянето на над 35 милиона канала. Технологичната компания заплаши още, че Google News ще се изтегли изцяло от страните-членки на ЕС в случай, че директивата бъде приета. Приемането на закона бе определено като „тъмен ден за свободата на интернет“ и от германския депутат от пиратската партия и докладчик в сянка по темата Юлия Реда. След приемането на директивата от ЕП тя ще бъде гласувана и от държавите-членки гласуват в Съвета, като са необходими 13 държави или сбор от няколко страни, които заедно правят 35% от населението на ЕС.", "date": "2019.03.26", "title": "Европейският парламент одобри спорната директива за авторско право"}
{"url": "https://www.monitor.bg:443/bg/a/view/ostaviha-kolacha-ot-lozenec-zad-reshetkite-160792", "text": "Постоянна мярка за неотклонение „задържане под стража“ постанови състав на старозагорския окръжен съд спрямо задържания за убийство на млада жена 28-годишен  Тодор Стефанов Владимиров. Излезлият от затвора  през октомври м.г. /след изтърпяна 9-месечна ефективна присъда за заплаха с нож спрямо бременна старозагорка  / Владимиров беше задържан от криминалистите  в неделя под леглото на майка си Гита след сигнал за убита на улица „Витоша“ № 113 в ромската махала Лозенец  млада жена. Убитата Мария Р. е майка на 5-годишния син на Тодор, трупът й бил намерен от малкия Демир, който изпаднал в шок при вида на оплисканата с кръв семейна спалня. Пред съда Владимиров не каза нищо в своя защита, но поиска да бъде с мярка за неотклонение „домашен арест“, който щял да изтърпява в дома на родителите си на улица „Вихрен“ в същата махала. Видели какво ли не криминалисти бяха потресени от начина, по който е извършено престъплението: 20-сантиметровото острие на касапския нож е преминало през гърлото на жертвата и се забило във възглавницата. Смъртта е била изключително мъчителна, Мария се е задавила от бликащата през гърлото й кръв, коментираха запознати с първоначалните огледи. Извършителят е изпушил поне 4 цигари марихуана преди да нанесе по неясни до момента причини фаталния удар, показват веществените доказателства иззети при огледа от местопрестъплението. Съдът мотивира решението си за най-тежката мярка за неотклонение с аргумента, че Владимиров е склонен към насилие и за сравнително кратък период от време /от 2016-а до края на 2018- година/ е осъждан на два пъти за изключително грубо нарушаване на обществения ред и увреждане на чужда собственост-потрошил с брадва леката кола на съседка заради направена му забележка. Тялото на убитата Мария бе погребано от близките й в понеделник, шепа пръст над затворения ковчег хвърли и малкия Демир, за когото на този етап се  грижи прабаба му Недка Илиева. Родните на Мария от рода Рибкоолу се надяват Тодор да получи доживотна присъда без право на замяна, но повдигнатото му обвинение предвижда само затвор от 10 до 20 години. Заради опасността за вендета втори ден в квартал „Лозенец“ има засилено полицейско присъствие, установи репортерска проверка.  В близост до родния дом на убиеца, който е от многолюдния род на Бенджооларите  има негласна  униформена охрана.  ", "date": "2019.03.26", "title": "Оставиха колача от Лозенец зад решетките"}
{"url": "https://www.monitor.bg:443/bg/a/view/syd-zabrani-na-mladej-da-pie-kola-160815", "text": "Хавайски съдия осъди младеж да не пие любимата си пепси-кола през четирите години пробация заради кражба на автомобил, съобщи Асошиейтед прес, цитирана от БТА. Причината е, че 21-годишният Кристофър Монтилиано е излъгал полицаите, когато са го арестували. Той им казал, че братовчед му разрешил да кара откраднатата кола и той отишъл да купи безалкохолни. Съдия Ронда Лу попитала подсъдимия кое е любимото му безалкохолно и след като той отговорил \"пепси\", се спряла на него за наказанието. Той трябва да положи също 100 часа общественополезен труд и да плати 100 долара глоба. Монтилиано, който прекарал седем дни в ареста, уверил, че повече няма да краде коли, защото не иска да го затварят. Той не е оспорил обвиненията за шофиране на чужд автомобил без разрешение и за шофиране без книжка.", "date": "2019.03.26", "title": "Съд забрани на младеж да пие кола"}
{"url": "https://www.monitor.bg:443/bg/a/view/28-godishnata-doznatelka-obvinena-v-4-prestyplenija-160798", "text": ", вече е обвиняема в 4 четири престъпления, съобщи Румяна Арнаудова, говорител на Главна прокуратура. Първото обвинение срещу Кьосева е за престъпление против правосъдието, изразяващо се в това, че като разследващ полицай по досъдебно производство срещу криминално проявено лице тя е бавила съзнателно провеждането на разпити и очни ставки. Срещу младата дознателка е повдигнато обвинение за длъжностно престъпление и лично укривателство. Според събраните доказателства от разследващите тя е предупредила приятеля си Владимир Бойчев, известен в Благоевград като Владо Боклука,  че срещу него има европейска заповед за арест. Той е осъден на 6 години затвор в Гърция за разпространение на фалшиви евро. По този начин Кьосева е помогнала на Бойчев да се укрива. На брифинга стана ясно, че разследващата полицайка е правила 5 пъти искания в затвора за разпит на криминално проявено лице без да има участие по досъдебното производство. В  хода на разследването са използвани СРС-та, а в килията на Бойчев в затвора в Бобов дол вчера е намерен телефон. Розалина Кьосева не е имала користни мотиви, тя е вършила всичко по лични причини, каза районият прокурор Борислав Ковачки. По време на брифинга стана ясно още, че от бюрото на Кьосева вчера са иззети справки за полицаи, съдии и прокурори, които към този етап не се знае как точно са използвани. Владимир Бойчев е осъден за разпространение на наркотици през лятото на 2018 година. Той трябва да излезе от затвора през септември тази година. Първоначално е изтърпявал наказанието в Софийския затвор, след което е преместен в Бобов дол заради заплахи към надзиратели.  Срещу бащата на разследващата полицайка Розалина Кьосева – Георги Кьосев, шеф на “Охранителна полиция” в Благоевград, който също бе закопчан, е започнала вече дисциплинарна проверка. Той засега не е привлечен  като обвиняем по делото, съобщи на брифинга говорителят на Главна прокуратура Румяна Арнаудова. На пресконференцията присъстваха още директорът на дирекция “Вътрешна сигурност” в МВР ст. комисар Румен Ганев, районният прокурор Борислав Ковачки и шефът на полицията Николай Хаджиев. Утре, сряда, 28-годишната дознателка Розалина Кьосева ще „дефилира“ пред журналисти в благоевградския Окръжен съд, като арестант, когато ще й се гледа мярката за неотклонение „задържане под стража“.", "date": "2019.03.26", "title": "28-годишната дознателка обвинена в 4 престъпления"}
{"url": "https://www.monitor.bg:443/bg/a/view/bylgarski-i-rumynski-prevozvachi-utre-na-protest-v-strasburg-160817", "text": "Над 700 български и румънски превозвачи ще протестират пред Европарламента в Страсбург, когато в сряда евродепутатигте трябва да гласуват поправките в Пакет “Мобилност“. „Имаме разрешение да използваме и камион, който ще бъде използван за трибуна“, съобщи за „Монитор“ председателят на Съюза на международните превозвачи Йордан Арабаджиев. По думите му протестът ще бъде подобен на проведения на 10 януари в Брюксел. Пакетът „Мобилност” Предложението за гласуването му беше прието „на косъм“ с 156 срещу 154 гласа в понеделник при трима отсъстващи от зала български евродепутати - Неджми Али, Светослав Малинов и Николай Бареков. „Полетът София - Франкфурт закъсня с 1 час”, обясни Светослав Малинов във вторник отсъствието си от залата. „Оставих този пакет да мине, за да видят българските транспортни босове, че не може техните работници в 21-и век да живеят 90 дни в кабината и да ползват тоалетните на бензиностанциите”, заяви Николай Бареков. „Всеки член на Европейския парламент трябва да се организира, така че да бъде свободен и да бъде на навреме на заседание. Нашата делегация можеше да промени решението. Затова ме е яд. Не се е очаквало, че проблеми с трафика ще доведат до закъснението на евродепутати. Вчера Петър Курумбашев ми се обади и ми каза, че самолетът, в който са пътували 7 от представителите ни, е задържан на нашето летище заради трафика във Франкфурт. Осигурихме бърза писта, за да може той да кацне навреме”, каза в ефира на „Здравей, България” министърът на транспорта Росен Желязков. „Ако пакетът \"Мобилност\" 1 не мине в Европейския парламент, това ще е неговият крах. обяви по-късно той на специална пресконференция по темата. \"Прецедент, какъвто има с пакета \"Мобилност\" 1, не е имало в ЕП. Прецедентът се изразява в това, че пакетът разделя държавите членки на ЕС. Реално става въпрос за законодателен пакет, който не е получил веднъж приемане от страна на ЕП, който в 2/3 е отхвърлен от Транспортна комисия и на предпоследно заседание на ЕП в този мандат е включен за разглеждане. Никога, водени от принципа, че не се е стигало до такова разделение. То се видя много ясно вчера при гласуването на дневния ред. Гласуването бе 50 на 50 почти. Такова разделение ще се види и при следващото гласуване на текстовете, ако след поредното гласуване на дневния ред бъде приет за разглеждане пакетът\", допълни Желязков. \"В момента тече много интензивна кампания от страна на нашите членове в ЕП сред техните колеги, за да не мине пакетът. Изпратил съм писма до колегите си в Португалия, Испания, Ирландия, Гърция, Словения, Словакия и Хърватска, които принципно ни подкрепят, за да бъдем единни в гласуването\", каза още министърът. Относно протеста срещу пакета \"Мобилност\" 1, който е плануван в сряда пред Европейския парламент, Желязков заяви, че той \"обединява превозвачите от страните на единомислещите и показва реалното отношение към последиците от прилагането му\". \"Надявам се, че със съдействието на българските представители в ЕП, част от в Страсбург, за да присъстват. Напълно подкрепяме тази форма на изява, защото тя отива отвъд нашия национален демонстративен подход. Тя обединява превозвачите от страните на единомислещите, което показва всъщност реалното отношение към последиците от прилагането на пакета\", каза още той. И допълни: \"Разчитаме изключително много на позицията на председателя Таяни. Знаете какво значение отдава г-н Таяни на ролята на премиера Борисов. Така че той се съобразява с нашата национална позиция. Това ми дава повод да отбележа, че останалите държави, които са от групата на едономислещите разчитат много на България, която показа и по време на българското председателство, че е съществен фактор не само във формирането на тази позиция, а и като естествен лидер на Балканите.\".", "date": "2019.03.26", "title": "Български и румънски превозвачи излизат в сряда на протест в Страсбург (ОБЗОР)"}
{"url": "https://www.monitor.bg:443/bg/a/view/izzeha-lovni-trofei-v-promishleni-kolichestva-ot-dve-kyshti-160791", "text": "Незаконно ловни трофеи: препарирани глави на благородни елени и сръндаци, както  и паднали сами  рога на горски красавци  са били иззети в хода на специализирана съвместна акция на територията на град Шипка и село Шейново рано заранта във вторник. Проверката е съвместна разработка на РДГ – Стара Загора, РУ „Полиция“ в Казанлък и държавното горско стопанство в Града на розите. Само в Шипка , от дома на мъж, които никога не е членувал в ловнорибарския съюз са иззети 12 трофея от сръндаци и 2 благородни елена, а падналите рога са били от 6 сръндака и 5 елена, съобщи директорът на РДГ- Стара Загора Петър Заяков.  Шейново , отново от човек без документ за членство в БРЛС са иззети препарирани глави на 2 елена и 1 сръндак, а рогата  в „насипно състояние“ са от 3 елена. Тепърва ще се установява по какъв начин тези трофеи са били придобити и какво е било предназначението им и ще бъдат подготвени наказателни постановления по Закона за лова. Цената на трофейни рога на сръндак стартира от 150 лв и може да надхвърли 1 500 лв, покза справка в няколко специализирана сайта. Пак от там става ясно, че рога на благороден елен се харчат в зависимост от състоянието им за над 3 000 лв. Общо 92 трофея от благороден елен, сърна и дива свиня са били регистрирани от ловците в Старозагорскопрез 2018-а година, 9 от тях са донесли златни медали, 6 са били сребърните, а 11 – бронзовите. Според направената миналата година таксация на дивеча на територията на Старозагорска област е  имало 1025 благородни елена, като е отбелязано увеличение с 4 екземпляра спрямо предходната 2017-а. Пак тогава са били преброени 4898 сърни, 88 кафяви мечки , 4172 диви свине и 99 вълка, като при всички е отчетено увеличение.Най-голям е прирастът при чакалите, които са достигнали 5348 броя въпреки целогодишния им  отстрел от малко над 7-те хиляди членове на 159-те дружинки и 14-те ловни сдружения от областта. За сметка на това е отчетено намаление при лисиците – 2875 бройки. През миналата седмица е имало сигнал за слязла от Балкана мечка с две мечета, която е била забелязана от жители на село Селце буквално в двора на една от крайните къщи, на този етап обаче нямало данни за нанесени щети или за нападение над животни или хора. От РДГ – Стара Загора се похвалиха че в рамките на 12-те месеца от миналогодишната Седмица на гората са били спипани 243 нарушители и са съставени 674 акта като от бракониери са били конфискувани 14 автомобила, 37 коня, 69 каруци и 27 машинни триона. Приходите от разпродажбата им са близо 60 000 лв, десетократно повече от постъпилите в касата финансови санкции по наказателни постановления, където събираемостта е едва 17 на сто. От началото на 2019 година са били залесени 848 дка, още  на 410 дка  предстои да бъдат засадени фиданки /предимно широколистни видове/ наесен.", "date": "2019.03.26", "title": "Иззеха ловни трофеи в промишлени количества от две къщи "}
{"url": "https://www.monitor.bg:443/bg/a/view/avstriec-tyrsi-v-ruse-eksponati-na-modernostta-za-izlojba-160800", "text": "Австриецът д-р Доминик Хихер е в Русе, за да търси експонати на модерността за изложба в замъка Шалабург до Виена. Тя ще бъде посветена на градския живот през XIX век в държавите, разположени по поречието на Дунав. Очаква се да бъде открита през март 2020 г., съобщиха от Регионалния исторически музей в Русе. На австрийския куратор са предложени 60 експоната от бита на градския човек през XIX век – луксозни бонбониери, сребърни подноси и прибори, стенни часовници, кутийки за бижута, изискани табакери, вази от стъкло и порцелан, както и колекции от снимки, свързани с архитектурата и градоустройството през този период. Д-р Хихер ще определи кои да включи в подготвяната от него изложба. Модерността навлиза в България през Русе с откриването на първата жп линия до Варна, първата пивоварна през 1868 г., с наименованието на улиците и номерирането на къщите, поставянето на улични фенери. Появяват се банки и застрахователни компании, а през 1897 г. В Русе се осъществява първата кинопрожекция у нас. Хората пътуват до различни държави в Европа, от които носят не само сувенири, но и дрехи, вещи за бита, което променя облика на градските домове. Тези влияния стават възможни благодарение на река Дунав, която осъществява връзката с останалите европейски страни. Интериор на богат дом от XIX век е показан в Музея на градския бит в Русе, известен и като Къщата на Калиопа.", "date": "2019.03.26", "title": "Австриец търси в Русе експонати на модерността за изложба"}
{"url": "https://www.monitor.bg:443/bg/a/view/avangardistyt-jorrras-podredi-hotel-vyv-vodnata-kula-160804", "text": "Авангардният художник Георги Георгиев – Jorrras, представя своя проект Hotel във Водната кула на ул. „Галичица“ 21 (Plus 359 Gallery) в столичния квартал „Лозенец“. Изложбата може да бъде разгледана всяка седмица от сряда до неделя от 12 до 19 ч. до 24 април. Куратор е Ирина Баткова. По време на дългогодишните си изследвания върху строежа на образа Георги Георгиев – Jorrras превръща работата върху един визуален обект в ритуал. При подготовката на изложбите си той влиза в режим на живот, осигуряващ определен тип медитация върху съдържанието на всяка работа – тя води до решенията какви материали да използва, каква интервенция да приложи към тях, както и кога да сложи край на всеки работен цикъл. Хотелът е неутрално пространство за временно пребиваване – то не е детайл от конкретна лична история, а е хранилище на хиляди лични истории, свързани с хората, живели в него. Това е място с интериор, измислен и аранжиран от някой друг, с мобилни персонални притежания, които идват и си отиват заедно с наемателите. Хотелът е музей на отпечатъците, които хората оставят във всекидневието си – материални следи от емоции, преживявания, лични ритуали, забравени вещи, миризми, случайно надраскани скици на невъзможни места. Дори след като хотелските стаи са готови за следващия обитател, един внимателен преглед ще открие знаци от чужда история. Колекцията от тези знаци сама по себе си представлява една глобална човешка история. Заставайки в хотелската стая, всеки се нуждае от неопределено време за адаптация, създава си нови навици, съобразени с архитектура, с която не е свикнал, опитва се да опознае новите миризми, шумове, осезаемото присъствие на непознати хора в съседство, както и звуците от тяхното ежедневие. Хотелът е гранично състояние на пребиваване на място, в което познатото и непознатото се събират в един флуиден пейзаж, който има безброй различни прочити. Фокусът на Георги Георгиев – Jorrras в този проект е да визуализира процеса на осмисляне на образа, а крайният резултат са обекти със загатнати скрити значения. Те са маркирани с физически интервенции върху картините – пробиви, отлюспвания, отпечатъци, неочаквано наслояване на боя, издълбани с остри предмети линии… Това проникване под лицето на рисувателната повърхност не цели разрушаване на живописта, а работи като подсъзнателна реакция в търсене на нейната пълнота и завършеност. Изображенията в „Хотел“ са запечатали физическата работа по своето създаване, съчетаваща конструкция и деструкция, за да следват природата на творческия акт в неговата дълбочина.", "date": "2019.03.26", "title": "Авангардистът Jorrras подреди „Хотел“ във Водната кула"}
{"url": "https://www.monitor.bg:443/bg/a/view/karakachanov-1-mlrd-lv-sa-poharcheni-za-romite-bez-realni-rezultati-160794", "text": "Близо 1 млрд. лв. са похарчени по програми за интеграция на ромите за периода 2007-2018 г., без да има реални резултати. Това заяви вицепремиерът Красимир Каракачанов на кръгла маса във връзка с концепцията за интеграция на ромите в Министерския съвет. Той обясни, че в посечения период подобни програми са получили пряко финансиране от държавния бюджет в размер на 196 665 245 лв. От външно финансиране по оперативни и други програми са били похарчени 618 844 784 лв. По думите му обаче това не е било пълната информация, защото нямало единна статистика. Каракачанов пресметна, че тези над 815 млн. лв. са били изразходвани от около 500 ромски неправителствени организации, като много от тях са били регистрирани, само за да реализират дадена програма, след което са били съдебно заличавани. „Това показва, че всъщност намерението не е било да се свърши нещо реално, а да се усвоят едни пари“, коментира вицепремиерът. Каракачанов съобщи, че в концепцията на ВМРО се предлагат мерки, насочени към държавните органи, за повишаване на ефективността на контрола върху предоставяне на детските надбавки, включително и в натура. Записани са мерки и за засилване на контрола срещу злоупотребите със социални плащания, както и доразвиване на правилата за спиране на плащанията при констатирани злоупотреби. „Идеята на концепцията е да постави акцент върху социализацията на ромското население и приобщаването им към общоприетите стандарти за живот в обществото, както към водене на един живот, съобразен със законовите норми в Република България“, обясни лидерът на ВМРО. Документът ще бъде внесен за разглеждане в МС най-късно в понеделник.", "date": "2019.03.26", "title": "Каракачанов: 1 млрд. лв. са похарчени за ромите без реални резултати"}
{"url": "https://www.monitor.bg:443/bg/a/view/levski-mobilizira-fenovete-za-plejofite-160793", "text": "На „Герена“ работят усилено по мобилизирането на привържениците за предстоящите плейофи от първата шестица на Първа лига. „Сините“ пуснаха още вчера билетите за домакинството на „Ботев“ (Пловдив) в неделя, а по-интересното е, че ще прибегнат и до нов за клуба метод. На стадион „Георги Аспарухов“ предстои да се изиграят четири мача – срещу „канарчетата“, както и срещу „Лудогорец“, „Берое“ и „Черно море“, за което левскарите пуснаха пакетен билет. Пропускът ще е валиден за тези четири срещи, а цените варират между 24 и 64 лв., в зависимост от секторите и отделните блокове. Освен това със закупения пакетен билет ще се ползват 50% намаление за домакинския мач на Националния стадион „Васил Левски“ срещу ЦСКА. Притежателите на талона ще имат и още едно предимство. При старта на абонаментната кампания за следващия сезон те ще могат да се възползват от 5% отстъпка при закупуване на сезонна абонаментна карта. „Целта е да мобилизираме привържениците за финалната фаза от шампионата и да запазим високата посещаемост през този сезон. Надяваме се да не падаме под 10 000 на домакински мач“, разкриха от „Герена“.", "date": "2019.03.26", "title": "„Левски“ мобилизира феновете за плейофите"}
{"url": "https://www.monitor.bg:443/bg/a/view/aktrisata-elena-telbis-specheli-konkursa-za-piesa-na-teatyr-199-160801", "text": "Актрисата Елена Телбис спечели шестото издание на анонимния конкурс на Театър 199 на името на голямата българска актриса Славка Славова за написване на камерна пиеса на съвременна тематика. 18 творби се състезаваха за привилегията да бъдат поставени на сцената на театъра в срок от 18 месеца, както повелява регламентът на конкурса. Наградният фонд и на тазгодишното издание е 5000 лева. Към журито, в което влизат театроведите Светла Бенева, Никола Вандов, актьорът Мартин Каров, драматургът Андрей Филипов, директорът на театъра Анна Монова и др., за това издание се присъедини и легендата Татяна Лолова. На първото си заседание то състави шорт-листа от 5 заглавия, които на второто бяха редуцирани до 3: „Боклук“, „Въжеиграчи“, „Полетът на къртицата“. След задълбочено обсъждане наградата „Славка Славова“ бе присъдена на пиесата „Боклук“, а след отварянето на пликовете стана ясно, че неин автор е младата актриса от Народния театър Елена Телбис.  ", "date": "2019.03.26", "title": "Актрисата Елена Телбис спечели конкурса за пиеса на Театър 199"}
{"url": "https://www.monitor.bg:443/bg/a/view/zaplahi-za-ataki-v-njakolko-germanski-gradove-160781", "text": "Кметствата в няколко германски града бяха евакуирани днес заради отправени анонимни заплахи за атаки, съобщи ДПА, като се позова на местната полиция. Сред засегнатите градове са Аугсбург, Кайзерслаутерн, Кемниц, Гьотинген, Нойкирхен и Рендсбург. Полицията съобщи, че мерките са взети с превантивна цел, отбелязва агнцията. Голяма полицейска операция имаше в Аугсбург. Според говорител на полицията анонимно писмо със заплаха е било изпратено в Кайзерслаутерн по електронната поща. Местното кметство се претърсва от полицаи със следови кучета, а районът около него е отцепен. В Аугсбург е спряно движението на трамваите, минаващи близо до сградата на кметството, съобщи местното електронно издание \"Фокус онлайн\", цитирано от ДПА.", "date": "2019.03.26", "title": "Заплахи за атаки в няколко германски градове"}
{"url": "https://www.monitor.bg:443/bg/a/view/arestuvaha-majkyl-medsyn-160803", "text": "По-малко от месец след като снима у нас, холивудският ас Майкъл Медсън се озова зад решетките. Причината – карал е в нетрезво състояние. От полицията в Лос Анджелис заявиха, че любимецът на Куентин Тарантино е шофирал лендроувъра си под влияние на алкохол и се е забил в стълб в Малибу, Калифорния. Инцидентът е станал в неделя в 8 вечерта. 61-годишната звезда на ленти като „Глутница кучета“ и „Кил Бил“ не е ранен, съобщи Fox News. Все още не са изнесени публично данните от кръвната му проба за алкохол, но той е освободен почти веднага – в понеделник сутринта. Неговите говорители за момента запазват мълчание. Припомняме, че в края на февруари Медсън беше у нас за снимките на нова италианска продукция. Най-вероятно става дума за лентата „American Night“, за която у нас пребиваваха нежната половинка на Силвестър Сталоун от последния „Рамбо“ - Пас Вега, и звездата от сериала „Викинги“ - Джонатан Рийс Майърс. За да се разпише с участие за два дни у нас беше и певицата Анастейша. Това е единствената пълнометражна италианска продукция, която се снимаше по това време в студиата на Ню Бояна. Освен за този си ангажимент, Майкъл Медсън долетя и за да заснеме промо за премиерната лента “Welcome to Acapulco”, международен проект на братята Халваджиян и Асен Чанков с продуцентската им компания Open Frames, част от Global Group. Снимките на екшъна се състояха през 2016-та в Мексико, а в каста се разписаха още звездите Уилям Болдуин и Пол Сорвино.", "date": "2019.03.26", "title": "Арестуваха Майкъл Медсън"}
{"url": "https://www.monitor.bg:443/bg/a/view/minu-stajkov-ostava-v-aresta-160799", "text": "Миню Стайков остава в ареста. Това реши Специализираният апелативен съд във вторник. Така бе отменена  . Според магистратите голяма част от свидетелите по делото са подчинени или зависими от Стайков, който е обвинен в ръководене на организирана престъпна група, занимаваща се с контрабанда, данъчни престъпления и пране на пари и може да им се окаже въздействие. На 20 декември 2018 година стана ясно, че бизнесменът е прекарал инсулт и има пареза. Предписано му било лекарствено лечение и рехабилитация. Според вещите лица обаче той не може да се лекува и в болницата към затвора. Така съдът задължи шефа на затвора в София да настани Стайков в МВР болница.", "date": "2019.03.26", "title": "Миню Стайков остава в ареста"}
{"url": "https://www.monitor.bg:443/bg/a/view/vsjaka-10-ta-jena-e-porazena-ot-endometrioza-160786", "text": "Всяка десета жена в репродуктивна възраст е засегната от ендометриоза. Това гинекологично заболяване представлява третата по честота причина за безплодие при жените и дори пречи на секса, тъй като при полов акт пациентката изпитва силна болка, съобщиха АГ-специалисти от водещи болници в София. Те се обединиха в във фондация „Ендометриоза и репродуктивно здраве“ с цел да работят за повишаване на информираността на жените за заболяването и да предприемат национално проучване за ендометриоза. Поставянето на точната диагноза \"Ендометриоза\" е предизвикателство за лекарите, каза акушер-гинекологът Димитър Цветков. Правилното диагностициране е трудно, често закъснява, лечението й не е унифицирано, допълни той. По думите на лекарят заболяването, в някои случаи, влошава качеството на живот на жената и подчерта . Д-р Цветков подчерта, че болестта не е раково заболяване. Симптомите на ендометриозата може да имитират друго заболяване, може да бъдат изразени като хронична тазова болка, силна менструална болка и др. От фондацията са си поставили за цел да се извърши национално проучване за разпространението на заболяването, бъдещо сътрудничество с центровете за асистирана репродукция, както и създаване на програма за обучение сред младите момичета. Ендометриозата е заболяване, при което клетки от лигавицата на матката (ендометриума) са се разпространили извън нея. Ендоскопската хирургия е най-добрият вариант за лечението й, но не винаги е приложим, каза още лекарят. Нови кръвни тестове, които измерват С125, предоставят възможност за бъдещо пряко индентифициране на характерните увреждания; но лапароскопията и лапаротомията все още са единствения метод за поставяне на окончателна диагноза. Обикновено при прегледа се откриват коремни и тазови болки, и кисти пълни с артериална кръв по яйчниците (ендометриозни огнища), които често се наричат „шоколадови кисти”, както и ендометриални сраствания. Много често тя развива в тялото без абсолютно никакви симптоми. Болезнена менструация, болка по време на полов акт, проблемно забременяване и тазова болка извъэн цикъла са част от симптомите, които подсказват за наличие на заболяването. Признаците обаче могат да са и по-тежки – от подуване, запек и диария до тревожност и дори депресия.", "date": "2019.03.26", "title": "Заради гинекологично заболяване: Всяка 10-а жена застрашена от безплодие"}
{"url": "https://www.monitor.bg:443/bg/a/view/25-g-zatvor-za-pastrok-ubil-2-godishnija-rashko-160784", "text": "Пазарджишкият Окръжен съд постанови 25 години затвор при първоначално строг режим за 29-годишния Светослав Йорданов, който със силни шамари и удари по главата убил 2-годишния Рашко, за да го накара да не плаче. Петчленният съдебен състав осъди Йорданов и да плати по 150 000 лв. обезщетение на родителите на нелепо починалия малчуган- Асен и Мариана Иванови. Трагедията се разиграла на 23 ноември 2017 г. в апартамента на Йорданов на ул.“Рила“ в Пазарджик, където Светослав живеел на семейни начала с майката на момчето-Мариана от пловдивското село Три водици. Жената изкарвала прехраната си, като проституирала и докато била с клиенти нямало на кого да остави детето, затова малкият Рашко попаднал под грижите на пастрока. Във фаталния ден Светослав останал в жилището с малчугана и тъй като Рашко плачел непрекъснато за майка си, Йорданов започнал да го шамаросва, за да го накара да спре да плаче. „ Не съм искал да убивам детето, съжалявам“, каза в залата обвиняемият, който си призна за това, че го е удрял много пъти в пристъп на агресия. Освен няколко шамара и удари в главата, Рашко е бил ударен и в ръба на леглото и когато спрял да диша, пастрокът  започнал да прави изкуствено дишане на невръстното момченце. После заедно с майката го откарали в болницата, но там лекарите само констатирали, че е мъртво. Според направената аутопсия се оказало, че причината за смъртта била закрита черепно-мозъчна травма, получена в резултат на силните удари. Прокурорът по делото поиска доживотен затвор за Йорданов, мотивирайки се, че е умъртвил умишлено детето. Освен това в досието си мъжът имал 4 предишни присъди, последната от които излежал няколко месеца преди да стане трагедията с Рашко. От думите на Йорданов се разбра, че преди фаталния ден момченцето било при истинския си баща. Той обаче не признавал, че то е негово и го захвърлил в канал. Оттам го взело майката и се преместила да живее при новия си приятел- Светослав на ул.“Рила“ в Пазарджик, където се е разиграла кървавата драма.  ", "date": "2019.03.26", "title": "25 г. затвор за пастрока, убил 2-годишния Рашко"}
{"url": "https://www.monitor.bg:443/bg/a/view/syvetnici-v-pazardjik-iskat-zabrana-na-djendyrstvoto-160782", "text": "Трима съветници от Пазарджик поискаха забрана на джендър пропагандата в училищата. Атанас Шопов, Руди Синапов и Ангел Минков са внесли в Общинския съвет в града предложение, което ще бъде разгледано на предстоящото му заседание на 28 март и с което искат забрана за разпространение на материали, анкети и текстове, съдържащи хомосексуална пропаганда в училищата и в други детско-юношески заведения. Предвижда се забраната да важи и за детските школи и спортните кубове. Ако бъде приета забраната, тя ще бъде вписана в Наредбата за опазване на обществения ред на общината.Според общинския съветник Атанас Шопов т. нар „джендър пропаганда“ вече е факт. Той подчертава, че децата между 9 и 12 години са най-податливи на подобни влияния. По думи на Шопов, щом предложението бъде прието, кметът ще изпрати заповед до всички директори. Оттам нататък всеки директор сам ще носи отговорност. „ В последно време всички сме свидетели на изумителни, безпардонни и цинично-предизвикателни практики, които само преди две десетилетия бяха немислими или биха изглеждали като глупава шега“, пише в мотивите на тримата общинари.  И по-нататък в предложението се казва, че „ …случващото се е индикация на нуждата на обществото от нови ценности или сме свидетели на исторически момент на бърз, насилствен и неестествен процес на смяна на обществения морал и прагматизъм? Така или иначе гей-пропагандата е факт – в училища и в други детско-юношески заведения се разпространяват материали, несъвместими с възрастта, културата, моралните норми и базовите потребности на деца и юноши. Често тези материали имат порнографско съдържание (какъвто е случаят във Видинско) и са наказуеми от закона с лишаване от свобода. Тази пропаганда е ненужна, като се има предвид, че нашата Конституция и законови рамки защитават всички без разлика на пол, етнос, раса, политическа принадлежност, сексуална ориентация\". Ние бяхме първи с искането да се  забрани носенето на бурки на обществени места. Сега се надяваме да се повтори и на по-късен етап да се приеме закон“, коментира Шопов.  ", "date": "2019.03.26", "title": "Общинари искат забрана на джендър пропагандата"}
{"url": "https://www.monitor.bg:443/bg/a/view/obnovjavat-zooparka-pod-lipite-s-4-2-mln-lv-kredit-160790", "text": "Цялостно обновяване и модернизация предстои в старозагорския зоопарк, който е създаден преди 52 години, а от 2015-а е със статут на спасителен център. Необходимите за реализацията на вече изготвения проект 4,2 млн ще бъдат получени от Фондовете за градско развитие, един от финансовите инструменти по ОП \"Региони в растеж\" 2014-2020. Гратисният период за кредита е до 18 месеца, а срокът за цялото връщане е 10-годишен. В зоопарка на площ от 74 дка са разположени  около 400 екземпляра от 80 вида бозайници, птици и земноводни , последната придобивка е двугодишен  бял тигър, пристигнал от Словения  и бенгалска тигрица. Мъжкарят, който си няма все още име , но гледачите наричат с любов Рамбо тежи малко над 180 кг, дневната му дажба достига до 7 кг месо, роден е в зоопарка на малкото село Тековски храдок край град Левице и окраската му е плод на специална генетична селекция.Очаква се екзотичната двойка се сдобие с потомство. Проектът предвижда промени в клетките, за да влязат те в норматива в приетата през 2003 г. специална наредба за минимални изисквания и условия за отглеждането на животни в подобен род  атракциони. Планирано е  събаряне на компрометираната стара сграда, където се намира администрацията и кухнята  и изграждане на нова на две нива. Ще бъдат създадени нови пешеходни алеи и тоалетните за посетители, както и между някои  клетки с цел увеличаване на функциониращите площи за животни, обясняват от общинската администрация. Община Стара Загора кандидатства общо за малко над 10 млн лв кредит по Фондовете за градско развитие, от тях 6 млн лв ще бъдат за реконструкция на „самосъздалия“ се преди четвърт век т.нар. Руски пазар, който ще се превърне в търговски център за три от градските квартали в западната част. Едно от изискванията за отпускането на нисколихвените кредити е модернизираните обекти да носят приходи и от тях да се изплащат вноските. В момента  от зоопарка през първото тримесечие на т.г. приходите са в рамките на малко над 75 000 лв, което означава че поне за първата година след реконструкцията му общината ще трябва да задели около 1,5 млн за вноските по заема. На този етап няма окончателна сметка колко ще трябва да се доплаща от бюджета за Руския пазар, където ще бъдат създадени до 200 клетки с площ от по 9 кв м.", "date": "2019.03.26", "title": "Обновяват зоопарка под липите с 4,2 млн. лв. кредит"}
{"url": "https://www.monitor.bg:443/bg/a/view/halep-sprja-pohoda-na-vinys-v-majami-160788", "text": "Симона Халеп сложи край на похода на ветеранката Винъс Уилямс на домашния ѝ турнир в Маями. Поставената под номер две в схемата румънка надделя над 38-годишната американка с 6:3, 6:3 и очаква на 1/4-финалите китайката Циян Ван, която отстрани сънародничката си Яфан Ван с 7:5, 6:4. Истинска нашествие на чехкини пък ще има сред 8-те най-добри в турнира. До този етап достигнаха Петра Квитова, Каролина Плишкова и Маркета Вондрушова. Квитова отстрани Каролин Гарсия (Фр) след 6:3, 6:3. Плишкова се справи с Юлия Путинцева (Каз) с 2:6, 6:3, 7:5 и среща Вондрушова, която изхвърли германската изненада Татяна Мария след 6:4, 6:3. При мъжете Роже Федерер се класира лесно за 1/8-финалите. След успех над сърбина Филип Крайнович със 7:5, 6:3. Следващият му съперник ще бъде Данийл Медведев (Рус), който имаше далеч по-тежка задача срещу бомбените сервиси на Райли Опелка (САЩ), но се справи след 7:6, 6:7, 7:6. Напред продължава и Стефанос Циципас (Гър), който победи Леонардо Майер (Арж) с 6:4, 6:4. Давид Гофен (Бел) пък преодоля Марко Чекинато, а Денис Шаповалов елиминира Андрей Рубльов.", "date": "2019.03.26", "title": "Халеп спря похода на Винъс в Маями"}
{"url": "https://www.monitor.bg:443/bg/a/view/rokeri-napraviha-darenie-na-bolnica-160780", "text": "Рокери от мотоклуба „KEEPERS” - Стражица дариха детско ортопедично легло на Отделението по ортопедия и травматология на областната болница МОБАЛ \"Д-р Стефан Черкезов\" във Велико Търново. Идеята за благородната инициатива дошла от двама техни членове от Англия – Винс и синът му от Мидълзбро, които  имат къщо и в стражишкото село Благоево. Двамата лично докарали леглото в България от английска клиника, а каузата за пореден път обединила всички членове на мото клуба. „Искрено се надявам възможно най-малко деца да го ползват, но когато се наложи, то да изпълни по най-добрия начин функцията си”, коментира председателят на рок клуба Константин Колев. До момента в България има само две специализирани, детски ортопедични легла в болници във Варна и в София, а третото вече е монтирано във Великотърновската ортопедия. Ръководството на МОБАЛ \"Д-р Стефан Черкезов\" и екипът на Ортопедията изказват огромна си благодарност към мотористите от клуб „KEEPERS” - Стражица за трогателният жест.", "date": "2019.03.26", "title": "Рокери направиха дарение на болница"}
{"url": "https://www.monitor.bg:443/bg/a/view/ciganska-svada-zavyrshi-sys-smyrt-tyst-zakla-zet-si-160773", "text": "Жителите на Белица са потресени от кървава драма, която се разигра снощи в циганската махала на Белица, Разложко. 63-годишният тъст Димитър Галев закла с нож 41-годишния си зет Михаил И. Около 20:30 часа вечерта в понеделник, отново порядъчно подпийнал тъстът бил посрещнат от 58-годишната тъща  с обичайните „ласкави“ думи. По навик се скарали, започнали да се ругаят и в свадата се намесила дъщеря им, за да ги укроти. Пияният баща посегнал и на дъщеря си, и тогава в семейния скандал се намесли зетят, 41 годишният Михаил И.  В кратката схватка между тъст и зет изненадващо тъстът извадил нож и нанесъл няколко смъртоносни прободни удара с нож в шията и крака на зет си. Малко преди 21 часа в понеделник вечерта  повиканата  линейка от тел. 112 е транспортирала безжизнения Михаил в  Спешен център – Разлог, но лекарите само констатирали смъртта му. 41-годишният мъж е починал от кръвозагуба. Тялото на убития е транспортирано за аутопсия в благоевградската болница, в отделение по патоанатомия.  Полицията провежда  разследване за трагичния инцидент. 63-годишният тъст е задържан. За случая е уведомена Окръжна прокуратура - Благоевград. Образувано е досъдебно производство.    ", "date": "2019.03.26", "title": "Циганска свада завърши със смърт, тъст закла зет си (ОБЗОР)"}
{"url": "https://www.monitor.bg:443/bg/a/view/osnovnijat-svidetel-po-deloto-ktb-vasilev-davashe-po-25-bona-mesechno-na-ivan-kostov-160787", "text": "25 бона на месец е получавал Иван Костов от банкера беглец Цветан Василев. Това разкри основният свидетел по делото за аферата с източването на милиарди от КТБ Бисер Лазов, който е бил главният счетоводител и най-довереният човек на БГ Мадоф. „Василев осигуряваше месечно по 25 000 лв. на Иван Костов. Разпореди ми да намеря начин да оформя документално нещата“, разкри Лазов. От показанията на Лазов стана ясно, че в периода май-юни 2000 г., когато станал изпълнителен директор на КТБ, Цветан Василев започнал да търси политическо лоби. Едно от първите действия на мустакатия аферист било КТБ да направи дарения на фондация „Демокрация“. „От този момент през всичките тези години имаше връзка между Василев и Костов“, подчерта Лазов. „Тези отношения тогава бяха първите банково-политически отношения и те продължиха през всичките години“, допълни свидетелят. „Костов идваше често в кабинета на Василев в офиса на КТБ на площад „Гарибалди“. Отношенията им имаха един, как да кажа, системен характер“, разкри още Лазов. През 2010 г. БГ Мадоф завел Лазов в административна сграда на бул. „Цар Борис ІІІ“ №159. На срещата пристигнала и дъщерята на Костов Мина Костова. „Разгледахме сградата и Василев се ангажира в нея да отворят офиси негови дружества като наематели и да напълнят сградата. До 2013 г. всички дружества на Василев се преместиха там“, разказа Лазов. Сключен бил договор между фирмата на Василев „Афлик България“ и дружеството на Костова „Анторна“ за получаване на 25 000 лв. всеки месец. Траншовете продължили да се изплащат редовно на Костови до затварянето на КТБ. Лазов разкри още, че се познава с Василев от периода 1994-1995 г., когато двамата работели в ЦКБ. Две години по-късно Василев го поканил да работи като главен счетоводител в неговата фирма „Фина С“. Така постепенно Лазов навлязъл в схемите на мустакатия аферист. „Тогава Василев имаше 4 - 5 фирми, които се управляваха на практика като една. Той я наричаше просто „Фирмата“. Бизнесът му е финансов и винаги е необходима банка, с която Фирмата да се интегрира и да работи“, разясни Лазов. За да съвместява работата си в банката с частната, Василев слагал подставени лица за управители на фирмите. „Фирмата има само един шеф и това е Василев – той дава задачите, служителите ги изпълняват. Всеки е важен във Фирмата, колкото са му важни поставените задачи. Това го изисква неговата философия. Василев ръководеше бизнеса като гуру на секта. Неговата философия беше единоначалието. Не харесваше тромави структури с много началници, защото считаше, че по-трудно се контролират. Искаше безусловно да му се изпълняват задачите“, разказа още ключовият свидетел. Лазов е бил единственият му реален главен счетоводител, който се е отчитал само на него. Василев го е карал всекидневно да му изготвя справка с информация за всички контролирани от него дружества. „Беше като за една фирма, подобно на счетоводен баланс“, обясни Лазов и подчерта, че този баланс го е изготвял от постъпването си през 1997 г. до напускането си на 20 юли 2014 г. „Хората работеха като изплашени при Василев, притеснени. Беше пълна секта. Никой не смееше да направи нищо без негова оторизация“, разкри още свидетелят. Лазов разказа още, че на практика е бил едно от първите подставени лица на Василев. Банкерът беглец се обграждал с много такива, които били служители на заплати, но се водели шефове на фирми. Те не получавали допълнителни доходи за това, а така засвидетелствали „уважението и доверието“ към Василев. Именно чрез тези фирми били \"превъртани\" пари. Тези служители следвали Василев във всичките банки, където работел. Една от първите големи сделки била придобиването на жп завода зад Централна гара в София, който бил в ликвидация. Следващата била купуването на акции от военния завод „Дунарит“ през 2005 г. За целта било създадено дружеството „Дивал 59“, за управител бил поставен Емил Галов. „Наложи се да го облечем в костюм и вратовръзка, за да прилича на бизнесмен, когато отиде в Агенцията за приватизация“, припомни си Лазов. През 2006 г. Галов бил привикан във „Финансово разузнаване“ в ДАНС заради сигнал, че „Дунарит“ е закупено на занижени цени и не е ясен истинският собственик. „Василев тогава го успокои. Каза му да обясни в ДАНС, че той е собственик и парите идват от КТБ“, разказа Лазов. Траншове От 2004 г. Василев постепенно завзел изцяло властта в КТБ, разкарал хора със собствено мнение и се обградил с такива от средните нива, които направил шефове. Наложило се да разшири още кръга от кухи фирми и започнал да поставя за управители шофьори, охранители и секретарки. През 2011 г. вече дотолкова се разраснал, че новите фирми се поемали от роднините на тези шофьори и охранители. Всичките дружества били захранвани с кредити от КТБ. „В края на 2008 г. за първи път Василев повдигна пред мен въпроса за касата на банката. Каза, че е нужно да я оправим. За целта няколко от дружествата изтеглиха кредити на каса, без реално да ги получат. По този начин се намали по документи липсата в касата счетоводно. Василев ми обясни, че това е временно и ако банката е в добро състояние, винаги може да осигури съответната касова наличност в дружеството при инвентаризация“, разказа Лазов. На коледния купон на Фирмата през декември 2011 г. в курорта Хисаря Василев вдигнал наздравица с думите: „Тук сме всички от холдинга. Евала на холдинга!“ След това предупредил, че се извършва одит от Кей Пи Ем Джи, ще има инвентаризация на касата в банката и трябва да бъде оправена. „Общата липсваща касова наличност беше около 152 млн. лв. Тази сума в няколкото работни дни до Нова година беше оправена по схемата с фирмите – бяха дадени множество фиктивни кредити, изплатен беше и уж дивидент от еднолични фирми на Василев, които по документи бяха заведени, че са изтеглени на каса. Василев увери, че контролира нещата и има визия как при бъдещи сделки да се получат парични потоци в брой, за да покрият тази липса“, обясни Лазов. „Медията е сила, парите си заслужават.“ С тези думи Цветан Василев налял общо 300 млн. лв. от КТБ в ТВ7, разкри основният свидетел по делото Бисер Лазов. През 2008 г. започнали медийните проекти на банкера беглец. Тогава развил и дейността на офшорни дружества, които достигнали над 50. „Офшорките се ползваха за проекти като ТВ7, когато Василев не искаше да се разбира, че той е реалният собственик. „Финансирането на ТВ7 минаваше през банкови кредити от КТБ до ТЦ-ИМЕ, която пък финансираше собственика на ТВ7 „Краун медиа“, а тя ги апортираше в ТВ7 като допълнителен капитал. Всеки месец се осигуряваха суми от порядъка на 10 млн. лв. Заемът към КТБ доближаваше 300 млн. лв.“, обясни Лазов. Цветан Василев постоянно осигурявал пари за прищявките на дъщеря си Радосвета, разкри основният свидетел Бисер Лазов. „При поискване от Радосвета в офиса на Фирмата идваше икономът или градинарят, за да ги вземе. Понякога го изпращаше и жена му Антоанета. Двете редовно вземаха пари от касата“, разказа Лазов. От друга страна, Василев нямал желание да финансира служителите си с пари от банката. Стигнало се до комична ситуация, при която двама шофьори, водещи се шефове на фирми, отишли да теглят потребителски кредит от друга банка. Там се втрещили, че шефове на фирми с милиони искат малък потребителски заем, и ги отпратили. След този случай Василев разпоредил КТБ да отпуска малки заеми за негови служители", "date": "2019.03.26", "title": "Основният свидетел по делото КТБ: Василев даваше по 25 бона месечно на Костов (ОБНОВЕНА)"}
{"url": "https://www.monitor.bg:443/bg/a/view/uefa-razsledva-cherna-gora-za-rasizym-160789", "text": "УЕФА започна дисциплинарно разследване срещу Черна гора след мача с Англия от нашата квалификационна Група А. „Лъвовете“ биха с 5:1 в Подгорица, като част от звездите им се оплалаха, че са били обиждани с маймунски скандирания от феновете на домакините. Случаят ще бъде разгледан от Дисциплинарната комисия на 16 май. Вероятно черногорците ще понесат санкция и заради факли, хвърлени предмети и блокиране на стълбите между трибуните. Рахийм Стърлинг, Дани Роуз и Калъм Хъдсън-Одой бяха сред обижданите на расистка основа, а след двубоя Стърлинг призова за максимални наказания. \"Трябва да има сурова санкция за това. Не само двама-трима души, които правеха тези неща, а да се понесе колективна санкция. Трябва да има наказание, без значение коя е нацията. Ако феновете ти скандират расистки обиди, трябва да бъде затворен целият стадион\", коментира Стърлинг. Иначе на терена Англия демонстрира впечатляваща игра, въпреки че се оказа догонваща в резултата след гол на Марко Вешович в 17-ата минута. Това обаче не притесни „трите лъва“, които чрез Майкъл Кийн, Стърлинг, Хари Кейн и Рос Баркли (2) попиляха съперника. Така играчите на Гарет Саутгейт продължават без грешка по пътя към еврофиналите, след като преди дни вкараха 5 гола и на Чехия. „Доволен съм и нямам никакви забележки към момчетата, сподели Саутгейт след успеха. - С тази игра всеки мач ще ни е лесен. На Балканите се играе традиционно трудно, но играчите ми явно бяха забравили за това“, обобщи с усмивка треньорът на Англия. Медиите на Острова пък припомниха, че националният отбор вкарва по 5 гола в два поредни мача за пръв път от 1984 година и засипаха със суперлативи играчите.", "date": "2019.03.26", "title": "УЕФА разследва Черна гора за расизъм"}
{"url": "https://www.monitor.bg:443/bg/a/view/djystin-bijbyr-shte-se-zavyrne-s-nov-album-160756", "text": "Канадската звезда Джъстин Бийбър е натиснал пауза на музикалната си кариера. Причината - проблеми с психиката. Певецът обаче обеща, че завръщането му ще бъде белязано от нов албум. Все пак, той предупреди феновете си, че това няма да се случи скоро. \"Прочетох доста съобщения, в които се казва, че искате албум. Ходих на турнета през целия си тийнейджърски живот, както и след като прехвърлих 20-те. Осъзнах, а и вие вероятно сте забелязали, че бях нещастен по време на последното турне, а вие не заслужавате това. Вие давате парите си, за да се забавлявате, а в края на концертната ми обиколка аз бях емоционално неспособен да ви дам това, което очаквате. На този етап съм фокусиран върху разрешаването на дълбоко вкоренени проблеми. Не искам да се сривам. Желая да запазя брака си и да бъда бащата, който искам да стана. Музиката е важна, но за мен на първо място са семейството и здравето ми\", написа в социалните мрежи любимецът на тийнейджърките. Междувременно Бийбър най-накрая закупи жилище, в което да живее със съпругата си – Хейли Болдуин. Преди дни двойката се сдоби с имение в Бевърли хилс на стойност 8, 5 милиона долара.", "date": "2019.03.26", "title": "Джъстин Бийбър ще се завърне с нов албум"}
{"url": "https://www.monitor.bg:443/bg/a/view/konyr-makgregyr-prekrati-karierata-si-160772", "text": "Конър Макгрегър обяви, че прекратява своята кариера в смесените бойни изкуства. Бившият шампион в две различни категории се би за последно през миналата година в скандалния мач с Хабиб Нурмагомедов. \"Момчета, кратък анонс. Реших да приключа моята кариера в спорта, който се нарича ММА. Желая успех на всички бивши колеги. Пийте по една \"Пина Колада\" за моя сметка\", написа в Туитър ирландецът. Очакваше се той да има мач през лятото, а дори за негови съперници бяха спрягани Доналд Серони - Каубоя, Нейт Диас и Дъстин Порие - Диаманта. В момента Конър все още изтърпява санкция заради мелето след мача с Нурмагомедов.", "date": "2019.03.26", "title": "Конър Макгрегър прекрати кариерата си"}
{"url": "https://www.monitor.bg:443/bg/a/view/vsjaka-peta-jalba-svyrzana-s-vyzdushnija-transport-160774", "text": "Всяка пета жалба, постъпила в Европейския потребителски център (ЕПЦ) у нас, е свързана с обслужването по авиолиниите. Това каза директорът на контролния орган Игнат Арсенов по време на кръгла маса, посветена на въздушния транспорт. За периода от април 2018 г. до март 2019 г. в ЕПЦ са постъпили 1866 жалби от потребители, които са се почувствали ощетени и са поискали да защитят правата си. Цели 22% от тях са свързани с въздушния транспорт или това са малко над 400. „Правата на потребителите при пътуване са от изключителна важност“, коментира Константин Арабаджиев от Комисията за защита на потребителите (КЗП). Мнението му бе подкрепено и от Арсенов, който сподели, че тази година ЕПЦ ще стартира нова кампания, посветена на правата на пътниците при самолетни полети. С тази цел ще бъдат разположени където всеки бързо да намери необходима информация. Ако се загуби багаж, потребителят може да се обърне към хората на гишето, които да го упътят какво да прави. Специални брошури пък ще се раздават на туристите. Данните на ЕПЦ сочат още, че 41% от жалбите на пътуващите са свързани със закъснели полети, а 19% - с отменени След тях са различните оплаквания за повреден (6%), загубен (7%), закъснял (6%) или отказан (4%) багаж. 17% са свързани с проблеми с резервациите или с грешно въведени данни. „Нашето впечатление е, че авиокомпаниите са коректни и уведомяват пътника за грешка в името или в двойна резервация - по-често потребителят не проверява изобщо данните или имейла, в резултат на което се получава такава ситуация“, коментира Арсенов, който предупреди потребителите да са по-внимателни. По негови думи на европейско ниво положението е същото и жалбите не се различават от тези на сънародници като за 53% от случаите се е постигнало споразумение по казусите. През 2014 г. те са били малко под 200. „Това не означава, че има по-лошо обслужване или че авиокомпаниите не спазват правата на пътниците – по-скоро повече хора знаят за нас и ни търсят“, коментира още директорът на ЕПЦ. От липса на работна ръка пък се оплакаха от бранша. По думите на шефа на Асоциацията на българските авиокомпании Светослав Станулов, цитиран от БТА, недостигът на кадри е все още неразрешен проблем. Професионалните пилоти в страната в момента са 750, от които 50 са на въртолети. 10% от всички пък са чужденци като те са основно от Холандия, Сърбия, Хърватия, Словения, Словакия и други. Всички документи, от електронните билети до бордните карти, трябва да се пазят при пътуване с авикомпания. Това посъветва Елисавета Димитрова от Гражданската въздухоплавателна администрация (ГВА) към транспортното министерство. Съветът важи както при качване на борда, така и при слизане. Освен това е важно потребителите да прочетат всички условия на авиооператорът и да се запознаят с правата си. „Много хора мислят, че с купуването на билета са си свършили работата, а това не е така“, коментира Димитрова. Важно е да се проверят и различните такси за багаж. При трансферни полети пък от министерството посъветваха да не се търси най-краткият престой, а този, при който ще имаме достатъчно време за прекачване.", "date": "2019.03.26", "title": "Всяка пета жалба свързана с въздушния транспорт"}
{"url": "https://www.monitor.bg:443/bg/a/view/es-nastojava-za-balans-v-tyrgovijata-s-kitaj-160776", "text": "Реформата на световната търговска организация (СТО) и балансирането на двустранната търговия ще бъдат сред ключовите теми на срещата на върха Европейски съюз - Китай, която ще се проведе в Брюксел на 8-9 април. Това заяви днес председателят на Европейската комисия Жан-Клод Юнкер в Париж на съвместна пресконференция с френския президент Еманюел Макрон, германският канцлер Ангела Меркел и китайския президент Си Цзинпин.  Предстоящата среща ЕС-Китай на 8-9 април носи много надежди. Тя ще ни позволи да обобщим работата на съвместната работна група за реформа на СТО. Убедени сме, че тази реформа е необходима, тъй като организацията е незаменима в съвременния свят, каза Юнкер.  Той подчерта също, че ЕС е заинтересуван да бъдат твърдо определени принципите на взаимността в търговията между Китай и ЕС. Става дума на първо място за взаимен отказ от антидъмпингови тарифи и на второ - за по-точен баланс на вноса и износа, за избягване на прекомерните дефицити в търговския баланс, което може да бъде достигнато чрез система от търговски квоти.  По думите на Юнкер друга ключова тема на срещата на върха ще бъдат взаимните инвестиции.  Меркел призова да бъде намерен правилния баланс в епохата на динамично развитие на света и глобални промени.  Според Меркел стратегическата конкуренция може да има положителни страни за всички участници. Канцлерът отново призова към реформиране на международни организации като Съвета за сигурност на ООН, Международния валутен фонд и СТО.  \"Без САЩ мултилатерализмът е невъзможен\", подчерта Меркел.  \"Поради това с интерес следим хода на търговските преговори между САЩ и Китай. Ако преговорите се прекратят, ще усетим последствията и в Германия\", каза тя.  Правителството на Германия планира да организира среща с участието на всички страни от ЕС и Китай в периода на европредседателството си през 2020 г., допълни Меркел.  До този момент според канцлера трябва да бъде завършена работата по редица проекти, включително споразумение за защита на инвестициите и за обозначенията за произход на стоките.", "date": "2019.03.26", "title": "ЕС настоява за баланс в търговията с Китай"}
{"url": "https://www.monitor.bg:443/bg/a/view/novi-sluchai-na-afrikanska-chuma-v-tervelsko-160769", "text": "При направените обходи от ловни дружинки и представители на ловното стопанство в Тервел за последните две седмици са били открити общо 9 трупа на диви свине извън огражденията на ловното стопанство. От осем от животните са взети и изпратени проби, а деветият труп е загробен без проба, поради напреднал стадий на разложение. Това съобщи директорът на БАБХ – Добрич, д-р Борислав Каменов, на заседанието на Областната епизоотична комисия. Четири от осемте проби са дали положителен резултат и затова в заповедта на изпълнителния директор на БАБХ д-р Дамян Илиев за констатирани случаи на Африканска чума по диви свине, са препотвърдени мерките, набелязани при констатирането на първично огнище на територията на Община Тервел, каза д-р Каменов. Той информира още, че е извършено преброяване на животните в задни дворове, които на територията на общината са общо 63 в 6 населени места. До края на седмицата стопаните им ще получат писмено предупреждение за мерките и действията, които трябва да предприемат. По данни на БАБХ, за последните две седмици в съседна Румъния има констатирани нови 70 огнища на заболяването. „В тази връзка продължаваме стриктно да следим за спазване на мерките за биосигурност, вземат се два пъти седмично проби от животни в домашните комплекси. Издават се пътни листи при превоз на месо от района. Ловните дружинки продължават да извършват претърсвания. Претърсвания извършват и ловните дружинки в общините Генерал Тошево, Шабла и Каварна, но към момента няма резултат – т.е., не са намерени мъртви диви прасета“, заяви още д-р Каменов. Зам.-областният управител Живко Желязков се обърна отново с апел към общините – да определят места за загробване на животни при възникване на огнища на заболяване. Той уточни, че към момента терени имат само общините Генерал Тошево и Добричка, а пред финализиране на процедурата по определянето на такава площадка е Община Балчик. Все още действия не са предприети от общините Каварна, Шабла, Тервел и Крушари, обясни Живко Желязков.", "date": "2019.03.26", "title": "Нови случаи на африканска чума в Тервелско"}
{"url": "https://www.monitor.bg:443/bg/a/view/bond-poiskaha-da-vidjat-pametnika-na-syvetskata-armija-160779", "text": "Момичетата от струнния квартет Bond успяха да намерят време, в натоварения си график от пристигането ден по-рано в София, да се отдадат на любимото си занимание докато са турне – опознавателна обиколка на града, в който са отседнали. Таня Дейвис, Еос Чатър и Гай-И Уестерхоф кацнаха на летище София в понеделник по обед и поеха по маршрута на безбройните си медийни ангажименти. Трите обаче са помолили организаторите на концерта от ZAPP Entertainment турът им да минава покрай емблематични за архитектурата на столицата сгради. Така музикантките са се насладили на красотата на Руската църква, Военния клуб и още барокови сгради. Специално са отишли и до паметника на Съветската армия. Единствено Елспет Хенсен, една от цигуларките в квартета, е пропуснала обиколката, защото кацна едва днес, часове преди концерта в София ище се присъедини само към генералната репетиция на групата. Магьосниците на струните останали най-впечатлени от посрещането с хляб и мед, което им беше направено в хотела вчера. Там момиче в традиционни дрехи ги очаквало още на входа. Таня, Еос и Гай-И любопитно са разпитали за този български обичай. Това обаче е било единственото гурме изкушение, което те си позволяват. Всички от квартета водят много здравословен начин на живот и наблягат на пресни плодове и зеленчуци, много вода и прясноизцедени сокове, както и дипове, любим, сред които им е хумусът. Не са пожелали никакъв алкохол, дори българско вино. Утре те ще се отправят към Пловдив, където е вторият им концерт от минитурнето у нас. Bond ще излязат на сцената на зала С.И.Л.А., но преди това, като задължителна точка в програмата, са си набелязали да посетят Античния театър, за който са чели много и са безкрайно впечатлени от историята му. Посещението на виртуозните музикантки у нас е по повод световното им турне, с което отбелязват 20 години на сцена. Припомняме, че квартетът ще направи специален жест към българските си фенове, към които изпитва особен сантимент, и ще изсвири за пръв път две нови композиции. Премиерата на парчетата е на само за България, но и за целия свят. Едно от тях – Zadok, те са избрали да открият програмата си, която се състои от повече от 20 от най-добрите им пиеси. Другият нов проект носи името Panthera. Поради големия интерес към двата концерта в София и Пловдив, Bond ще се завърнат за още две дати у нас през лятото. На 11 юли ще са в Летния театър на Бургас, а на 12-ти – във Варна.", "date": "2019.03.26", "title": "Bond поискаха да видят паметника на Съветската армия"}
{"url": "https://www.monitor.bg:443/bg/a/view/30-e-delyt-na-sivata-ikonomika-160778", "text": "Между 20 и 30 на сто е делът на сивата икономика у нас, макар срещу нея да се работи усилено и мерките вече да дават резултати. Това обяви във Велико Търново лидерът на КТ „Подкрепа” Димитър Манолов. Според него сивата икономика в България намалява, но не с темповете, с които ни се иска. Един от серионите проблеми е недекларираната заетост. „Това са например продавачите на семки пред стадиона. А това, което правят се счита за нормално. Независимо от всичко по отношение на прозрачността в пазара на труда сме много преди останалите държави в Европейския съюз. И в момента ЕС приключва една директива за прозрачни условия, заимствана от нас”, каза Манолов. Според него един от най-големите проблеми на държавата е борбата с криминалната икономика, която фабрикува пенсионни права и с която се ощетява хазната за сметка на редовните пенсионери. Той успокои още бъдещите песионери, че няма опасност пенсиите им да бъдат намалени, а при изчисляването ще се избира най-благоприятния за пенсионера вариант. „Всички приказки, че очаквана пенсия ще се намали от 400 лв. на 130 лв са малоумни”, категоричен бе синдикалният шеф. Във Велико Търново той участва в 10-тата конференция на регионалната структура на „Подкрепа”, в работата на която се включиха делегати от цялата област.", "date": "2019.03.26", "title": "30% е делът на сивата икономика"}
{"url": "https://www.monitor.bg:443/bg/a/view/dva-pojara-v-centyra-na-ruse-pri-edinija-zagina-myj-160760", "text": "Два пожара станаха през последното денонощие в централната част на Русе, като при единия загина 72-годишен мъж. В 4.11 часа е подаден сигнал за излизащ дим от апартамент на първия етаж на ул. „Духовно възраждане“. На мястото са изпратени два екипа на пожарната. В една от стаите огнеборците открили загинал собственика на жилището. Мъжът е живеел сам, бил е болен, трудно се е придвижвал и не е могъл да се спаси от пламъците. Имуществото в апартамента е напълно унищожено. За случая е уведомен дежурен прокурор, образувано е досъдебно производство. Часове по късно – към 11.00 часа, е подаден сигнал за втори пожар в същия район. На метри от Училището по изкуствата лумнали пламъци в жилище на втория етаж в блок на ъгъла на улиците „Христо Г. Данов“ и „Княжеска“. Евакуирани са трима обитатели на сградата. Пожарникарите са локализирали огъня и не са позволили той да се разпространи към другите апартаменти. Екип на Спешна помощ е прегледал една жена, която е живеела в засегнатото от пожара жилище, но не се е наложила хоспитализация. Изясняват се причините за двата инцидента.", "date": "2019.03.26", "title": "Два пожара в центъра  на Русе, при единия загина мъж"}
{"url": "https://www.monitor.bg:443/bg/a/view/detska-uchitelka-napira-za-kariera-v-pop-folka-160771", "text": "Ивета Костова от две години изкарва хляба си като детска учителка, но амбициите й са да пробие в лекия жанр. Красавицата от Ямбол е една от финалистките на „Кастинг 2019“ - конкурс, организиран от компания „Пайнер“ за нови попълнения в редиците. Чаровната блондинка стига до това решение след дълъг ден в детската градина. Гледах телевизора без звук и видях рекламата за кастинга, включих звука и си казах, защо пък да не пробвам, може да стане нещо. Веднага реших да си пусна материалите, в лаптопа си имах всичко. Течаха последните дни от първия етап, така че не губих време. Не очаквах нищо, но много се развълнувах, когато ми се обадиха, че съм одобрена за лайв концерт“, разказа пред Планета тв тя. Костова няма музикално образование, но е ходила на частни уроци. От 2012 г. тя е част от Фондация “Енчо Кирязов” и участва в „Нощта на звездите“.", "date": "2019.03.26", "title": "Детска учителка напира за кариера в поп-фолка "}
{"url": "https://www.monitor.bg:443/bg/a/view/100-chasa-bezvyzmezden-trud-i-probacija-za-razprostranenie-na-porno-160762", "text": "Разпространител на порнофайлове с непълнолетни получи наказание 1 година пробация, 100 часа безвъзмезден труд и 200 лева глоба след одобрено от съда споразумение с Районната прокуратура в Генерал Тошево, съобщиха от АП – Варна. 25-годишният Пламен Д. прие да търпи наказание 12 месеца задължителна регистрация по настоящ адрес, задължителни периодични срещи и подписване пред пробационен служител. С одобреното от съда споразумение, което подсъдимият сключи с Районната прокуратура в Генерал Тошево за разпространение и държане на порнографски материали с участието на лица, ненавършили 18 години, на младия мъж е била наложена и пробационна мярка 100 часа безвъзмезден труд в полза на обществото и глоба в размер на 200 лева. Пламен Д. успял да разпространи до множество потребители в интернет 97 файла с порнографско съдържание, за създаването на които били използвани лица, ненавършили 18 години. Това станало на 30 декември 2016 г. Освен за разпространение, мъжът бил уличен и да държи 665 фото и видеофайла със същото съдържание, които били открити на личния му компютър. Споразумението е със сила на присъда и не подлежи на обжалване.", "date": "2019.03.26", "title": "100 часа безвъзмезден труд и пробация за разпространение на порно"}
{"url": "https://www.monitor.bg:443/bg/a/view/komisija-antikorupcija-proverjava-sdelkite-na-arteks-za-4-godini-nazad-160775", "text": "Комисия за противодействие на корупцията и за отнемане на незаконно придобитото имущество (КПКОНПИ) ще изиска всички документи във връзка с покупко-продажбата на жилища от „Артекс“ три-четири години назад. Това съобщи председателят на комисията Пламен Георгиев в кулоарите на Народното събрание. Той припомни, че в момента КПКОНПИ проверява покупките на имоти от Цветан Цветанов, Цецка Цачева, Вежди Рашидов и Ваня Колева. „Тук идеята е не да претупваме нещата. Ние изискваме въобще всички документи във връзка с покупко-продажбата на жилища от фирма „Артекс“, заяви Георгиев. Той посочи, че ще се анализира дали има и други лица, които също са купували от тази фирма. „По този начин ще се направи една всеобхватна проверка, като искаме всички разрешителни, които са издавани на тази фирма. Анализираме всичко, законопректите, които са внесени и които евентуално биха облагодетелствали тази фирма. Искаме да разровим докрай всичко, за да установим въобще кои лица са пазарували от фирма „Артекс“ и на какви цени“, обясни Георгиев. По-късно БНР съобщи, че националната агенция за приходите прави също анализ на сделките на \"Артекс“, при които представители на властта са придобили имоти под пазарната цена. От приходната агенция обаче отказали да разкриятт подробности около случая преди края на проверките. От агенцията категорично отрекоха информацията, че са опростени просрочени задължения от 20 млн. лв. на фирмата, натрупани от неплатени данъци и осигуровки. Междувременно вицепремиерът и министър на отбраната Красимир Каракачанов коментира казуса с апартаментите, като обясни, че случващото се няма разклати властта. На въпроса, ако и Цветан Цветанов подаде оставка, това вече ще разклати ли властта, Каракачанов отговори: „Както казваше един бивш български премиер и още по-бивш монарх - не съм гледач“.", "date": "2019.03.26", "title": "Комисия „Антикорупция“ проверява сделките на „Артекс“ за 4 години назад (ОБНОВЕНА)"}
{"url": "https://www.monitor.bg:443/bg/a/view/agencijata-po-hranite-s-us-voenen-sertifikat-160777", "text": "Американската агенция по военна логистика връчи сертификат за отличие на Българската агенция по безопасност на храните (БАБХ). Това стана по време на среща между министъра на земеделието, храните и горите Румен Порожанов и заместник-посланика на САЩ в България Джъстин Фридман, съобщиха от аграрното ведомство. Министър Порожанов заяви, че България има важно географско положение по отношение на логистичните услуги. Той допълни, че от няколко години Американската агенция по военна логистика работи отлично със свой основен партньор в България. Агенцията осигурява материали, горива, оборудване, медицински средства и хранителни стоки за базите и силите на САЩ и НАТО. От своя страна заместник-посланикът на САЩ в България Джъстин Фридман заяви, че успешното сътрудничество между Американската агенция по военна логистика и нейният партньор в страната би било невъзможно без подкрепата на министерството на земеделието, храните и горите, и в частност на Българската агенция по безопасност на храните. Той изтъкна, че благодарение на подкрепата и професионализма на екипа на МЗХГ и БАБХ, обемът на обработените храни само за последните три месеца на 2018 г. е около 11 млн. долара, а за годината надхвърля 30 млн. долара, като всички доставки са извършват своевременно без забавяне.", "date": "2019.03.26", "title": "Агенцията по храните с US военен сертификат"}
{"url": "https://www.monitor.bg:443/bg/a/view/gerb-e-edinna-vypreki-skandala-s-imotite-160764", "text": "ГЕРБ е единна, въпреки скандала с имотите в столичния квартал „Изгрев“. Той е заради предизборната кампания, заяви във Варна председателят на Народното събрание Цвета Караянчева. „Неща, случили се преди една година, излизат в общественото пространство точно сега, когато усилено се навлиза в кампанията за предстоящите избори. Виждам, че президентът Румен Радев се е съсредоточил само върху ГЕРБ. Тази фиксация ме притеснява, защото президентската институция все пак трябва да бъде неутрална или да говори в общ план за всички”, коментира още Караянчева. Тя увери, че въпреки скандала, партия ГЕРБ е единна, а засега няма решение дали Цветан Цветанов ще напусне Парламента и ще остане само шеф на предизборния щаб. Изчаква се завръщането му и заседанието на Изпълнителната комисия, което ще се проведе утре, каза още Цвета Караянчева, която бе във Варна за тържествата послучай 106-та годишнина от превземането на Одринската крепост и Деня на Тракия. „Няма битка, която да си струва цената на кръвта. Пазете мира, защото войната е смърт, а мирът – изцеление, каза тя в словото си по време на поклонението. Докато се събираме и сближаваме, докато грешим и си прощаваме, ще пребъде народът български и неговата национална памет, дето ни огън я гори, ни ятаган я сече\", допълни тя. \"Днес е паметен ден, в който свеждаме глави в знак на почит и признателност пред храбростта и саможертвата на българския войник, овладял с щурм непревземаемата Одринска крепост“, отбеляза още в словото си Караянчева. Тя посочи, че българската армия е удивила света и се е окичила с непомръкваща бойна слава в името на националния идеал за освобождение и обединение на разпокъсаното ни Отечество. „Сега, когато светът е разтърсван от конфликти, а физическите граници са по-преодолими от всякога, когато мирът е все по-трудно постижим, орисията на тракийци е пример за стоицизъм и беззаветна любов към майка България. Но днес сме се събрали не само да честваме триумфа на бранното поле при Одрин, а и да си спомним за суровата съдба на тракийските бежанци, прокудени от родните си места, разорени и подложени на физическо изтребление през 1913 г., подчерта Караянчева. Тяхната страдалческа орис е писана с огън и меч и боли като незараснала рана. Скръбта не се лекува с мъст, а с опрощение и това е урокът, който ни завещаха чедата на Тракия. Не забравяй, но не отмъщавай!\", припомни председателят на парламента и добави, че „те ни заклеха да пазим националното си достойнство като  бащин завет и да съградим модерна, просперираща, европейска България“.", "date": "2019.03.26", "title": "ГЕРБ е единна, въпреки скандала с имотите"}
{"url": "https://www.monitor.bg:443/bg/a/view/uvelichiha-cenite-na-atrakciite-v-zooparka-v-dobrich-160765", "text": "Общинските съветници в Добрич гласуваха драстично поскъпване на цените на услугите в Центъра за защита на природата и животните. Мотивите за увеличението са повишените разходи за издръжка на животните. Семейната карта за целогодишни посещения в Центъра за защита на природата и животните вече ще струва 34 лева, срещу 20 лева по-рано. Таксата за петдневното лятно Зелено училище се вдига от 15 на 25 лева. Разходката с „Еко кола”, която досега струваше 50 стотинки на час, вече ще е 3 лева на час. От 50 на 90 ст. на човек се променя таксата за групови посещения от над 10 души. Ползването на кът за организиран пикник вече няма да е 10, а 24 лева. Премахват се и някои от атракциите – разходка с пони, алпака или лама. Беседите за туристите от по 2, 5 и 10 лева, стават 10 лева на български и 15 лева на чужд език. Отпада безплатният вход за гражданите всеки вторник. Свободният достъп остава в сила само в дните на всички национални празници, в Деня на град Добрич – 25 септември, и на 1 юни – Международният ден на детето. Запазва се размерът на таксата за вход на възрастни от 2 лв. и на ученици, студенти и пенсионери  от 1 лв. Безплатен остава входът за деца под 7 години и лица с увреждания. В Центъра за защита на природата и животните в Добрич предстои да се реализира проект за партньорство с швейцарското сдружение „Про Зоо Добрич” – Шафхаузен. Проектът е на стойност 30 000 швейцарски франка и предвижда подобряване на инфраструктурата, обновяване на оградата на бизоните, обновяване на настилките, както и старт на водопада на мечките, обясни директорът на зоопарка Християн Христов.", "date": "2019.03.26", "title": "Увеличиха цените на атракциите в зоопарка в Добрич"}
{"url": "https://www.monitor.bg:443/bg/a/view/nap-pravi-analiz-na-sdelkite-na-arteks-160766", "text": "Националната агенция за приходите прави анализ на сделките на фирма „Артекс“, при които представители на властта са придобили имоти под пазарната цена, съобщиха от приходната агенция. Оттам не могат да разкриват подробности около случая преди края на проверките, съобщи „Хоризонт“. От агенцията категорично отрекоха информацията, че са опростени просрочени задължения от 20 милиона лева на фирмата, натрупани от неплатени данъци и осигуровки.", "date": "2019.03.26", "title": "НАП прави анализ на сделките на „Артекс“"}
{"url": "https://www.monitor.bg:443/bg/a/view/daniel-krejg-se-bori-s-loshite-v-belgrad-160761", "text": "Британският актьор Даниел Крейг пристигна в сръбската столица Белград, а по всяка вероятност причината са снимките на новия филм от поредицата за култовия агент 007. Според местния вестник „Курир“, в чест на 25-ия филм, Джеймс Бонд се завръща в „родината си“, тъй като писателят Иън Флеминг е получил вдъхновение за този образ от сръбския агент Душан Попов. Възможно е Крейг да разглежда локации и за друг предстоящ филм. Припомняме, че актьорът за последен път ще сложи смокинга на Джеймс Бонд, след което ще се пенсионира от образа. В края на януари холивудският ас Джони Деп също пристигна в Белград за снимките на лентата „Минимата“, за която скочи в кожата на прочутия военен фотограф Юджийн Смит. Първите снимачни дни сe проведоха в специално изградени хангари, разположени около реките Дунав и Сава.", "date": "2019.03.26", "title": "Даниел Крейг се бори с лошите в Белград"}
{"url": "https://www.monitor.bg:443/bg/a/view/karajancheva-vyv-varna-kogato-pravitelstvoto-raboti-i-kmetyt-e-aktiven-se-sluchvat-hubavi-raboti-160759", "text": "Когато правителството работи и кметът е активен, се случват хубави работи. Това заяви във Варна председателят на Народното събрание Цвета Караянчева. Тя посети с кмета Иван Портних и варненски депутати новоремонтираната детска градина „Светулка“ в града. Караянчева добави, че за детски градини и училища в цялата страна са инвестирани над 700 млн. лв. За „Светулка“ бяха отпуснати близо 500 000 лв. по Оперативна програма „Региони в растеж“. Преди това Караянчева награди варненски ученици от отбора на Математическа гимназия „Д-р Петър Берон“ във Варна с плакет на Народното събрание за спечеления от тях международен конкурс на НАСА и Националното космическо общество на САЩ за проектиране на космически колонии. Тази година в него участваха 2 691 екипа и 12 899 ученици от над 30 страни. Екипът от 9 ученици от 11 клас на Математическата гимназия във Варна с капитан Кристиян Горанов и членове Стефан Ангелов, Мартин Тодоров, Калина Георгиева, Ирина Антонова, Стефан Дачев, Тодор Славов, Драгомир Николов и Константин Попов бяха класирани на първо място с проекта „Градът на космическия колайдер” в категорията „Голяма група”. Катерина Саматовна от 11 клас на МГ-Варна се класира на първо място с проекта „Genesis-369” в категория „Индивидуален участник“ в своята възрастова група. За нас е важно да има такива победители, да има млади хора, които да откриват, да се съревновават и, разбира се, да побеждават и да носят славата на България по цял свят“, заяви Караянчева. Тя изрази надежда те да се реализират в България и им пожела да се учат, да търсят новото, интересното, но да се връщату нас. Образованието е най-важният стълб за една държава, затова то е изведено като приоритет, подчерта председателят на Народното събрание. Тя отбеляза още, че с отношението си към образованието правителството показва, че обучението на младите е правилна стъпка и ключов момент, защото само със знаещи, можещи, образовани и амбициозни млади хора може да се реализира сериозен икономически ръст. Правят се стъпки за подобряване на отношението към преподавателите и гарантирането на достойно заплащане за техния ценен принос към бъдещето България, добави председателят на парламента. Караянчева благодари на преподавателите за тяхната всеотдайност и за направеното от тях, за да постигнат тези резултати. Кметът на града Иван Портних отбеляза, че това е поредното отличие от конкурса на този екип, което е повод за заслужена гордост. Той подари на учениците по един екземпляр от книгата „Голямата битка за Космоса“ и им пожела да бъдат дръзки, смели и да продължават да радват всички със своите успехи.", "date": "2019.03.26", "title": "Шефката на НС във Варна: Когато правителството работи и кметът е активен, се случват хубави работи"}
{"url": "https://www.monitor.bg:443/bg/a/view/kapitanyt-na-kosovo-ni-sravni-s-fariorski-ostrovi-160763", "text": "Капитанът на Косово - Хекуран Крюезиу, направи коментар по адрес на играта на българския национален отбор, който си тръгна от Прищина с точка след 1:1, дошла с доста късмет и добри изяви на Николай Михайлов на вратата. \"За нас беше трудно, имахме дежа вю от мача срещу Фарьорските острови заради защитния аспект, който предложиха българите. През първото полувреме не успяхме да наложим надмощието си, докато втората част беше доста по-добра. Много сме разочаровани, че излизаме от терена след този мач само с една точка\", коментира футболистът. \"За българите знаехме, че провокират във всеки дуел, във всяко единоборство. Не успяхме да отворим играта, не се получи този начин на игра, който е необходим в тези мачове\", добави косоварят.", "date": "2019.03.26", "title": "Капитанът на Косово ни сравни с Фарьорски острови"}
{"url": "https://www.monitor.bg:443/bg/a/view/evroparlamentyt-glasuva-sreshtu-smjanata-na-vremeto-160768", "text": "Европейският парламент подкрепи днес предложението за прекратяване на смяната на сезонното часово време. ЕП предлага смените да престанат от март 2021 г. за държавите в ЕС, които изберат да запазят постоянно \"лятно\" часово време, а онези, които предпочитат астрономическото (зимното), да прекратят промените от октомври същата година. Отбелязва се, че в допитване, в което участваха под един процент от гражданите на ЕС, 84 процента са поискали прекратяване на часовата смяна. До 1 април догодина държавите в ЕС трябва да съобщят на Европейската комисия в кой часови пояс избират да бъдат занапред. Предвижда се дотогава да приключи съгласуването между съседните държави, обявили предварително, че желаят да останат в един и същи часови пояс.", "date": "2019.03.26", "title": "Европарламентът гласува срещу смяната на времето "}
{"url": "https://www.monitor.bg:443/bg/a/view/ognen-ad-v-italija-video-160754", "text": "Автомагистралата от Италия към Франция бе затворена с часове заради горския пожар, който бущува от нощес край намиращите се на трийсетина километра западно от Генуа курортни градчета Коголето и Аренцано. От селцата по пламналите хълмове над Лигурско море са евакуирани над 100 души, които са подслонени в училища из района. Затворени са всички училища в района, както и обществените учреждения, спряно е движението по второстепенните пътища. Според информациите в медиите пожарът е избухнал снощи към 23 часа в гористата местност над Коголето. Заради засушаването напоследък и най-вече поради задухалият вчера следобед силен вятър със скорост от 100 км в час огънят се е разпространил изключително бързо. Бедствието се е разпростряло на площ от около 120 декара, но лошото е, че радуханата жарава е причинила десетки трудни за гасене „самостоятелни огнища“. В същото време покрилият цялата зона гъст и лютив дим не само затруднва движението на моторни превозни средства, но крие потенциална опасност за интоксикация на хора и домашни животни. В гасенето на пожара още посред нощ се включват десетки пожарникари, доброволци на Гражданска отбрана и местни жители. От сутринта небето над района пък кръстосват два самолета – цистерни, които изливат тонове вода върху бушуващата стихия. Малко преди обяд бе отворено едното платно на магистралата от Генуа към гръд Савона и съответно към Франция, но придвижването е бавно заради недобрата видимост.  ", "date": "2019.03.26", "title": "Огнен ад в Италия (ВИДЕО)"}
{"url": "https://www.monitor.bg:443/bg/a/view/viktor-angelov-goshtava-ivana-i-meral-ot-jeneni-ot-pryv-pogled-160767", "text": "Кухнята на Ада начело с шеф Виктор Ангелов ще отвори врати за младоженците от „Женени от пръв поглед“ Ивана и Мерал. Младата поп-фолк певица и добричлията ще са сред първите гости в ресторанта на Hell’s Kitchen, които ще опитат новото меню. Кулинарни клопки и трудни готварски техники ще изправят на нокти професионалните готвачи, един „пищов“ ще върне участник в „първи клас“, а на финала ще има още един номиниран. Ще има още изненадващи рокади и люти конфликти в кухнята. Дали професионалистите ще успеят да се справят с новото пролетно меню на ресторанта или шеф Ангелов ще ги „довърши“ с куп клопки и още трудни готварски техники, както и дали гостите ще останат гладни или все пак ще успеят да опитат новите ястия, ще стане ясно в епизода тази вечер.", "date": "2019.03.26", "title": "Виктор Ангелов гощава Ивана и Мерал от „Женени от пръв поглед“"}
{"url": "https://www.monitor.bg:443/bg/a/view/fejsbuk-iztri-nad-2600-falshivi-stranici-160750", "text": "Корпорацията \"Фейсбук\" обяви днес, че е премахнала от своите социални мрежи още профили от Иран, Русия, Северна Македония и Косово, които според нея са имали \"координирано неистинско поведение\", предаде Ройтерс. Общо 2632 страници, групи и профили, свързани със споменатите държави, са отстранени от \"Фейсбук\" и \"Инстаграм\", се казва в съобщението, поместено на платформата на \"Фейсбук\" (http://bit.ly/2U6jXcH). С Иран са свързани 513 от снетите акаунти, а 1907 имат връзка с Русия. Повечето от руските акаунти са разпространявали спам, а останалите са участвали в \"координирано неистинско поведение\". В съобщението на корпорацията се подчертава, че страниците и акаунтите са ликвидирани заради своето поведение, а не заради съдържанието си. През януари \"Фейсбук\" премахна известен брой акаунти, свързани с Иран, припомни Ройтерс.", "date": "2019.03.26", "title": "Фейсбук изтри над 2600 фалшиви страници "}
{"url": "https://www.monitor.bg:443/bg/a/view/ploshtad-garibaldi-s-vodna-stena-i-novi-pejki-160755", "text": "Водна стена, нови пейки и осветление вече са поставени на столичния площад „Гарибалди“ на ул. „Граф Игнатиев“. Това стана ясно при проверка на зам.-кмета по транспорт на София Дончо Барбалов. От днес вече започна и премахването на строителните огради в участъка с цел да се облекчи преминаването на пешеходците на площада. Барбалов обаче уточни, че това не означава край на ремонта. Тепърва предстои приемане на обекта, а ако се наложи строителите ще бъдат връщани да поправят неизпълнени детайли. „Големите пейки от лят камък с дървени седалки и кошчетата за отпадъци са доставени от един от водещите световни производители на градско обзавеждане, фирма, която има повече от 500 патента“, обясни зам.-кметът. Водната стена е облечена с полиран гранит. За новото осветление Барбалов обясни, че е в духа на стара София. Предстоят довършителни дейности по озеленяването. Ремонтът на „Гарибалди“ е част от цялостната реконструкция на „Графа“. В момента строителите работят по кръстовищата на „Дякон Игнатий“, „Шишман“ и „Любен Каравелов“. Ремонтни дейности текат и по ул. „Шести септември“. Барбалов не посочи конкретна дата, на която ще приключи целия ремонт, който започна миналата година през май. Той уточни, че срокът за обновяването е 300 дни, а строителят към момента е получил 86 дни компенсация, заради лоши метеорологични условия.", "date": "2019.03.26", "title": "Площад „Гарибалди“ с водна стена и нови пейки"}
{"url": "https://www.monitor.bg:443/bg/a/view/ne-puskat-v-evropa-limuzinata-na-putin-160757", "text": "Руският автомобилен бранд „Аурус“ се сблъска с непреодолими трудности на европейския пазар. „Аурус“, под чиято марка е произведена новата представителна лимузина на президента Владимир Путин, не може да получи регистрация на стария континент. Срещу заявката за патент на руското возило, се надигнаха маститите компании „Лабморджини“, „Мишлен“ и „Тойота“. Те изразиха своя протест пред Европейското бюро за интелектуална собственост. В препъни камък за „Аурус“ се превърна самото наименование на бранда. Международни юристи поясниха, че името е почти идентично с това на хечбека „Тойота Аурис“, на джипа „Ламборджини Урус“ и на гумите „Таурус“ на „Мишлен“. „Различието в една буква води до това, че се игнорира и без това малката разлика в наименованията“, се казва в претенцията на адвокатите на „Тойота“. Според запознати, на руската компания ще се наложи да извърши ребрандинг и да смени името на марката си, ако иска да стъпи на европейския пазар.", "date": "2019.03.26", "title": "Не пускат в Европа лимузината на Путин "}
{"url": "https://www.monitor.bg:443/bg/a/view/mon-otlichi-izjavenite-uchastnici-v-horizont-2020-160749", "text": "Министерството на образованието и науката отличи най-изявените участници в програмата „Хоризонт 2020“ на Европейския съюз. Със специални сертификати бяха наградени 16 организации в общо девет категории. „За да спечелим и осъществим нови успешни проекти е необходима съвместна работа между науката, бизнеса и обществото. Целта ни е до 2020 година да удвоим спечелените средства от 100 милиона лева, а в рамките на новата програма „Хоризонт Европа“, заяви зам.-министърът на образованието и науката Карина Ангелиева. Тя подчерта, че за МОН партньорството с обществото, медиите и всички обществено ангажирани организации е от изключително значение. За най-активен участник в консорциуми и привлякъл най-много парични средства бе отличен Софийският университет „Св. Климент Охридски“. Сред научните организации сертификат бе даден на Института по Механика на БАН и фондация „Приложни изследвания и комуникации“. Отличия получиха Техническият университет в София и Пловдивският университет \"Паисий Хилендарски\". За а като най-популярен координатор на проект - доц. Кристина Близнакова от Техническия университет във Варна. Наградените български бизнес организации за участие в програмата са „Онтотекст“ АД, „Ендуросат“ АД, издателство „Пенсофт“ и „Идеа Консулт“ ООД. За най-активни институти на Българска академия на науките бяха определени Институтът за изследване на обществата и знанието и Институтът по информационни и комуникационни технологии. Селскостопанската академия също спечели две отличия - за Института по зеленчукови култури „Марица“ и Агробиоинститута. Най-активен по отношение на европейските политики е Медицинският университет в Пловдив. Програма „Хоризонт 2020“ е най-голямата в областта на науката и научните изследвания не само в рамките на Европа, а в целия свят. Програмата финансира научни проекти, изследователи и иновационни разработки. Зам.-министър Ангелиева сподели с участниците, че всеки проект е важен и значим, защото изисква много труд.", "date": "2019.03.26", "title": "МОН отличи изявените участници в „Хоризонт 2020“"}
{"url": "https://www.monitor.bg:443/bg/a/view/obraha-majkata-na-banev-vzeha-j-djobni-10-hil-evro-160751", "text": "Крадец е атакувал късно снощи майката на Николай Банев, за когото се смята, че е изпрал 1 млрд. лева от незаконни сделки, свръзани с приватизацията на предприятия у нас. Възрастната Мария Банева е била причакана пред луксозното й жилище и атакувана в гръб от неизвестен бабаит, съобщи БЛИЦ. По-късно тя се е оплакала в полицията, че й липсват 9600 евро. Вероятно джобните й пари, с които се е прибирала от Франция. Възрастната жена е била толкова изплашена, че не е успяла да даде точно описание на нападателя. Столичната полиция вече работи по случая.", "date": "2019.03.26", "title": "Обраха майката на Банев, взеха й джобни 10 хил. евро"}
{"url": "https://www.monitor.bg:443/bg/a/view/hlapeta-v-50-detski-gradini-se-uchat-da-kodirat-160752", "text": "С европейски средства 50 детски градини ще имат възможността да организират занимания по програмиране за деца. Ще има и финансиране за оборудване с дигитални устройства. Това заяви зам.-министърът на образованието и науката Деница Сачева по време на посещение в детските градини и училищата в област Монтана. Една от тях бе детска градина „Калинка“ в Монтана, където работи иновативна практика за сътрудничество с родителите. Градината вече използва и електронен дневник, в който отразяват посещенията на децата. „Работим по въвеждането на компетентностния подход още от детската градина. Промяната във философията на системата няма да е лесна, но на различни места виждаме преподаватели от бъдещето. В рамките на бъдещите ни проекти ще финансираме допълнително обучение по български език в детската градина и възможност за плащане на таксата за деца от социално-слабите семейства“, обясни още Сачева. Зам.-министърът посети и Първо СУ, което през тази учебна година получи награда за архитектурна среда. Второкласниците от училището всяка седмица се запознават с различни професии като лекар, космонавт и архитект. В зависимост от професията учителката им Елеонора Богданова разработва различни игри и по този начин показва на децата какво работят тези специалисти. Училището провежда извънкласни занимания по грънчарство и килимарство, а според Сачева това е начин да се запазят традиционно българските занаяти. Заради желанието на учениците да бъдат предприемачи тя посъветва учителите да създадат учебно-тренировъчна фирма.  „Учебно-тренировъчните фирми са начин повече училища да възпитават у децата предприемачески умения. Те ще са необходими за бъдещата им реализация, независимо каква професия решат да упражняват“, подчерта Сачева. На среща на тема „Образование“ в Монтана тя подчерта, че образованието е причина номер едно за мобилността. „То е важен фактор и във вътрешната мобилност, и в същото време е универсалният отговор на всички предизвикателства“, поясни заместник-министър Сачева. По думите й за четирите години на мандата на сегашното управление ще бъдат вложени общо 2,4 млрд. лв. за модернизиране на системата и за изпълнение на ангажимента за двойно увеличаване на учителските заплати.", "date": "2019.03.26", "title": "Хлапета в 50 детски градини се учат да програмират"}
{"url": "https://www.monitor.bg:443/bg/a/view/planyt-makron-600-bylgarski-shofiori-shte-protestirat-pred-ep-160739", "text": "Европейският парламент ще гласува в сряда предложените промени в правилата за международните пътни превози, станали известни като поправката \"Макрон\".  Очаква в същото време около 600 български превозвачи да протестират пред европарламента. Има разрешението за 1 камион, който ще бъде използван за трибуна, съобщи Нова тв. Пакетът „Мобилност” има вече над 2000 поправки. Предложението за гласуването му беше прието с 156 срещу 154 гласа при трима отсъстващи от зала български евродепутати - Неджми Али, Светослав Малинов и Николай Бареков. „Полетът София- Франкфурт закъсня с 1 час”, обясни Светослав Малинов отсъствието си от залата. „Оставих този пакет да мине, за да видят българските транспортни босове, че не може техните работници в 21 век да живеят 90 дни в кабината и да ползват тоалетните на бензиностанциите”, заяви Николай Бареков. „Всеки член на Европейския парламент трябва да се организира, така че да бъде свободен и да бъде на навреме на заседание. Нашата делегация можеше да промени решението. Затова ме е яд. Не се е очаквало, че проблеми с трафика ще доведат до закъснението на евродепутати. Вчера Петър Курумбашев ми се обади и ми каза, че самолетът, в който са пътували 7 от представителите ни, е задържан на нашето летище заради трафика във Франкфурт. Осигурихме бърза писта, за да може той да кацне навреме”, каза в ефира на „Здравей, България” министърът на транспорта Росен Желязков.", "date": "2019.03.26", "title": "Планът „Макрон”: 600 български шофьори ще протестират пред ЕП"}
{"url": "https://www.monitor.bg:443/bg/a/view/zam-ministyr-na-energetikata-podade-ostavka-160740", "text": "Заместник-министърът на енергетиката Красимир Първанов подаде оставка. Той е депозирал молбата си за напускане на поста тази сутрин в Министерския съвет, съобщиха от пресцентъра. До оставката на Първанов се стигна, след като се появи информация в медиите, че и той е с апартамент на цена под пазарната. Справка в имотния регистър показала, че заместник-министърът на енергетиката Красимир Първанов също има жилище, купено от компанията „Артекс”. Жилището е придобито на 28 септември 2018 г., посочва Нова ТВ. Сделката е за апартамент от 149 квадрата и два гаража с обща площ около 50 кв. м. Те се намират отново в квартал „Изток”, близо до сградата, в която имоти имат Цветан Цветанов и Цецка Цачева. По-късно от \"Дондуков\" 1 съобщиха, че премиерът Бойко Борисов е подписал заповедите за освобождането на Първанов и и зам.-министъра на спорта Ваня Колева.   Първанов е магистър-инженер по специалност „Електрически централи, мрежи и системи“ в Техническия университет в София. Завършва магистратура и по публични финанси в Университета за национално и световно стопанство в София. От 1990-та до 2007-ма година Красимир Първанов заема различни длъжности в „Електроразпределение Столично“ АД – началник подстанция, диспечер-управление на електроразпределителната мрежа на град София, директор „Електроразпределение Запад“. В периода 2007-ма – 2010-та година е директор на дирекция „Обновяване, проучване и предоставяне на мрежи\" в „ЧЕЗ Разпределение България“ АД. От 2010-та до 2012-та година е изпълнителен директор на „Националната електрическа компания“ ЕАД. На 15 май 2017 г. е назначен за зам.-министър на енергетиката. Временно изпълняващият длъжността правосъден министър след подадената заради скандала с евтините жилища от \"Артекс\" оставка от Цецка Цачева-Десислава Ахладова си е купила апартамент през 2007 г. на цена, която надвишава неколкократно данъчната оценка на имота и е релевантна на средните пазарни цени за жилищата, придобити на фаза строителство в този район на София, съобщиха от ведомството. Повод е публикация в сайта „Бивол“ препечатана от други медии, че Ахладова си е купила през 2007 г. апартамент от 83,300 кв.м в столичния жк „Свобода“ за 56 583 лв., два пъти по-евтино от пазарните цени. По това време тя е била съдийка в Перник. „Изнесената информация е подвеждаща и некоректна. Десислава Ахладова е сключила през 2006 г. предварителен договор за покупко-продажба на недвижим имот с фирмата \"СИСТЕМА\" ЕООД за построяване на апартамент от 82.30 кв.м. в столичния кв. „Свобода”, според който заплащането се извършва на части, съобразно етапите на строителството. За осигуряване на сумата по договора Ахладова е сключила ипотечен кредит с банка ОББ за срок от 25 години с краен падеж 2031 г. Част от сумата по договора е платена от банката с нотариален акт за учредяване на договорна ипотека върху правото на строеж и договор за предоставяне на кредит за ремонт и строителство, а остатъкът с нотариален акт от 4 април 2007 г. за покупко-продажба на недвижим имот, изграден в груб строеж, отново с ипотечен кредит от същата банка. Цената, посочена в двата нотариални акта, е по-висока от сумите, срещу които са придобити жилища със същата квадратура в 8-етежната сграда. Тя надвишава неколкократно данъчната оценка на имота и е релевантна на средните пазарни цени за жилищата, придобити на фаза строителство, в този район на София към 2007 г.“, съобщиха от министерство на правосъдието.", "date": "2019.03.26", "title": "Зам.-министър на енергетиката подаде оставка, и той с апартамент от \"Артекс\" (ОБНОВЕНА)"}
{"url": "https://www.monitor.bg:443/bg/a/view/ot-1-april-shel-zapochva-sondaji-za-petrol-i-gaz-kraj-nashija-brjag-160741", "text": "От 1 април „Шел“ за почва сондажи за петрол и газ край нашия бряг, съобщи днес Александър Кейс, ръководител на проекта за проучване за наличие на въглеводороди в българския шелф. „От 18 месеца се готвим за сондирането в блок „Хан Кубрат“, което ще се прави заедно с австралийската „Уутсайд“ и „Репсол“. Втората фирма вече търси газ заедно с „Тотал“ в блок „Хан Аспарух“ в изключителната ни икономическа зона“, каза още той. Кейс каза, че решението за сондажите е било взето на база оптимистичните резултати от 3D проучванията, завършили през 2017 г. „Сондажите ще са в находището и доколко е икономически изгоден промишленият им добив“, поясни той. „Ще се достигне дълбочина от почти 4 км, като 1300 м е разстоянието от повърхността до дъното на Черно море. Сондажите ще са проучвателни за оценка на количествата въглеводороди в находището и доколко изгодно извличането им“, поясни той. По думите му шансовете да се открие находище, което да е икономически перспективно за разработка и добив е 1:5, но от „Шел“ са се подготвили добре и Кейс е оптимист за резултатите. „Засега не е решено дали ще се прави повече от един сондаж, на различно място от първоначално избраната точка“, поясни той. Очаква се Ще се използва специалният кораб Noble Globetrotter, като съдът е нает до септември 2023 г. Основната база на проекта за проучването е Варна, която е по-далеч от място на проучването спрямо Бургас, но изборът е бил направен след търг. Кейс подчерта, че от откриването на находище в шелфа до започване на промишлен добив обикновено минават от 8 до 10 години. Ян Декнател, ръководител на проучванията в Западното Черноморие поясни за „Монитор“, че в зависимост от инвестициите рентабилността на един проект е различна, но при всички положения цената на петрола трябва да е над 30 долара за барел. Освен това капацитетът на добива трябва да е еквивалентен на поне 75 хил. барела нефт на денонощие. На въпрос дали има открито находище в турската икономическа зона в тази част на Черно море, където също се правят подобни проучвания, експертът поясни, че няма официални данни за резултатите от него.", "date": "2019.03.26", "title": "От 1 април „Шел“ започва сондажи за петрол и газ край нашия бряг"}
{"url": "https://www.monitor.bg:443/bg/a/view/pogled-v-centyra-na-galaktikata-160758", "text": "НАСА предлага нов VR поглед към хаотичното сърце на галактиката ни от перспективата на свръх голямата черна дупка Стрелец А * (Sagittarius A*), която се спотайва в центъра й. Видеото с UHD качество комбинира симулации от суперкомпютър и данни събрани от рентгеновата обсерватория на агенцията Chandra (Chandra X-ray Observatory). Изучаването на тези гиганти и как те взаимодействат с материята около тях е важно за разбирането на тайните за формирането и развитието на галактиките в великолепните образци, които наблюдаваме днес. Сините и синьо - зелените цветове представляват рентгеновите емисии от облаците горещ газ, а червения цвят показват по-плътните пасажи с по-хладен газ, докато в жълто са все още по-хладните и по-плътни области. Новото видео е допълнение към предишно VR преживяване, което показва колко плътни струпвания на масовия поток се насочват към ненаситната супермасивна черна дупка, криеща се в сърцето на галактиката ни.   Видеото е най-подходящо за гледане с VR устройства, като Samsung Gear VR или Google Cardboard, но също толкова впечатляващо е преживяването на лаптоп или смартфон, през YouTube.", "date": "2019.03.26", "title": "Поглед в центъра на галактиката"}
{"url": "https://www.monitor.bg:443/bg/a/view/alanis-moriset-chaka-treto-160753", "text": "Поп певицата Аланис Морисет е бременна с третото си дете. За щастливата новина съобщи самата тя с пост в социалните мрежи. 44-годишната изпълнителка публикува своя снимка в Инстаграм от звукозаписно студио, на която ясно личи закръгленото й коремче. написа тя към кадъра. Морисет възпитава 8-годишния си син Евър Имре и дъщеря си Оникс Солас, която се появи на бял свят през 2016 г. След втората си бременност, певицата призна, че се бори с тежка следродилна депресия. „Има дни, в които стигам до момента, в който едва се движа. Когато бях дете си мечтаех да имам деца и да съм с невероятен партньор. Но това е съвсем друг аспект, който не съм очаквала“, изповяда се пред сп. People тогава тя. Носителката на „Грами“ се сблъскала със заболяването веднага след раждането на сина си. Симптоми като дизориентация, болки, инсомния и видения как семейството й страда я повалили веднага, но лекар я диагностицирал година и половина по-късно.", "date": "2019.03.26", "title": "Аланис Морисет чака трето"}
{"url": "https://www.monitor.bg:443/bg/a/view/izlychiha-jena-na-godinata-v-blagoevgrad-160744", "text": "Наградата „Жена на годината“ беше връчена за пореден път в Благоевград снощи, на Благовещение.  Йорданка Стойчева, директор на Българския червен кръст в Благоевград, получи най-много номинации и прегърна статуетката на официална церемония, която се състоя в голямото концертно студио на Радио Благоевград. „За мен е изненада, не очаквах да бъда номинирана и да спечеля приза. Толкова много хора ме подкрепят! Благодаря им!“ – това сподели развълнуваната Йорданка Стойчева. Според нея, всяка жена трябва да бъде винаги усмихната и уверена в себе си, за да може да подреди постепенно и с търпение приоритетите си. „Увереност ми дава моето семейство в личен план и голямото семейство на БЧК, което е богато с толкова много различни хора и доброволци. Когато човек работи за благото на хората, важното е да има вътрешното убеждение, че е постигнал това, което желае. Вече имам трето семейство и това е семейството на жените на Благоевград“ - сподели още носителката на титлата „Жена на годината на Благоевград 2019“. Статуетката, грамотата и наградите бяха връчени от Светлана Йорданова, зам.-министър на здравеопазването и председател на Женското дружество (ЖБД) „Македония“. Дружеството е организатор на събитието заедно с Клуб  „Жени на годината на Благоевград“ и Радио Благоевград.  Другите номинирани жени в десетката бяха: Вили Костова – творец, Добринка Евтимова – доброволец в Православния център към Неврокопската света митрополия, Йорданка Пармакова – преподавател, Кирилка Симеонова – общественик, творец, Любима Бучинска – журналист в Радио Благоевград, Надежда Червенкова – дизайнер, Снежана Захариева – секретар на Македонския научен институт в Благоевград, д-р Снежана Хаджиева – кардиолог и Теодора Кокарешкова - общественик, активист в туристическото дружество в Благоевград. Проявата тази година имаше и благотворителна кауза, събраха се средства за закупуване на електрически лифт за подпомагане на жена с увреждане. Инициативата е на Илонка Чучкова, експерт-счетоводител, носител на титлата „Жена на годината на Благоевград 2005“.", "date": "2019.03.26", "title": "Излъчиха „Жена на годината“ в Благоевград"}
{"url": "https://www.monitor.bg:443/bg/a/view/otmystitelite-krajat-shte-se-tochi-nad-3-chasa-na-golemija-ekran-160747", "text": "Малко над три часа ще продължи дългоочакваният четвърти филм под щампата на „Отмъстителите“ - „Краят“. Това обявиха продуцентите на заглавието, което ще се разпише и като най-дългото от цялата вселена на Marvel. 182 минути – точно толкова ще отнемат от ежедневието на киноманите Тор, Железният човек, Хълк и компания от 26 април, за когато е заложена премиерата на „Отмъстителите: Краят“. Въпреки продължителността на продукцията им, режисьорите – братята Джо и Антъни Русо, са категорични, че феновете ще бъдат изправени на нокти по време на целия филм. По думите им, четири тестови прожекции, които екипът на „Отмъстителите: Краят“ организира преди месец, са показали, че зрителите в киносалоните не са излизали дори и до тоалетна по време на излъчването. Междувременно подробностите около сюжета на филма се пазят все още в стриктна тайна. Знае се обаче, че това ще бъде последният филм на Робърт Дауни Джуниър в ролята на Железния човек. Това доведе до предположенията, че „Отмъстителите: Краят“ ще бъде белязан от смъртта на Тони Старк.", "date": "2019.03.26", "title": "„Отмъстителите: Краят“ ще се точи над 3 часа на големия екран"}
{"url": "https://www.monitor.bg:443/bg/a/view/lovni-drehi-ot-vylna-i-koja-na-severen-elen-hit-na-priroda-lov-i-ribolov-160743", "text": "Ловно облекло от вълна и кожа на северен елен ще бъде част от експозициите на международната изложба „Природа, лов, риболов”, която се открива на 27 март в панаира в Пловдив. Дрехите от северния елен са луксозни и биват изложени за първи път по време на изложението. Сред другите новости са последни модели лодки. За първи път в Пловдив гостува и екстремно байк шоу на най-добрите каскадьори на велосипеди от Балтика. Шоуто им може да бъде гледано от 29 март в три последователни дни. Общо над 25 атракции ще забавляват посетителите в Панаира от 27-ми до 31-ви март в Пловдив. Програмата на „Природа, лов, риболов” включва още: демонстрации с коне тежковози за теглене на трупи, експозиция от ловни трофеи и старинни пушки, представяне на ловни кучета и соколи, обучение по стрелба, демонстрации на  примамки за  дивеч, надпревара  по риболов за деца, игри и презентации за ученици, които ще се запознаят с животните и природните паркове у нас, и други прояви. Заедно с откриването на „Природа, лов, риболов” започва и Специализираната изложба „Цветна пролет“. Наред с богатото разнообразие от декоративна растителност, овошки, препарати, саксии, ще има и арт предмети за великденска украса. Атрактивни колекции от облекла ще представи Европейският панаир на предприятия и кооперации от социалната икономика, който се открива на 28 март. На щандовете ще се предлагат дамски, детски и мъжки дрехи, трикотаж и бельо, накити и аксесоари, текстил за дома, обувки на атрактивни цени. Модните тенденции ще бъдат демонстрирани и на дефилета.  На следващия ден Италианският фестивал на красотата и прическата тръгва със зрелищни събития.  Художникът Васил Стоев ще рисува с бои за коса върху 12-метрово платно, а чрез ревю на прически ще бъдат показани емблематични образи от България. В програмата присъстват семинари за професионалисти, демонстрации на световноизвестни стилисти,  състезания по фризьорство и грим, конкурс за абитуриентска прическа, презентации на  нови линии козметика за коса, лице и тяло. На 30 и 31 март ще се проведат международни и национални киноложки изложби. За шампионските титли ще се състезават кучета от над 30 породи, а публиката ще се забавлява с конкурсите „Най-добра развъдна двойка“, „Най-добър развъдник“, „Дете и куче“, „Млад хендлер“, както и с демонстрации по послушание, фристайл и фризби-фристайл. С интересните новости и атракции, които предлагат, пролетните изложби привличат всяка година над 20 000 посетители. И сега те имат шанс да спечелят някоя от наградите, осигурени от Международен панаир Пловдив:   ръкавици и шапка с кожа на северен елен, телескоп, макара и влакно за риболов, портативен хамак. Печелившите анкетни карти ще бъдат изтеглени в последния ден. Изложенията са отворени от 9 до 18 часа, в неделя – до 14 часа. Билетът, който дава достъп до всички прояви, струва пет лева, а за ученици, пенсионери и инвалиди има преференциална цена от два лева.", "date": "2019.03.26", "title": "Ловни дрехи от вълна и кожа на северен елен – хит на „Природа, лов и риболов”"}
{"url": "https://www.monitor.bg:443/bg/a/view/pastrok-ubil-2-godishno-zastana-pred-syda-v-pazardjik-160748", "text": "Пастрок, убил с удари в главата и в корема 2-годишния си доведен син, за да го накара да спре да плаче, застана пред Окръжния съд в Пазарджик. Трагедията се разигра на 23 ноември 2017 г. в жилище на ул.“Рила“ в областния град, където живеели 29-годишният Светослав Йорданов и майката на детето-Мариана Х. от пловдивското село Три водици. Тъй като жената, с която живеел на семейни начала, често излизала по работа, за да проституира, Светослав трябвало да гледа невръстното дете. Във фаталния ден Йорданов бил в апартамента заедно с малкия и момченцето плачело, поради което той го удрял с шамари в лицето и го блъснал в ръба на спалнята, както и два пъти ударил главата му с юмрук.  Пред полицаите побойникът признал, че искат да го накара да спре да плаче. От аутопсията станало ясно, че смъртта е причинена от закрита черепно-мозъчна травма, но бебето имало и гръдна и коремна травми, а също и следи от побои по крайниците. Веднага след смъртта на момченцето бяха задържани и 30-годишната майка на хлапето, и пастрокът, като прокурорът поиска постоянен арест за Йорданов, тъй като имало опасност да се укрие, както и да извърши друго престъпление. Обвиняемият има в досието си 4 присъди, а последното наказание излежал преди около година. От думите му се разбра, че преди фаталния ден момченцето било при истинския си баща. Той обаче не признавал, че то е негово и го захвърлил в канал. Оттам го взело майката и се преместила да живее при новия си приятел- Светослав на ул.“Рила“ в Пазарджик.", "date": "2019.03.26", "title": "Пастрок, убил 2-годишно, застана пред съда в Пазарджик"}
{"url": "https://www.monitor.bg:443/bg/a/view/chelen-udar-ubi-51-godishen-kraj-oborishte-160745", "text": "Маневра за изпреварване и последвал челен удар в идващ в насрещното платното автомобил причини смъртта на 51-годишен мъж от панагюрското село Оборище. Това съобщи говорителят на пазарджишката Областна дирекция на МВР Мирослав Стоянов. Трагедията е станала около 19 ч. на пътя между средногорския град и селото в района на чешма „Мечата глава“, където 51-годишният П.П. от Оборище предприел маневра за изпреварване със своя автомобил „Мини Купър“. Колата навлязла в лентата за насрещно движение, където последвал удар в „Опел“, управляван от 52-годишния А.А. от съседното село Поибрене. Водачът на „Мини Купър“-а е бил в много тежко състояние, когато го взела линейка от болницата в Панагюрище и по пътя за здравното заведение починал. На мястото незабавно са били насочени дежурни екипи на Районното управление на МВР в Панагюрище, пожарната и „Спешна помощ“, а движението известно време се е извършвало само в едната пътна лента.", "date": "2019.03.26", "title": "Челен удар уби 51-годишен край Оборище"}
{"url": "https://www.monitor.bg:443/bg/a/view/konstantin-tyrsi-mladi-talanti-za-sobstvena-producentska-kompanija-160742", "text": "Фолкидолът Константин обяви кастинг за млади надежди, които биха искали да влязат в каталога на новата му продуцентска компания „Фирмата“. След месеци на спекулация, изпълнителят на „Точно ти“ потвърди официално, че вече е извън редиците на „Пайнер“. Категоричен е, че ще запомни работата с бившите си работодатели само с добро, но по думите му създаването на собствена фирма е логичната стъпка напред в развитието му. Има безкрайно талантливи млади хора“, призна Константин пред bTV, като допълни, че е получил безусловната подкрепа на съпругата си Надя в решението да гради собствена музикална компания. Само преди броени дни певецът представи и първото си парче, продуцирано от самия него - „107 дни“. От премиерата си досега видеото, в което с участие се разписва и гимнастичката Цвети Стоянова, е гледано от над 357 хиляди меломани в YouTube.", "date": "2019.03.26", "title": "Константин търси млади таланти за собствена продуцентска компания"}
{"url": "https://www.monitor.bg:443/bg/a/view/ronaldo-se-kontuzi-pri-novo-razocharovanie-za-portugalija-160733", "text": "Първенецът на Стария континент Португалия записа второ неочаквано домакинско равенство в Група В на квалификационния цикъл за Евро 2020. След нулевия \"хикс\" с Украйна преди дни снощи футболистите на Фернандо Сантош не успяха да пречупят Сърбия и мачът на \"Луж\" завърши 1:1. Голямата новина обаче е контузията на Кристиано Роналдо. Лидерът на португалците изкара тежки 30 минути, в които нямаше шанс да вкара, разбиха му носа, а след това получи и травма в дясното бедро и трябваше да напусне. Очаква се официална информация за контузията. Важният дуел на „Ювентус“ с „Аякс“ в Шампионската лига е на 10 април. Иначе Душан Тадич вкара за сърбите от дузпа в 7-ата минута, а Данило Перейра изравни в 42-ата с прекрасен гол. Португалците създадоха много положения, но им липсваше и шанс, и класа в наказателното поле. През второто полувреме реферът Симон Марчиняк даде дузпа за домакините за игра с ръка на Рукавина, но след това я отмени след намеса на един от асистентите си. В другата среща от групата Украйна надви Люксембург с 2:1 и поведе с 4 точки.  - 0:1 В. Божиков (39), 1:1 А. Зенели (61)  - 1:0 М. Весович (17), 1:1 М. Кийн (30), 1:2 Р. Баркли (39), 1:3 Р. Баркли (59), 1:4 Х. Кейн (71), 1:5 Р. Стърлинг (81)  - 1:0 Д. Тюрпел (34), 1:1 В. Циганков (40), 1:2 Ж. Родригес (90-авт.)  - 0:1 Д. Тадич (7-д.), 1:1 Д. Перейра (42)  - 0:1 А. Садику (21), 0:2 Б. Балай (87), 0:3 А. Абраши (90)  - 1:0 С. Юмтити (12), 2:0 О. Жиру (68), 3:0 К. Мбапе (78), 4:0 А. Гризман (84)  - 1:0 Х. Калдъръм (24), 2:0 Дж. Тосун (26), 3:0 Дж. Тосун (54), 4:0 К. Айхан (70)", "date": "2019.03.26", "title": "Роналдо се контузи при ново разочарование за Португалия"}
{"url": "https://www.monitor.bg:443/bg/a/view/petyr-hubchev-izkluchitelno-sym-dovolen-ot-jelanieto-160732", "text": "Селекционерът на България Петър Хубчев коментира, че е много доволен от отношението на футболистите в двубоя срещу Косово (1:1) и като цяло. “Ако трябва повече да се радваме на точката срещу Черна гора, сега малко повече може да съжаляваме. За пореден път съм изключително доволен от желанието, с което излязохме, особено първото полувреме“, заяви Хубчев пред БНТ. “Потвърждават се нещата, които всички треньори говорят. Всеки гол, всяка точка са важни. Ние с 2 точки доколкото знам сме на второ място”, допълни той. “Много неща се струпаха този лагер, но не е моментът сега да изпадаме в подробности. Уникално отношение на футболистите. Трябва да подобрим някои неща в чисто футболен план”, каза още Хубчев, като отказа категорично да коментира ", "date": "2019.03.26", "title": "Петър Хубчев: Изключително съм доволен от желанието"}
{"url": "https://www.monitor.bg:443/bg/a/view/praven-svjat-jenata-na-lozan-panov-kupila-ot-arteks-super-jilishte-za-225-evro-na-kv-m-160735", "text": "Съпругата на председателя на Върховния касационен съд (ВКС) Лозан Панов – Елисавета, се оказа безспорният лидер в класацията по най-евтино придобит луксозен апартамент от натрупалата популярност в последната седмица строителна компания \"Артекс\". От справка в Имотния регистър става ясно, че на 10 април 2013 г. \"Артекс Инженеринг\" продава на \"Ганева 2000\" ЕООД апартамент от 172 кв.м. и два гаража, съответно по 19,5 и 19,7 кв. м., в кооперация на ул. Елемаг\" № 32 в елитния столичен квартал \"Изгрев\". В справката е посочено, че за общата площ (от 211,2 кв.м.) са платени 93 004,5 лв. или по 225 евро на квадрат, съобщи  . Проверка в един от най-големите сайтове за недвижими имоти установи, че средната пазарна цена на апартаментите в кв. \"Изгрев\" през март-април 2013 г. е била 1101 евро на квадрат. Така излиза, че ако Елисавета и Лозан Панови трябваше да придобият апартамента и двата гаража по пазарни цени от 1101 евро, то реалната стойност на имота щеше да достигне 232 531 евро или 455 761 лв., вместо платените 93 000 лв. От публикуваните през годините отчети на \"Ганева 2000\" ЕООД, чийто едноличен собственик на капитала е съпругата на \"съдия № 1\", става ясно, че скромната сума за придобиването на толкова солиден имот е била налична във фирмената сметка. Финансовите отчети на дружеството обаче сочат, че ако трябваше да купи на реалните цени апартамента и гаражите, Елисавета Панова (по първи съпруг Ганева-бел.ред.) не би могла да го направи, просто защото Макар да се оказва, че е платила около три пъти по-малко от заместник-председателя на ГЕРБ Цветан Цветанов (627 евро на кв.м) и от министъра на правосъдието в оставка Цецка Цачева (670 евро на кв.м) за техните апартаменти в кв. \"Изток\", жената на Лозан Панов купува своя имот от \"Артекс\" в не по-малко луксозна откъм изпълнение сграда, при това намираща се само на десетина метра от горната част на Борисовата градина, в някогашния жилищен комплекс \"Червена звезда\", сега квартал \"Изгрев\". Апартаментът на Панови е на шестия етаж в луксозната бутикова сграда \"Елемаг Дипломат\" на едноименната улица. За високия ценови клас на имота говори и фактът, че жилищната кооперация е отличена в Националния конкурс \"Сграда на годината\" 2014 г. с Грамота за високо оценена номинация. \"Името на сградата напомня нещо специфично за мястото, предпочетено от посолства, като това на Германия, Русия, Япония, Аржентина. Престижът на района се дължи и на взискателните клиенти\", изтъкват предимствата на имота от строителната компания. Подобно на сградата на Цветанов \"Летера\", блокът на семейството на председателя на ВКС има \"Логото на сградата намира своите елегантни интерпретации във фасадата, фоайето, вътрешните апартаментни врати като изтънчен орнамент, обединяващ акцент и своеобразна гаранция за качество. Емблематичната визия на \"Елемаг Дипломат\" няма за цел да шокира и доминира. Тя излъчва класата на архитектурата, вземаща за отправна точка потребностите на човека и града, изразяваща стил и фино чувство за мярка\", гласи друга част от представянето на сградата. За това, че е нелогично квадратен метър в сградата да струва по-малко от 450 лв., говори и друг факт - интериорните общи части са с луксозна дървена ламперия, а вместо традиционния гранит или камък, подът е покрит с висококачествен мокет, оставящ усещането на живеещите и на гостите в сградата, че се намират на дипломатически прием. Самият апартамент на Панови се състои от дневна с трапезария, разположени на площ колкото една боксониера - 41 кв.м., плюс кухненски бокс, две спални от по 20 кв.м, един кабинет, две бани, два санитарни възела, мокро помещение и две тераси. Макар да е длъжен като магистрат да декларира собственото, така и имуществото и доходите на своята съпруга и пълнолетните членове на своето семейство, досега Лозан Панов никога не е посочвал в декларациите си луксозното жилище в \"Изгрев\", което се оказва закупено на силно занижени цени. Избягването на декларирането на апартамента е станало възможно, защото той е придобит от фирмата на Елисавета Панова, а не от нея като физическо лице. Преди две седмици заради отказ да подаде имуществена декларация пред Сметната палата за 2016 г., Административният съд в София-град окончателно потвърди Казусът продължи близо две години, като Панов обжалва наказанието пред две съдебни инстанции, които потвърдиха, че е бил длъжен да направи публично достояние имуществото си. Заради нарушението срещу семейство Панови започна и пълна данъчна ревизия, която установи несъответствие в доходите им за повече от 100 000 лв., като казусът продължава да е висящ. Имотът в \"Изгрев\" е един от многото, които Елисавета и Лозан Панови притежават, като се оказва, че не е единственият, който те купуват на силно занижени цени. В конкретния случай обаче евентуален мотив за изгодната цена може да се търси и в ролята, която Панов е имал като съдия във Върховния административен съд през 2013 г., когато сделката е реализирана и особено в един предходен период от неговото кариерно израстване на магистрат. Добре известен факт е, че в периода 2007-2012 г. настоящият ръководител на ВКС е бил председател на Административния съд София-град. Видно от богатото портфолио на \"Артекс\", строителната компания реализира своите проекти изцяло на територията на Столичната община. Така се оказва, че в един момент голяма част от издадени предписания, забрани, наказания и други актове на местната или на централната администрация, свързани с целия цикъл от проекта, през издаването на разрешения, изпълнение и така до завършването на даден обект на територията на София, са подлежали на съдебен контрол именно пред инстанцията, която в продължение на пет години е била ръководена от Лозан Панов, чиято съпруга купува през фирмата си имот като за дипломати на цена като за социално слаби. След като миналия петък стана ясно, че Антикорупционната комисия и прокуратурата проверяват дали при председателя на парламентарната група на ГЕРБ Цветан Цветанов може да се говори за облагодетелстване чрез лобизъм, свързан с приетата от Народното събрание поправка в Закона за устройство на територията, то би било редно да се установи – дали и как съдебната власт е разглеждала конкретни казуси, свързани с дейността на фирма, чийто купувач на преференциални цени се оказва и съпругата на председателя на Върховния касационен съд. Името на съпругата на “съдия № 1” Лозан Панов – Елисавета, придоби обществена популярност преди две години. Тогава се разбра, че на (полу)тайна сбирка на т.нар. Група “Арго”, провела се през лятото на 2016 г. и в присъствието на подсъдимия издател Иво Прокопиев, на настоящия ръководител на Антикорупционния фонд Николай Стайков и на настоящия ръководител на българската редакция на “Свободна Европа” Иван Бедров (направили обществено достояние имотните придобивки на Цветан Цветанов и Цецка Цачева), бившият правосъден министър (сега партиен лидер) Христо Иванов определя Елисавета Панова като “Черен лебед”, в контекста на това, че миналото й би попречило на издигането на Лозан Панов като кандидат за президент. Панова дори загуби на първа инстанция съдебно дело за Какво точно е визирал Иванов с определянето на Панова като “Черен лебед”, така и не стана ясно, но с оглед на настоящия контекст и източниците на разкрития за имотите на управляващите, то не е изключено лидерът на “Да, България” да е имал достъп до информацията, уличаваща съпругата на председателя на ВКС в закупуването на имот на силно занижена цена още от времето, когато е бил министър на правосъдието в периода 2014-2015 г., т.е. година след вписването на сделката между “Артекс” и “Ганева 2000” ЕООД. Още повече, че Имотният регистър към Агенцията по вписванията е на пряко подчинение на Министерството на правосъдието. Междувременно лъсна още по-скандална информация. Собственикът на добилата скандална слава покрай евтините апартаменти на властта фирма \"Артекс\" Пламен Мирянов се е свързал дори роднински с Панов навръх Свети Валентин през 2015 г. Тогава той е станал кум на съдията с политически амбиции и втората му жена Елисавета Ганева, съобщи ПИК, позовавайки се на акта за брак. Брачното свидетелство на Главата на олигархията в Темида и Черния лебед - акт №13 от 14 февруари е издадено от район \"Средец\" в столицата. Пламен и Весела Мирянови пък са се оженили през далечната 1987 г. в Благоевград и след това заедно развиват строителния гигант \"Артекс\", като успяват да създадат тесни връзки с толкова важни хора като шефа на ВКС. Как и защо той ги е избрал за кумове на втория си брак с вдовицата Елисавета, само може да се гадае, но взаимната полза и за двете семейства е видна, с оглед на джакпота, който са ударили Панов и Ганева със суперевтиния апартамент от „Артекс“, закупен на близо четири пъти по-ниска цена от търгуващите се по това време жилища в района.", "date": "2019.03.26", "title": "Семейството на Лозан с жилище от „Артекс“ за €225 на кв.м, шефът на компанията негов кум (ОБНОВЕНА)"}
{"url": "https://www.monitor.bg:443/bg/a/view/fenove-napadnaha-kloi-kardashijan-zaradi-skypi-dynki-160746", "text": "Чифт дънки станаха повод редица фенове да скочат срещу риалити звездата Клои Кардашиян в социалните мрежи. До това се стигна, след като почитателка обяви в Туитър, че ще трябва да работи извънредно, за да може да си позволи въпросната дреха, част от бранда Good American, който е собственост на 34-годишната сестра на Ким Кардашиян. Самата Клои коментира поста на момичето с думите „Ооо, колко сладко“, което провокира мнозина да я нарекат безчувствена към проблемите на „бедняците“. „Кое му е сладкото на това да работиш по 20 часа на ден, за да си позволиш една дреха? Просветли ни моля те нас, бедняците“ и „Отвратително. Тя дори не осъзнава колко безчувствено е това, защото е била богата през целия си живот“, са само част от коментарите на негодуващите в социалните мрежи. Клои откри бранда Good American през 2016 г. заедно с партньорката си Ема Грийд. Чифт дънки, дело на модната компания, към момента се котират на пазара на цени между 159 и 189 долара.", "date": "2019.03.26", "title": "Фенове нападнаха Клои Кардашиян заради скъпи дънки"}
{"url": "https://www.monitor.bg:443/bg/a/view/guinet-poltrou-prodava-seksi-belio-i-kamshici-160700", "text": "Холивудската красавица Гуинет Полтроу стартира продажба на еротична серия в лайфстайл сайта, който стопанисва – Гуп. Актрисата предлага сет от бельо тип садо-мазо за скромната сума от 786 долара и аксесоар към него - черен камшик за още 300 долара. Причината – тя иска Точното описание на кожен сутиен в сайта гласи: „Ръчно изработен в Англия, този кожен сутиен олицетворява BDSM фантазиите“. Наскоро Полтроу обяви, че се пенсионира от ролята на Пепър Потс в поредицата „Железния човек“. Въпреки че работата по филмови продукции вече не е единствената й страст, 46-годишната звезда успокои феновете, че не се е отказала напълно от попрището. \"Никога не съм казвала, че се оттеглям от актьорството. Дадох да се разбере само, че сега Ако обаче изникне нещо подходящо, което се съвместява с работата ми за сайта и с отглеждането на децата ми, не виждам защо да не участвам\", сподели в шоуто Today тя.", "date": "2019.03.26", "title": "Гуинет Полтроу продава секси бельо и камшици"}
{"url": "https://www.monitor.bg:443/bg/a/view/typi-entusiasti-tyrsjat-lubovta-160708", "text": "„Тъпи ентусиасти“ не е следваща серия на италианските „Редки тъпанари“ - спектакъл, създаден с филмово вдъхновение. Макар че заглавието издава някакво вътрешно родство на двете истории и то се „корени“ в корена „тъп“. Новата постановка на Сатиричния театър е изцяло авторска идея на режисьора Теди Москов и неговия отдавнашен съмишленик Симон Шварц. Тук отправната точка е национална, българска, но посоката е универсална и тя води до територии, в които дървеноглавият псевдопатриотизъм и лидерските амбиции на база етнос нямат място. В църквата на Балкан Карашък в абсурдно съжителство служат четирима пишман-духовници – български свещеник (Христо Гърбов), арменският поп (Кирил Бояджиев), мюсюлмански ходжа (Симеон Гълъбов) и еврейски равин (Роберт Янакиев). Но прирастът в градчето намалява и кметът (Димитър Баненкин) поставя задача на духовните водачи да увеличат раждаемостта в своята малцинствена среда, запазвайки деликатния баланс – за всички по равно. И постановява: За един това е много, за друг малко, за трети таман, а четвърти ще пита дали всяка седмица... Всеки обаче ще иска да спечели това състезание и ще се хвърли ентусиазирано и несръчно да прави деца, или по-скоро – да търси с кого да ги направи. Дамите в Карашъка (шеметните Маргарита Хлебарова, Мира Върбанова и Стефания Кочева) си знаят мястото – достойни са за клуба „Грозни и глупави“, но в един момент ще поискат да бъдат приети в алтернативния „Грозни и умни“ и ще се надпреварват да чурулика умности, усвоявайки еротичните уроци на местната Кобилкина – по-самотна и объркана дори от тях психоложка-сексоложка (Йорданка Стефанова). Оправдавайки името на спектакъла, двете карета – мъжкото и дамското, към които още колорит ще добавят бившата тв водеща, преквалифицирала се в „глас“ на филиала на Радио Ереван Тъпухи Тъпухян (Добрина Гецова), и самотният композитор на Васил Грънчаров, са въвлечени в невероятно забавни етюди и скечове. С типичните си игрословици, когато една грешно произнесена дума повлича верига от парадоксални съждения, Теди Москов ни разсмива до сълзи – някои от хрумките му са особено находчиви и оригинални, а за други можем да перифразираме заглавието – тъпи са (вероятно преднамерено), но пак ентусиазират зрителя. и когато я няма, на сцената е значително по-скучно, но и мъжете се стараят, а гостът от съседния театър „Възраждане“ Роберт Янакиев е най-личният сред тях като равина Зигмунд Рокфелер – същинска олекотена версия на учението на Фройд и подвластен на Едиповия комплекс мъж... В „Тъпи ентусиасти“ Теди Москов незлобливо се глуми с показния, наивен патриотизъм и е прибрал сатиричния сатър относно българските хал и национален характер, смирил е язвителността си и накрая даже ни показва лиричното си лице: защото и героите стигат до простата истина – не е важно от какъв етнос си, как изглеждаш и дори колко си тъп; важно е да намериш любовта и своята формула да си щастлив. Сценографията за спектакъла е на Николай Нинов, костюмите – на Боряна Семерджиева, а композитор е Антони Дончев.  ", "date": "2019.03.26", "title": "„Тъпи ентусиасти“ търсят любовта"}
{"url": "https://www.monitor.bg:443/bg/a/view/kobrata-za-celuvkata-djeni-e-moja-prijatelka-160737", "text": "Кубрат Пулев излезе с позиция във връзка със скандала, който се заформи след победата му над румънеца Богдан Дину преди няколко дни. В минутите след двубоя, Кобрата даде интервю за Vegas Sports Daily и си позволи да целуне репортеката Джени Суши. \"Кралицата на голото суши\", както е известна атрактивната брюнетка, остана стъписана, но реагира с усмивка. В социалните мрежи обаче заваляха неодобрителни коментари за постъпката на българския боксьор. Някои определиха действието му сексуална злоупотреба, а шефът на репортерката - Майк Диксън, също изказа неодобрението си от случилото се и разкритикува Пулев. \"Може би сте видели клипа, в който целувам репортерката след победата ми в събота. Джени всъщност е моя приятелка и след интервюто бях толкова въодушевен, че я целунах. По-късно същата вечер тя се присъедини към мен и други мои приятели, с които отпразнувахме успеха. Във видеото след целувкта и двамата се засмяхме и взаимно си благодарихме. Наистина няма нищо повече от това\", написа Кобрата в профила си в Инстаграм. Преди това самата Джени Суши коментира ситуацията: \"Моментът беше малко неудобен и странен\", заяви тя пред news.com.au. Нейният шеф Майк Диксън обаче разкри, че тече разследване на ситуацията. „Добро утро, на 23 март 2019 година след мача между Кубрат Пулев и Богдан Дину, един от нашите сътрудници в лицето на Джени Суши бе жертва на нежелана, неочаквана и насилствена целувка от страна на Кубрат Пулев в момент, в който тя се опитваше да проведе интервю с него след срещата”, пише Майк Диксън в официално становище. „Работим неспирно с Джени Суши и екипа на Кубрат Пулев за разследване на въпроса и да предприемем правилните стъпки и действия след това злополучно събитие. Искаме да бъде ясно, че Vegas Sport Daily цени безопасността и благосъстоянието на нашите сътрудници повече от всякакви рейтинги, кликове и печалби. Също така сме горди от факта, че предоставяме платформа на нашите журналисти, които споделят същата любов към спорта и качественото съдържание”, пише още той. „Това, което се случи на г-жа Суши бе напълно неоправдано и ние споделяме нейния шок, болка и възмущение. На второ място, Vegas Sports Daily се гордее с това, че е платформа, която защитава и оценява жените и техния принос към компанията и самата спортна индустрия. Искаме да бъдем ясни, че жените трябва да се чувстват сигурни и спокойни, за да изпълняват техните задължения, без злоупотреби и тормоз на работното място\", продължава изявлението. \"Г-жа Суши е ценен член на нашия екип и не одобряваме нарушаването на личното пространство на нашите служители по каквато и да е причина. Заставаме твърдо зад г-жа Суши, докато се опитваме да разрешим този въпрос. Ще оповестим допълнителни детайли, когато ги разкрием”, написа още шефът на Vegas Sports Daily Майк Диксън. ", "date": "2019.03.26", "title": "Кобрата за целувката: Джени е моя приятелка (ВИДЕО)"}
{"url": "https://www.monitor.bg:443/bg/a/view/tyst-zakla-zet-si-160734", "text": "Жителите на Белица са потресени от кървава драма, която се разигра снощи. При семеен скндал тъст закла 41-годишния си зет Михаил И. Двамата се скарали, после тъстът грабнал нож и пробол няколко пъти в шията внезапно и смъртоносно зет си. Малко преди 21 часа в понеделник вечерта повикана линейка е транспортирала безжизнения Михаил в Спешен център – Разлог, но лекарите само констатирали смъртта му. Полицията провежда  разследване за трагичния инцидент. Тъстът е задържан.", "date": "2019.03.26", "title": "Тъст закла зет си"}
{"url": "https://www.monitor.bg:443/bg/a/view/kanada-dava-ubejishte-na-jataci-na-snoudyn-160731", "text": "Канадските власти предоставиха статут на бежанци на семейство, което през 2013 г. в Хонг Конг помогна на бившия служител на Агенцията за национална сигурност на САЩ Едуард Сноудън да се укрие, съобщи Си Би Ес. Отава е представила съответните документи 42-годишната Ванеса Родел и на нейната седемгодишна дъщеря Кийн. Бивш служител на Агенцията за национална сигурност на САЩ Едуард Сноудън през 2013 г. публикува информация за методите за електронно наблюдение на американските специални служби, включително незаконното подслушване на чуждестранни лидери. Сноудън не е предател според Путин, не бил прав да разкрива US шпионски тайни Бягайки от преследването от страна на американските власти, Сноудън изпраща молби за убежище до властите в повече от 20 страни, включително Русия. На 1 август 2014 г. той получава тригодишно разрешение за пребиваване в Русия, което по-късно е удължено за същия период.", "date": "2019.03.26", "title": "Канада дава убежище на ятаци на Сноудън"}
{"url": "https://www.monitor.bg:443/bg/a/view/aleksandyr-aleksandrov-feldsherite-ni-namaljaha-napolovina-zaminavat-za-sa-sht-i-kanada-160709", "text": "Искаме да сме самостоятелно представени според Закона за съсловните организации, казва в интервю за \"Монитор\" председателят на Сдружението на фелдшерите в България - Настояваме за приемане на отделен закон или поправка в сега съществуващия Закон за съсловните организации, с която да бъдем представени като отделна, независима организация. Сега ние сме в Българската асоциация на професионалистите по здравни грижи, където сме принудени да членуваме. Там членуват още 13 професии, а ние се чувстваме игнорирани в тази амалгама. - Защото по този начин се обезсмисля нашата работа, тъй като председател на всички тези професии е председателят на БАСПЗГ – Милка Василева, която е медицинска сестра. Няма начин човек с друга професия, различна от нашата, да ни представлява пред институциите или пред международни организации. Между нашата и тяхната професия няма нищо общо, затова и не могат да защитават правата ни.  - Има наши представители, но те са назначени, не са избрани. А това не е демократично. Наши представители там би следвало да се излъчат, след като са демократично избрани от нашето съсловие, за да представляват професията и защитават интересите на нейните представители. С назначени хора не става, прилича на някакъв колхоз. Като се има предвид това, няма как ние да сме съгласни човек, който е назначен без наше знание, да ни представлява. Сдружението на фелдшерите в България съществува от близо 30 години. Ние сме неправителствена организация, която не влиза в рамките на Закона за съсловните организации. Точно затова искаме той да бъде променен. Всяка регулирана професия от направление здравеопазване би трябвало да има отделна професионална съсловна организация. Фактът, че сега сме причислени към БАСПЗГ, не ни помага. Напротив, пречило ни е изключително много през годините, пречи ни и сега. Там са всички професионалисти по здравни грижи - 12 професии. Не може да сме в тази каша от професии, защото губим идентичност.  - Независимо от исканията ни за самостоятелна съсловна организация, ние подкрепяме исканията и на медицинските сестри за достойно заплащане на техния труд. Всеки трябва да знае какво получава и срещу какъв труд. Затова искаме, както за тях, така и за нас, месечно възнаграждение от поне две минимални работни заплати, остойностяване на медицинските и здравните грижи поотделно за всяка една професия. Не може всички да взимат едни и същи пари. В това отношение трябва да има ред и регламент.  - Заплата, близко до минималната – 600 – 700 лева. Тази сума е крайно недостатъчна и не изразява това, за което лекарските асистенти са обучавани.  - Между тези две професии няма никаква разлика. Преди пет години предложихме фелдшерите да придобият наименованието лекарски асистенти, за да са разпознаваеми както в Европа, така и по света. Тази професия е изключително актуална и популярна не само на Стария континент, но и в САЩ и Канада, където много се търсят и наши колеги вече заминават. Търсят се и в Австралия. Понятието лекарски асистенти като философия е нова парадигма в медицинското образование, защото медицината не е индивидуален начин на обслужване, а екипна работа. Те са основно звено в медицинското обслужване на населението.  - Работещите лекарски асистенти към момента са не повече от 3000 души в цяла България. Преди седем-осем години бяхме 7000 човека.  - Да, точно така е. Нашите хора емигрират не само в Европа, но и в САЩ, Канада и дори Австралия. Причината е финансова.  - В сектора спешна помощ работят най-много, но това не означава, че не могат да бъдат представени добре и в други сектори на медицината. Можем да работим както в извънболничната, така и в болничната помощ, също и съвместно с общопрактикуващите лекари. Освен това много колеги са наети в предприятия и институции, например в старчески домове. Самият аз работя в системата на лишените от свобода. Лекарските асистенти работят навсякъде, където е необходима качествена и квалифицирана медицинска помощ, а не здравна грижа. Много общопрактикуващи лекари с практики в малки селища, отстоящи на километри едно от друго, наемат за тях точно лекарски асистенти. Те извършват качествена медицинска помощ там, където лекар няма. Най-много обаче те са в центровете за спешна медицинска помощ.  - Да, това е въпрос на законодателна промяна. Например ние сме най-близо до хронично болния, джипито е на десетки километри в града. Същевременно ние нямаме право да му изписваме лекарства по здравна каса, които вече са назначени от лекаря. Съществуват и редица други спънки, които могат да бъдат решени с промени в нормативната уредба така, че да сме в по-голяма услуга и помощ на пациентите. Бихме поставили редица искания, но първо трябва да бъдем признати за равноправна и самостоятелна съсловна организация.  - Разговорът беше обнадеждаващ. Министър Ананиев обеща да направи което е в правомощията му за промяна в Закона за съсловните организации. Договорихме се да имаме яснота по въпроса до две седмици. В противен случай ще преминем към ефективни протестни действия. Символичните обаче ще продължат, като продължаваме да подкрепяме медицинските сестри, акушерките и физиотерапевтите в техните справедливи искания. В бъдеще ще поискаме лекарските асистенти да придобиват специалности така, както лекарите. Те биха могли да работят в анестезиологичните отделения, като помощници в хирургията, широк е спектърът, в който те могат да бъдат изключително полезни. Сега в медицинските колежи и университетите колегите се обучават само по направление обща медицина. Александър Александров е завършил великотърновския Институт по здравни грижи през 1986 година Работил е в Спешния център в Перник и Медицинска минно-спасителна служба в Бобовдол В момента е лекарски асистент в Главна дирекция „Изпълнение на наказанията“ към Министерството на правосъдието От 2007 година е председател на Сдружението на фелдшерите в България  ", "date": "2019.03.26", "title": " Александър Александров: Фелдшерите ни намаляха наполовина, заминават за САЩ и Канада"}
{"url": "https://www.monitor.bg:443/bg/a/view/spirat-vodata-v-njakoi-chasti-na-sofija-160738", "text": "На 27 март 2019 г. (сряда), във връзка с подмяна на уличен водопровод на ул. „инж. Георги Белов“ район „Младост“, се налага спиране на водоподаването от 09:00 до 21:00 часа на клиентите на „Софийска вода”, живеещи в района на: ул.“ Абагар“, ул. „инж. Георги Белов“ от №17 до ул. „Самоковско шосе“, ул. „Самоковско шосе“ №2, ул. „Цветна градина“ №1, 1А, 3, 5, ул. „Стадион“, жк. „Експериментален – блокове“ от №1 до №37, бл. 38, 39, 40, 41, 42, 43, 44, 45. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред блокове №42, 43. На 27 март 2019 г. (сряда), във връзка с монтаж на спирателен кран на ул.“Габър“ жк. „Банишора“, се налага спиране на водоподаването от 09:00 до 18:30 часа на клиентите на „Софийска вода”, живеещи в района на: ул.  „Шумен“  от  ул.„Габър“  до  бул. „Ген. Николай  Г. Столетов“, ул. „Габър“  от  ул. „Алдомировска“  до  ул.\"Шумен“; ул. „Алдомировска“  от  ул.  „Габър“  до  бул. „Ген.Николай Г. Столетов“. При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Габър “ ъгъла с ул. „Алдомировска“. Ремонтните дейности ще осигурят по-добро управление на водопроводната мрежа като максимално се ограничат зоните на евентуални бъдещи нарушения на водоснабдяването Засегнатите от прекъсването на водата, могат да получат повече информация от Телефонния център на “Софийска вода” АД на телефон 0800 12121 или да следят за развитието на всички текущи теренни дейности в реално време чрез Виртуалния информационен център на дружеството - http://www.sofiyskavoda.bg/water_stops.aspx. “Софийска вода” АД предварително се извинява на своите клиенти за причинените временни неудобства! Интернет сайтът на дружеството (www.sofiyskavoda.bg) дава възможност на клиентите да се абонират за съобщенията за прекъсване на водоподаването. На електронната си поща те могат лично да получават информация за планираните спирания. Друг начин е да се възползват от безплатната услуга за известяване чрез СМС.", "date": "2019.03.26", "title": "Спират водата в някои части на София"}
{"url": "https://www.monitor.bg:443/bg/a/view/sa-sht-s-uspeshen-test-na-pro-160736", "text": "САЩ успешно свалиха междуконтиненталната ракета, съобщи Агенцията за противоракетна отбрана в състава на Пентагона.   Това са първите по рода си залпови изпитания – срещу целта бяха изстреляни две ракети, главна и резервна. Главната успешно е поразила тялото на балистичната ракета, а резервната е ударила главата и бордовия компютър. Межконтиненталната ракета е изстреляна от тестовия полигон „Рейгън” на атола Кваджалейн в Република Маршалови острови, на повече от 6 400 километра от американския бряг. Прехващащите ракети са изстреляни от военновъздушната база Ванденберг в Калифорния. Според предварителните резултати всички системи са сработили успешно. „Системата работи точно така, както е проектирана и резултатите от тестовете показват практическите възможности на противоракетната отбрана”, коментира генерал-лейтенант Самюел Гривс. Тези тестове не бяха анонсирани, въпреки че обикновено за изстрелването на ракети се съобщава няколко месеца по-рано. Успехът дава сигурност на САЩ, че могат да се противопоставят на заплахите, идващи от Северна Корея.", "date": "2019.03.26", "title": "САЩ с успешен тест на ПРО"}
{"url": "https://www.monitor.bg:443/bg/a/view/chakame-poveche-letovnici-ot-ostrova-i-holandija-160716", "text": "Повече почиващи по летните ни курорти на Черноморието очакваме от Острова и Холандия, съобщи за „Монитор“ Константин Занков от Константин Занков от Института за анализи и оценки в туризма. „Те обаче няма да компенсират спада на записванията от по-големите основни пазари като Русия и Германия“, смята експертът. По думите му хотелиерите могат да на записванията на чужденците. „Засега обаче спадът в ранните записвания е значителен и като цяло може да се очакват по-малко летовници от други страни“, поясни той. Занков смята, че не сме направили всичко необходимо да запазим чужденците, които в последните няколко години предпочетоха България, заради нестабилността тогава в Египет, Тунис и донякъде в Турция. „Тези 3 страни дърпат отново тези туристи и така България и Испания губят от това. От друга страна не бива да забравяме, че туристите най-добре се броят на есен. Има шанс в случай, че в конкурентните на България дестинации в разгара на сезона няма места, то част от германците или руснаците да решат да дойдат на нашите морски курорти. Не бива да забравяме, че немските туристи са важни за нас, защото те имат по-дълъг престой в курортите“, поясни той. Експертът припомни за активната политика на съседна Турция, която в по-слабите периоди от сезона дава субсидии на туроператорите, осигуряващи туристи. „Освен това там има устойчива политика за развитие на туризма, която продължава от години“, добави Занков. Според него в привличането на туристи. По думите му, необходима е правилна маркетингова политика за основните ни пазари. „Освен това за да сме конкурентни трябва да имаме високо качество на обслужването. Акцент трябва да се постави и на културно-познавателния туризъм, който в момента малко се развива. Не се знае какви ресурси има в сегмента, кой се грижи за тях и как те се рекламират извън страната. Именно по този начин може да се увеличи броят на туристите в по-слабите месеци от сезона в началото и в края му. Сега част от хотелиерите на практика нямат мотивация да работят след 5-6 септември. В тази връзка трябва да се знаят кога са пиковете в масовия туризъм, за да може през останалото време да има адекватна ценова политика и така да станем алтернативна дестинация“, смята Занков. Според него има разработени алтернативни продукти, като например велотрасето по оречието на Дунав, но то не се промотира в достатъчно активно в чужбина.", "date": "2019.03.26", "title": "Чакаме повече летовници от Острова и Холандия"}
{"url": "https://www.monitor.bg:443/bg/a/view/v-kraja-na-mart-baba-marta-se-razluti-160723", "text": "Днес се очаква да се заоблачи и над Югоизточна България и над страната облачността ще е значителна. На много места, главно около и след обяд ще превали дъжд. Вятърът ще се ориентира от северозапад, в Източна България - от север-североизток, ще е до умерен и с него ще започне да прониква студен въздух. Температурите ще се понижат и преобладаващите максимални ще бъдат между 12 и 17 градуса, все още на места в Югоизточна България до 20 градуса. Атмосферното налягане ще е по-ниско от средното за март - ще започне да се повишава. Над планините облачността ще е значителна и на много места ще превали дъжд, над 1700 м - сняг. Ще духа умерен северозападен, по билата - югозападен вятър. Максимална температура на височина 1200 м около 7 градуса, на 2000 м - около 1 градуса. По Черноморието ще се заоблачи, но все още ще е без валежи. Ще духа до умерен вятър от север-североизток. Максималните температури на въздуха ще са между 13-18 градуса. Температурата на морската вода е 10 градуса. Вълнението на морето ще бъде 2-3 бала В средата на седмицата от север-североизток понижението на температурите ще продължи. В сряда над източната половина от страната и в планините ще остане предимно облачно, на места със слаби превалявания. Над северозападната част от страната ще има значителни разкъсвания и намаления на облачността. В четвъртък ще е почти без валежи, с разкъсана облачност. Ще е най-хладно, с преобладаващи максимални температури между 8 и 13 градуса, а минималните ще са между минус 2 и 3 градуса.", "date": "2019.03.26", "title": "В края на март Баба Марта се разлюти"}
{"url": "https://www.monitor.bg:443/bg/a/view/pochivame-4-dni-po-velikden-160726", "text": "Първата за годината по-дълга почивка за работещите тази година е за Великден, който ще честваме на 28 април. За празника ще се почива общо 4 дни - от петък, 26 април, до понеделник, 29 април, включително. За сметка на това обаче, около 1 май - Ден на труда и на международната работническа солидарност, сряда, няма да има допълнителни почивни дни. Така ще бъде и на Гергьовден - 6 май, Ден на храбростта и Българската армия, който се пада в понеделник. Без допълнителни почивни дни ще преминат и празниците около 24 май (петък) - Ден на българската просвета и култура и на славянската писменост. Следващата по-дълга почивка ще бъде чак около коледните празници. 24, 25 и 26 декември - Бъдни вечер и Рождество Христово, през 2019 г. са съответно вторник, сряда и четвъртък. Ще се почива три дни, но без допълнителни свободни дни.", "date": "2019.03.26", "title": "Почиваме 4 дни по Великден"}
{"url": "https://www.monitor.bg:443/bg/a/view/vseki-treti-osvidetelstvan-e-shizofrenik-ili-autist-160694", "text": "Всеки трети българин с ТЕЛК решение е освидетелстван за шизофреник, аутист, умствено изостанал или сляп. Това става ясно от данните на Агенцията за хора с увреждания, според които от 740 594 инвалиди, 271 859 са с 90% неработоспособност. Действащата през 2018 г. реформа в медицинската експертиза въведе новата скала, по която всяка диагноза дава точно определен процент. 90 на сто инвалидност освен за шизофрения, тежка умствена изостаналост, слепота и аутизъм се дава и за тумор на бъбрека, злокачествени новообразования на трахеята, на бронхите и белите дробове. Нашенците, които са загубили един крак в тазобедрената става, също попадат в тази група. Освен това до 90% инвалидност води и злокачественият тумор на хранопровода до първата година след операцията. Процентът до 5-ата година след интервенцията намалява от 50 до 80 на сто в зависимост от състоянието на пациента. Хората с най-тежки увреждания у нас са предимно възрастни. като повечето не могат да се самообслужват и имат нужда от чужда помощ. Освен тях още 3774 хлапета с по-нисък процент се нуждаят от личен асистент. Докато при пълнолетните с най-тежки увреждания по-голям е делът на тези, които нямат потребност да ползват услугите на помощник – 177 945. Най-голям е процентът на инвалидност в област Силистра – 21%. Това беше и първият разследван от прокуратурата регион за злоупотреби с ТЕЛК-ове. По данни на прокуратурата в местните села Черник, Вокил, Овен и Поройно всеки втори пенсионер притежавал документ за намалена работоспособност. Най-фрапиращ бил случаят на жена с 93 на сто инвалидност, която работела като шивачка. където всеки пети бил освидетелстван. В челната десятка по инвалидност се нареждат още Видин, Монтана, Кюстендил, Перник и Плевен. Най-малко хора с увреждания, под 10% от населението на областите, има в София, Стара Загора, Търговище, Хасково, Благоевград, Бургас, Варна, Велико Търново и Кърджали. Междувременно от здравното министерство публикуваха за обществено обсъждане промени в наредбата на медицинската експертиза. Според измененията ТЕЛК комисиите ще сумират заболяванията, ако основното носи поне 50% и има още едно с толкова. Според сега действащата наредба увеличение на процента неработоспособност се прави само ако основното увреждане носи поне 80 на сто, а съпътстващото – поне 50 на сто. Така с промените ТЕЛК-овете на българите с повече от едно заболяване, които са оценени с поне 50% инвалидност, ще се формират като към основното увреждане бъдат прибавяни 20% от сбора на съпътстващите. При сумирането няма да има значение дали болестите са от общ характер, или са вследствие от основното.", "date": "2019.03.26", "title": "Всеки трети освидетелстван е шизофреник или аутист"}
{"url": "https://www.monitor.bg:443/bg/a/view/pentagonyt-dava-miliard-za-stenata-s-meksiko-160730", "text": "Пентагонът даде $1 милиард за стената с Мексико, съобщи АП. Агенцията отбелязва, че средствата ще се използват за проектиране и строеж на спорната ограда с дължина от 91 км. в района на Ел Пасо. През февруари президентът Доналд Тръмп обяви национална извънредна ситуация, за да насочи милиарди долари към изграждането на стени. Тогава президентът пренасочи средства за борба с наркотиците за частично финансиране на изграждането на нови стени. В писмо до конгреса от Пентагона посочват, че траншът от $1 млрд. е първият. В същото време конгресмени - демократи започнаха инициатива срещу намерението на Тръмп да строи стена по границата с Мексико.", "date": "2019.03.26", "title": "Пентагонът дава милиард за стената с Мексико"}
{"url": "https://www.monitor.bg:443/bg/a/view/tristrankata-obsyjda-individualnata-ocenka-na-invalidite-160729", "text": "Националният съвет за тристранно сътрудничество се събира на извънредно заседание днес следобед, на което ще обсъди новата индивидуална оценка на хората с увреждани. Това съобщиха от правителствената пресслужба. Методиката миналата седмица получи подкрепа от Националния съвет за интеграция на хората с увреждания. Проектът за правилник за прилагане на Закона за хората с увреждания обаче не беше подкрепен от повече от половината членове. Според новия закон индивидуалната оценка трябва да започне да се прилага от 1 април, като по-късно ще бъде направен анализ на действието й и ако е необходимо ще бъдат извършени корекции. Според проекта на методика за индивидуалната оценка, ако човек с увреждане е заявил лична помощ, тогава социалният работник, който попълва формуляра ще попълва отделни части от него, касаещи личната помощ. Формулярът се състои от няколко модула, като той е съобразен със степените на зависимост на три възрастови групи - деца на възраст от 0 до 12  години, от 12 до 18 години и хора над 18 години с отчитане на съответната специфика. Броят часове лична помощ ще се изчисляват с помощта на три коефициента, като стойностите им са записани в проекта на методиката. Сборът на точките от компонентите ще се умножава по съответния коефициент в зависимост от това към коя възрастова група принадлежи инвалида.", "date": "2019.03.26", "title": "Тристранката обсъжда индивидуалната оценка на инвалидите"}
{"url": "https://www.monitor.bg:443/bg/a/view/v-sa-sht-prieha-zakonoproekt-za-raznoobrazjavane-na-gazovite-dostavki-v-evropa-160725", "text": "Камарата на представителите на Конгреса на САЩ прие законопроект за противодействие на доставките от Русия на енергийни източници в Европа, съобщават световните агенции. Накратко названието на нормативния документ е „Закон 2019 г. за европейската енергийна безопасност и диверсификация”. Законопроектът е бил подкрепен от 391 депутати, а срещу него са гласували 24. Законопроектът има за цел да намали зависимостта на европейските страни от доставките на руски природен газ, да се увеличи конкуренцията на пазара, да се поощряват инвестициите на американски фирми в енергийната инфраструктура в Европа, а също така да се увеличи износът на енергоносители и технологии от САЩ. Законопроектът предвижда директна поддръжка на изграждането на газопроводи, спомагащи за разнообразяването на източниците на доставка на синьо гориво за Стария континент. За да стане проектът закон, той трябва да бъде одобрен и от американския сенат и да бъде подписан от президента на САЩ. Днес стана известно още, че Energy Transfer и Shell планират да реконструират LNG-терминала си в Луизиана и през него да може да се изнася втечнен природен газ, а не само да се внася, както е в момента. Предвижда се капацитетът на съоръжението да дава възможност за втечняване на почти 16,5 млн. т метан. В близките седмици се очаква двете компании да публикуват условията за търговете за реализация на проекта си Lake Charles. САЩ за първи път започнаха да експортират втечнен природен газ през 2016 г., когато Cheniere Energy изпрати от терминала си Sabine Pass в Луизиана пратка за Бразилия. След това друг танкер достави американски метан в Португалия. В момента САЩ имат 3 експортни терминала за втечнен природен газ, като в следващите години трябва да заработят още няколко.", "date": "2019.03.26", "title": "САЩ ще поощряват инвестициите за разнообразяване на газовите доставки в Европа"}
{"url": "https://www.monitor.bg:443/bg/a/view/obstrelyt-v-gaza-ne-stihva-160727", "text": "Израелските удари в ивицата Газа и ракетният обстрел от палестинските територии продължиха и тази нощ, въпреки обявеното спиране на огъня, съобщи Франс прес. След размяна на ракетни удари през целия вчерашен ден Израел и палестинската групировка \"Хамас\" вечерта се споразумяха за примирие с посредничеството на Египет. Това съобщи за Ройтерс високопоставен палестински представител. Според представителя, пожелал анонимност, примирието влязло в сила в 22:00 ч. местно време (20:00 ч. по Гринуич). Телевизията на \"Хамас\" потвърди, че има сключено примирие сред разменените ракетни атаки и въздушни удари днес. Рано тази сутрин обаче израелската армия съобщи, че от ивицата Газа след 22:00 ч. е имало най-малко 30 нови изстрела на ракети и минометни снаряди, с което общият им брой от вчера вечерта е около 60. Тя каза, че е ударила около 15 нови мишени, включително военен комплекс на групировката \"Ислямски джихад\", освен десетките цели, поразени от израелската армия вчера вечерта.", "date": "2019.03.26", "title": "Обстрелът в Газа не стихва"}
{"url": "https://www.monitor.bg:443/bg/a/view/dora-izsledovatelkata-shte-radva-malkite-zriteli-i-v-igralen-film-trejlyr-160728", "text": "Да попадне в най-страшната за нея джунгла – гимназията. Това очаква любимата героиня на най-малките зрители от „Дора изследователката“, когато приключенията й направят рязък завой към игралното пълнометражно кино. С лилава раница на гърба си в „Дора и градът на златото“ ще видим младата филмова надежда Изабела Монер (Трансформърс: Последният рицар, Instant Family), а освен добре познатите й другари Буутс (Ботичко) и Диего, в новата мисия на Дора ще се включи още и група тийнейджъри. Сюжетът на филма ще се завърти около откриването на градът на златото – първоначално мечта за родителите на Дора (в ролите са Ева Лонгория и Майкъл Пеня), който впоследствие се превръща в причината за отвличането на малката изследователка и трима нейни съученици. „Дора и градът на златото“ ще направи премиерата си в кината на 23 август, а сред останалите актьори във филма са Еухенио Дербес, Темуера Морисън, Бенисио дел Торо, Адриана Бараза, Джефри Уолбърг и др. Сценарият на „Дора и градът на златото“ е дело на Николас Столър, а режисьор на филма е Джеймс Бобин.", "date": "2019.03.26", "title": "„Дора изследователката“ ще радва малките зрители и в игрален филм (ТРЕЙЛЪР)"}
{"url": "https://www.monitor.bg:443/bg/a/view/tri-ostavki-v-kabineta-na-mej-i-parlamentyt-zavze-kontrola-nad-brekzit-160722", "text": "След многочасови дебати и с крехко мнозинство от 27 гласа парламентът в Лондон все пак даде знак, че той ще определи какъв ще е разводът в ЕС, съобщи АП. Поправката беше внесена от консерватора сър Оливър Летуин. Така беше заобиколен блокажът в парламентарната процедура и беше дадена възможност на депутатите тази седмица да определят кой вариант за прилагане на Брекзит ще бъде приемлив за мнозинството от членовете на Камарата на общините. Поправката, внесена от депутата консерватор Оливър Летуин, налага промяна в правилата на заседанието на парламента в сряда, за да се предостави време за гласуване за различни варианти за Брекзит. Поправката бе приета с 329 срещу 202 гласа и ще позволи в сряда да бъде организирана серия от гласувания, включително за оставане в единния пазар, за нов референдум и дори за отмяна на излизането от ЕС, посочи Франс прес. Очаквано тридесет депутати от Консервативната партия гласуваха против правителството, включително трима заместник - министри - Ричард Харингтън, Алистър Бърт и Стив Брайън. Последните подадоха своите оставки от \"Даунинг стрийт\" 10. Така премиерът Тереза Мей ще трябва да се бори и с опозиционери в собствения си кабинет. Изменението не уточнява точно кои алтернативи ще бъдат предложени на депутатите, които трябва тази сряда самостоятелно да определят дневния ред на парламента, за да разгледат различни предложения относно положението около Брекзит. В същото време, както вече беше съобщено от британските медии, сред вариантите може да е избор между провеждане на втори референдум, отмяна на Брекзит, напускане на ЕС без сделка и запазване на членството на страната в Митническия съюз на ЕС и Единния европейски пазар. С минимално мнозинство от 3 гласа беше отхвърлено предложението на опозицията да се иска от Брюксел ново удължаване на срока за напускане, ако до 5 април парламентът в Лондон все още не е постигнал съгласие за Брекзита.", "date": "2019.03.26", "title": "Три оставки в кабинета на Мей и парламентът завзе контрола над Брекзит"}
