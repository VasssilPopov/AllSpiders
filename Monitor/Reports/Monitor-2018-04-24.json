{"url": "http://www.monitor.bg/a/view/74469-%D0%91%D0%BE%D1%80%D0%B8%D1%81%D0%BE%D0%B2-%D0%9D%D0%B0-%D0%91%D0%B0%D0%BB%D0%BA%D0%B0%D0%BD%D0%B8%D1%82%D0%B5-%D1%82%D1%80%D1%8F%D0%B1%D0%B2%D0%B0-%D0%B4%D0%B0-%D1%81%D0%BC%D0%B5-%D1%81%D0%B5%D0%BC%D0%B5%D0%B9%D1%81%D1%82%D0%B2%D0%BE/", "text": "Следващата среща на „Варненската четворка“ ще е през юни в Солун\n                    \nНа Балканите трябва да сме семейство. Това стана ясно от думите на премиера Бойко Борисов след срещата на високо равнище между лидерите на Сърбия, България, Гърция и Румъния в Букурещ. „България, Гърция, Румъния трябва да направим всичко възможно с нашите братя от Сърбия да сме голямо семейство на Балканите“, заяви министър-председателят. Той припомни балканската обиколка на председателя на ЕК Жан-Колд Юнкер, тази на председателя на Европейския съвет Доналд Туск, както и ангажираността на немския канцлер Ангела Меркел. Според него Меркел помага много Балканите да „дръпнат“ напред. По думите му, която и държава да има проблем на Балканите, той пряко рефлектира върху всички. Той обясни, че те нямат амбицията като Вишеградската четворка да правят декларации, а искат само инфраструктура, пристанища, свързаност, дигане на ръста на икономиката. Според него не са леки решенията, които сръбския му колега Александър Вучич трябва да взима. „Без да преглътнем Косово, Босна и Херцеговина, не можем Балканите да вървим напред. Горд съм с политическия елит на Балканите“, допълни премиерът Борисов. \n\nСледващата среща на т.нар. „Варненска четворка“ ще бъде в края на юни в Солун, като там ще бъдат и транспортните министри, за да се работи максимално бързо по транспортните проекти. „Имаме месец и половина интензивна работа“, каза Борисов. Около 5-8 юни пък ще бъде срещата 16+1 с Китай.\n\nНа свой ред румънският премиер Виорика Дънчила поздрави Вучич. „Оценявам ролята на Сърбия като фактор за стабилност в Западните Балкани и позитивната роя по отношение на сътрудничеството и помирението в региона. Искам да го уверя в нашата подкрепя във процеса на присъединяване в ЕС. В същото искам да приветствам премиера Бойко Борисов на тази среща и да го уверя в нашата подкрепа за постигане на целите на Българското председателство, където Западните Балкани имат ключово място“, заяви Дънчила.\n\nГръцкият премиер Алексис Ципрас пък изтъкна, че тези срещи между 4-те държави не са стартирали отдавна, но форматът тежи на мястото си. Целта според него е сътрудничество и допринасяне за мира и сигурността в региона. „Всички знаем, че Балканите са мястото, където има много предизвикателства. Това е регион, който често пъти е бил изправян пред конфликти, но има много потенциал. Аз вярвам, че е важно, че имаме нещо като институция в лицето на този четристранен формат“ уточни той. По думите му трябва да се направи всичко възможно за развитието на Балканите. „Трябва да си сътрудничим и да се възползваме от възможностите, които се изправят пред нас“, добави той. Той се съгласи с Борисов по отношение на възможностите за развитие на Западните Балкани и „трябва да направим всичко възможно за европейското бъдеще на Западните Балкани“. Гръцкият премиер уточни, че страната му винаги е подкрепяла идеята за мирни Балкани. „Председателството на България е изключителен успех“, каза още Ципрас като добави, че е важно следващите страни, които ще председателстват Съвета на ЕС да поддържат линията. „Искаме да подпомогнем идеята Сърбия да се присъедини към ЕС, защото Сърбия винаги е работела в тази посока“, каза той. Ципрас обясни още, че са обсъждали редица проекти, тъй като отдават голямо значение на свързаността на Балканите. „Обсъдихме конкретно магистрали, жп линии, свързване на пристанища и нашите реки. София-Солун-Букурещ – това е проект, който ще доведе до увеличение на пътникопотока и туристите, които минават от Румъния и България към Гърция, както и обратно“, увери Ципрас. Ципрас коментира и енергийните проекти между България и южната ни съседка, както е вертикалният коридор, който ни свързва енергийно и с Румъния. Трябва да търсим източници на финансиране от ЕС, но и от инициативи като 16+1. В този формат Гърция до този момент е била наблюдател, но ще стане и член, увери той.\nПрезидентът на Сърбия Александър Вучич каза, че изводите са, че ще създаде работна група на транспортни и комуникационни министри, за да могат да конкретизират проектите. Трябва да работим изключително бързо, заяви той. Той поясни, че Сърбия има увеличен стокообмен с Румъния, България и Гърция. „Ние искаме да сме поредната страна-членка на ЕС и без вашата подкрепа ние не бихме могли да го реализираме“, бе категоричен той. Те са обсъждали и финализирането на магистралите към България и Сърбия и за модернизирането на жп линията Ниш-България, добави Вучич.\n\n\n \n                    ", "date": "2018.04.24", "title": "Борисов: На Балканите трябва да сме семейство"}
{"url": "http://www.monitor.bg/a/view/63034-%D0%94%D0%B8%D0%BC%D0%B8%D1%82%D1%8A%D1%80-%D0%94%D0%B6%D0%B0%D0%BC%D0%BE%D0%B2-%D0%B0%D1%82%D0%B0%D0%BA%D1%83%D0%B2%D0%B0-%D0%BF%D0%B0%D0%BA-%D0%BA%D0%BC%D0%B5%D1%82%D1%81%D0%BA%D0%B8%D1%8F-%D1%81%D1%82%D0%BE%D0%BB-%D0%B2-%D1%80%D0%BE%D0%B4%D0%BD%D0%BE%D1%82%D0%BE-%D0%A1%D0%B5%D0%BC%D1%87%D0%B8%D0%BD%D0%BE%D0%B2%D0%BE/", "text": "\n                    Бившата легенда в борбата Димитър Джамов се е регистрирал като кандидат за частичните кметски избори в родното му село Семчиново, община Септември. Това потвърдиха от местната Общинска избирателна комисия, където са записали кандидатурата му, издигната от ДПС. Джамов един мандат вече управлява Семчиново. Другият претендент за „горещия „ стол е също бившият кмет Пламен Темелков, който беше отстранен от длъжността с решение на Върховния административен съд, тъй като отсъстваше от работа над 3 месеца заради престоя му в ареста на испанския град Марбея. Темелков, който е издигнат от Инициативен комитет, беше екстрадиран от страната ни на 3 август миналата година и качен на самолета за Испания, след като бе обвинен за участие в организирана престъпна група за трафик на хора с цел сексуална експлоатация. В Испания заедно с Темелков бяха изпратени още седем наши сънародници от пазарджишко, а през октомври Пламен Темелков се завърна в България. По неофициална информация бившият кмет на Семчиново е бил пуснат от ареста с парична гаранция. Извънредните кметски избори в Семчиново са насрочени за 20 май, а регистрации за участие в изборите са направили в ОИК – Септември и ГЕРБ, и БСП. Очакванията са обаче те да не издигнат кандидати.\n\n \n                    ", "date": "2018.04.24", "title": "Димитър Джамов атакува пак кметския стол в родното Семчиново"}
{"url": "http://www.monitor.bg/a/view/4964-%D0%9C%D0%B0%D0%B9%D0%BA%D0%B8-%D0%BF%D0%BE%D0%BC%D0%B0%D0%B3%D0%B0%D1%82-%D0%BD%D0%B0-%D0%B1%D0%BE%D0%BB%D0%BD%D0%BE-%D0%B4%D0%B5%D1%82%D0%B5-%D0%B7%D0%B0-%D1%82%D1%80%D0%B0%D0%BD%D1%81%D0%BF%D0%BB%D0%B0%D0%BD%D1%82%D0%B0%D1%86%D0%B8%D1%8F/", "text": "\n                    Майки от пазарджишкото звено на Движение на българските майки дариха 1000 лв. за лечението на 10-годишния Митко Ричков, който се нуждае от лечение и трансплантация. Момчето страта от напластичен едроклетъчен Неходжкинов лимфом III степен и вече 5 години се бори с тежкото заболяване, като шансът му е присаждане на костен мозък в клиника в чужбина. Жените са заделили средствата от проведения тазгодишен Великденски базар и смятат оттук нататък това да бъде традиция-да се заделят пари от разпродажбата за нуждаещи се болни деца. На 14 май в Пазарджик в зала „ Маестро Георги Атанасов“ предстои и голям благотворителен концерт в подкрепа на болното момче.  В него ще участват представителни ансамбли, състави, клубове и индивидуални изпълнители от община Пазарджик, както и ученици от НУ „Отец Паисий\" и ОУ „Проф. Иван Батаклиев\". Всеки, който иска да помогне на Митко, може да го направи, като си купи покана за благотворителния концерт, както и като дари средства в кутиите в училището и в зала „Маестро Георги Атанасов\" или дарителска сметка:\n\n Банка ДСК – ЕАД BGN\n\n IBAN BG05STSA93000025160733\n\n BIG STSABGSF\n\n  Димитър Георгиев Ричков\n                    ", "date": "2018.04.24", "title": "Майки помагат на болно дете за трансплантация"}
{"url": "http://www.monitor.bg/a/view/42300-%D0%A1%D1%8A%D0%B4%D1%8A%D1%82-%D0%BE%D1%82%D0%BC%D0%B5%D0%BD%D0%B8-%D1%87%D0%B0%D1%81%D1%82-%D0%BE%D1%82-%D0%BD%D0%B0%D1%80%D0%B5%D0%B4%D0%B1%D0%B0%D1%82%D0%B0-%D0%B7%D0%B0-%D0%B3%D1%80%D0%BE%D0%B1%D0%B8%D1%89%D0%B0%D1%82%D0%B0-%D0%B2-%D0%A1%D0%BE%D1%84%D0%B8%D1%8F/", "text": "\n                    Съдът отмени разпоредби на Наредбата за гробищните паркове и погребално - обредната дейност на Столичен общински съвет, по протест на Софийска градска прокуратура . В края на миналата година прокуратурата атакува в съда частта за за осъществяване на погребално-обредни и каменоделски услуги в гробищата.\n\nПри проверка по сигнал на граждански организации са от обвинението заявиха, че посочените норми на наредбата не отговарят на изискванията на нормативен акт от по-висока степен, а именно - Закона за ограничаване на административното регулиране и административния контрол върху стопанската дейност. „Атакуваните разпоредби предвиждат по същество въвеждането на регистрационен и лицензионен режим по отношение на гражданите и юридическите лица, които желаят да осъществяват погребално-обредна и каменоделска дейност на територията на Столична община“, написаха от прокуратурата. Оттам посочиха, че разрешителен режим за извършването на определена стопанска дейност може да се установи само със закон. От СГП са категорични, че разпоредбите са нищожни, което сега е потвърдено и от съда. Пред „Монитор“ от общинския съвет тогава коментираха, че наредбата е приета с мнозинство и по правилника на съвета. Ако има пропуски, ние ще се съобразим с решението на съда, добавиха от там.\n\nПрез октомври „Монитор“ писа за проблеми с каменоделските дейности в гробищата. „Столична община принуждава близките на починали да ремонтират надгробните плочи само чрез определени фирми. Искаш, не искаш, трябва да си избереш една от тях и да плащаш. А какво да правят хората, които са си намерили хора, които да свършат тази работа безплатно като помощ?“, оплака се пред вестника дъщерята на българската Майка Тереза Донка Паприкова Зоя. От общината тогава обясниха, че това обаче по никакъв начин не означавало, че е забранено на роднините на починалите сами да извършват поправки на гробовете, ако могат. Но ако решат да повикат фирма, трябва да разчитат само на лицензирани такива. По този начин от „Московска“ 33 обясниха, че искат да въведат ред, чрез който майстори самозванци не могат да изнудват опечалените да използват техните услуги на измислени цени. Роднини на покойници обаче се оплакват, че гробищната управа ги принуждава да плащат, при положение, че са намерили някой, който да свърши работата безплатно.\n                    ", "date": "2018.04.24", "title": "Съдът отмени част от наредбата за гробищата в София"}
{"url": "http://www.monitor.bg/a/view/74388-%D0%92%D0%B0%D1%80%D0%BD%D0%B0-%D0%BF%D0%BE%D1%81%D1%80%D0%B5%D1%89%D0%B0-%D1%82%D1%83%D1%80%D0%B8%D1%81%D1%82%D0%B8%D1%87%D0%B5%D1%81%D0%BA%D0%BE%D1%82%D0%BE-%D0%BB%D1%8F%D1%82%D0%BE-%D1%81%D1%8A%D1%81-%D0%A1%D0%B8%D0%BD%D1%8F-%D0%B7%D0%BE%D0%BD%D0%B0/", "text": "\n                    2603 паркоместа ще бъдат обособени в Синя зона – Център във Варна, която ще заработи за началото на летния туристически сезон. Зоната е разделена в четири подзони, а от началото на седмицата започна рехабилитацията на пътната инфраструктура и полагането на хоризонталната маркировка. „Изминахме дълъг път от процедури, за да стигнем до етапа на реализация на Синята зона. Тя ще се случи поетапно, за да не се създава дискомфорт на гражданите. Това е уреден в световен мащаб механизъм на регулиране на паркирането в натоварените градски зони във всеки един голям град. Целта е облекчаване на трафика в централната част и осигуряване на проходимост за пешеходците. Всички приходи, генерирани от Синята зона, ще бъдат реинвестирани в изграждане и рехабилитация на тротоари и улици, в създаване на по-добри условия за пешеходците, майките с колички, велосипедистите“, обясни кметът на Варна, Иван Портних. Работното време на Синята зона ще бъде от 9 до 19 часа в делнични дни. През уикенда и по празници паркирането ще е безплатно. Таксата за престой е 1 лев на час. Плащането ще може да се извършва със sms, каквато е практиката и в други градове, със специално мобилно приложение или чрез плащане в брой в около 100 на брой търговски обекта, намиращи се в обхвата на местата за паркиране. „Варна е единственият голям град в страната, в който ще може да се плати кеш в магазин или заведение. Освен това, чрез мобилното приложение, шофьорите ще имат възможността да плащат и половинчасов престой“, коментира шефът на общинското предприятие „Общински паркинги и синя зона“ Младен Иванов. След въвеждане в експлоатация на зоната, ще има гратисен период от минимум 30 дни, през които служители от „Общински паркинги и синя зона“ ще раздават информационни брошури и няма да налагат санкцията задържане на автомобил с техническо средство тип „скоба“. Това ще важи за шофьори, които не са платили, но са паркирали правилно, поясни Иванов. На територията на Синя Зона - Център, ще бъдат монтирани и 10 зарядни станции за едновременното зареждане на общо 20 електрически автомомобила. Електромобилите, мотори и мотопеди ще паркират безплатно, а целта е да се стимулират хората към този по-екологичен транспорт. Преференциално паркиране на автомобили ще бъде осигурено и за хора с трайни увреждания, за които ще има 104 места.\n\nДогодина ще бъде въведена и Синя зона – Широк център, която ще разполага с още 4 500 паркоместа.\n                    ", "date": "2018.04.24", "title": "Варна посреща туристическото лято със Синя зона "}
{"url": "http://www.monitor.bg/a/view/26370-%D0%A8%D0%B0%D1%85%D1%82%D0%B0-%D0%B2-%D0%94%D0%BE%D0%B1%D1%80%D0%B8%D1%87-%D0%B3%D1%8A%D0%BB%D1%82%D0%B0-%D0%B0%D0%B2%D1%82%D0%BE%D0%BC%D0%BE%D0%B1%D0%B8%D0%BB%D0%B8/", "text": "\n                    Шахта за отводняване без решетки в началото на Градския парк в Добрич гълта автомобили и велосипеди, жалваха се в социалната мрежа потърпевши добричлии. Шахтата се намира от страната на „Гаази Баба“, преди скейт зоната. Жулиета Радева обяснява, че при опит да паркира автомобила си, едната гума пропаднала в шахтата. „Искам да кажа едно голямо Благодаря на младите хора, които ни помогнаха тази вечер. Вътре бяхме с малко дете. Не знам какво щяхме да правим, ако не бяха те“, пише дамата.\n\nОказва се, че проблемът не е от вчера, а от близо една година. Според други потърпевши, решетките са счупени на фестивала „Добрич мези“ през лятото на миналата година. Десислава Първанова споделя, че преди една година й се случило същото и отново хора са й помогнали да си изкара колата. Гумата й била разкъсана, а джантата – изкривена.\n\nВ началото на месеца друг автомобил отново паднал в шахтата. Четирима млади мъже повдигнали колата и сменили спуканата гума, която била нова – само на 5 дни, но вече за нищо не ставала. „Момчетата се усмихваха и повториха три пъти, че се случвало често. Мислех, че го казват ей така, да смекчат нелепата ситуация. Там със сигурност е подходящо да си отвориш гумарница“, споделя друга пострадала дама.\n\nНа 24 юли миналата година автомобилът на друга добричлийка пропаднал в шахтата. В колата били двете й малки деца. Наложило се вика „Пътна помощ“. Подала иск срещу Община Добрич и я осъдила да й се заплатят щетите.\n\nЗа съжаление, подобни случаи има често, казват добричлии. През тази шахта минават деца с велосипеди и майки с колички. Деца бягат, карат ролери. Родители идват с автомобилите си да приберат малчуганите от скейт парка. Трябва ли да пострада някое дете или велосипедист, та да се вземат някакви мерки, питат добричлии.\n                    ", "date": "2018.04.24", "title": "Шахта в Добрич гълта автомобили"}
{"url": "http://www.monitor.bg/a/view/18806-%D0%9A%D0%B0%D0%BD%D0%B4%D0%B8%D0%B4%D0%B0%D1%82%D0%B8%D1%82%D0%B5-%D0%B7%D0%B0-%D0%90%D0%BD%D1%82%D0%B8%D0%BA%D0%BE%D1%80%D1%83%D0%BF%D1%86%D0%B8%D1%8F-%D0%B3%D0%BE%D1%82%D0%BE%D0%B2%D0%B8-%D0%B4%D0%B0-%D0%BC%D0%B8%D0%BD%D0%B0%D1%82-%D0%BF%D0%BE%D0%BB%D0%B8%D0%B3%D1%80%D0%B0%D1%84/", "text": "\n                    Кандидатите за членове на новата комисия „Антикорупция“ са готови да минат през изследване с полиграф. Това стана ясно при тяхното изслушване в комисията по корупция в НС.\n\nВ началото на март за поста на шеф на комисията бе избран Пламен Георгиев. Той на свой ред предложи Антон Славчев за заместник и още трима за членове на новия мега орган - Антоанета Цонкова, Пламен Йоцов и Силвия Къдрева. Самият Георгиев представи кандидатите, а те своите концепции за работата на комисията. Славчев доскоро беше шеф на Дирекцията за борба с корупцията в ДАНС, а Антоанета Цонкова е доскорошен зам.-шеф на КОНПИ. Пламен Йоцов пък е кадър на МВР, а Силвия Къдрева е работила в Сметната палата, като от 2014 година ръководи публичния регистър за имуществото на висши длъжности.\n\n\"Моята визия е кандидатите да има професионален опит. Изискват се минимум 5 години стаж, а кандидатите тук имат по 18 и повече години\", похвали карето кандидати Георгиев. Славчев обеща ефективна работа, като според него успехът е във формирането на лидери. По думите му във всяко едно от звената трябва да получава пълна подкрепа от страна на ръководството. Според Цонкова пък членовете на комисията трябва да са безпристрастни и независими, а проверките бързи и качествен.\n\nПодалият сигнал за корупция пък трябва да остане анонимен за лицата, срещу които е алармирал. Пламен Йоцов пък щял да се съсредоточи върху аналитичната дейност. Силвия Къдрева ще се занимава с декларациите за конфликт на интереси и имуществено състояние, които трябва да подаде елита. Очаква се гласуването на кандидатите да мине през пленарна зала до края на седмицата.\n                    ", "date": "2018.04.24", "title": "Кандидатите за „Антикорупция“  готови да минат полиграф"}
{"url": "http://www.monitor.bg/a/view/87050-%D0%A1%D1%82%D0%BE%D0%BB%D0%B8%D1%87%D0%BD%D0%BE-%D1%81%D0%B5%D0%BC%D0%B5%D0%B9%D1%81%D1%82%D0%B2%D0%BE-%D0%B0%D0%BA%D1%82%D1%8C%D0%BE%D1%80%D0%B8-%D0%BC%D0%B8%D0%B7%D0%B5%D1%80%D1%81%D1%82%D0%B2%D0%B0-%D0%B1%D0%B5%D0%B7-%D1%82%D0%BE%D0%BA-%D0%B8-%D0%B2%D0%BE%D0%B4%D0%B0/", "text": "Юлиян Малинов от трупата на Театър „София“ и съпругата му - актрисата Гергана Данданова, имат две деца\n                    \nДа работиш достойна професия, да си високоинтелигентен човек и да живееш без ток и вода вече близо година. Звучи абсурдно, но такава е историята на едно семейство актьори. Той е Юлиян Малинов и е част от трупата на Театър „София“, а тя - Гергана Данданова, е в артистичния състав на Театъра на армията. И насред потресаващата картина присъстват две деца – едното на 6 години, а другото на 12 години.\n\nМесецът е юли, а годината 2017-а. Тогава ДНСК запечатва сградата, в която живеят, а условията вече не могат да се нарекат нормални-токът и водата са спрени.\n\n„В XXI век това е безумно! Има Харта за човешките права, която и да е институция или държава няма правото да остави човек без покрив над главата. Това е единственото жилище, което имам. По този начин ме обричат на излизане на улицата. Въпреки че ходих с децата до ДНСК, от там вдигат ръце и казват: „Има жалби, няма какво друго да направим.“ Дори не ми се говори, защото чувствам горчилка в устата, болно ми е. Налага се да ходим по приятели и роднини, да ги притесняваме. През зимата знаете, че не може да се живее без ток и вода“, разказва Малинов.\n\nАктьорът - този който е призван да носи радост и смисъл на хората, да бъде сред моралните стожери на обществото, се превръща в нарушител.\n\n„Аз не искам да нарушавам закона, съвестен гражданин съм. Но според мен участвахме в измамническа схема, обясни той.\n\nВсичко започва от семеен имот в центъра на София, който притежава бащата на Юлиян. Къщата се простира на 400 кв. м. Всичко за фамилия Малинови върви по мед и масло до 2007 г., когато сключват предварителен договор със строител за построяването на 7-етажна сграда. В замяна получават обезщетение - апартамент. Три години по-късно сградата е готова, има издаден акт 14, но не е въведена в експлоатация. „Строителят изтегли 1 млн. и 200 хил. лв. и изчезна. Не е влагал парите в постройката. Единствено първите два месеца ни плащаше за оборотни жилища, след това изчезна. Тогава банката му запорира всичко без нашето обезщетение“, обясни Юлиян Малинов.\n\nФирмата изпълнител е „Вегастрой“ ООД, а за поръчката отговаря Петър Рашков Младенов. „Вече нямам нищо общо с имота. Да, банката ми отпусна кредит, който не можах да изплатя, след което даде сградата на съдия-изпълнител Биляна Богданова. Седем души, с ясното съзнание, че апартаментите са до акт 14, ги купиха на безценица. Взеха ми и леките коли, и камионите... Загубих си здравето заради кредита“, обясни Младенов пред „Монитор“.\n\n„Част от апартаментите мисля, че са продадени на хора, близки до строителя, защото именно те започнаха да пускат жалби до ДНСК, че живеем незаконно. В крайна сметка човек ако иска да живее в една сграда, няма да иска да я запечатат, обясни Малинов.\n\nСградата обаче остава без акт 16, а актьорското семейство е принудено да остане на улицата. „То не може да се каже, че сме живели там. Ходихме да охраняваме багажа си, защото в сградата имаше няколко съставени протокола от МВР за разбиване на ключалки. Случвало се е да оставаме за няколко дни, но това е било продиктувано от факта, че сме с деца, нямаме друго жилище, а не може постоянно да живеем по роднини и приятели“, разказва патилата си актьорът.\n\nЮлиян, заедно с част от собствениците правят всичко възможно, за да въведат сградата в експлоатация. „Всякак обаче ни се пречи – строителят крие документите. Искаме съдействие от институциите тази сграда да стане напълно легитимна. Налага се всички документи, които крие строителят, да ги вадим наново“, казва актьорът.\n\n„Вече не се занимавам със строителна дейност. Каквото зависеше от мен, докато беше моя собственост, съм го направил“, отрича обаче Петър Младенов.\n\nПо-голямата част от необходимите документи за акт 16 вече е събрана, а на собствениците им остава единствено надеждата, че няма да бъдат възпрепятствани.\n\n\n \n                    ", "date": "2018.04.24", "title": "Столично семейство актьори мизерства без ток и вода "}
{"url": "http://www.monitor.bg/a/view/48784-%D0%9C%D0%B8%D0%BD%D0%B8%D1%81%D1%82%D1%8A%D1%80%D1%8A%D1%82-%D0%BD%D0%B0-%D1%82%D1%83%D1%80%D0%B8%D0%B7%D0%BC%D0%B0-%D0%BF%D0%BE%D1%81%D0%B5%D1%82%D0%B8-%D0%A1%D1%82%D0%BE%D0%BF%D0%B0%D0%BD%D1%81%D0%BA%D0%B0-%D0%B0%D0%BA%D0%B0%D0%B4%D0%B5%D0%BC%D0%B8%D1%8F/", "text": "\n                    Министърът на туризма Николина Ангелкова посети Стопанската академия в Свищов. Пред академичната общност тя представи основните акценти от дейността и целите на министерството, което управлява, както и промените в Закона за туризма, данните и тенденциите в развитието на туризма, като един от водещите сектори в българската икономика. Според министра през последните две години туризмът в България се развива изключително успено, а очакванията за 2018 г. са за 10% ръст. Големите инвеститорски намерения пък щяло да даде възможност и за увеличаването на студентските практики, стажове и кариерна реализаци. Пред академичната общност Николина Ангелкова подчерта и ролята на висшите училища за развитието на туристическия сектор, като отчете от еда страна необходимостта от добре подготвени млади хора, а от друга – знанията и компетенциите на преподавателския състав. В предварителна среща между ректора иминистъра е обсъдена възможността за бъдещо сътрудничество между Стопанската академия и Министерството на туризма, като ще бъде подписано и рамково споразумение за стратегическо партньорство. По време на дискусията бяха отправени и конкретни предложения за включване на различни бекти от Свищов в културно-историческите дестинации и туристически маршрути, който създава Министерството на туризма. В края на срещата министър Ангелкова получи и почетния знак на Стопанската академия.\n                    ", "date": "2018.04.24", "title": "Министърът на туризма посети Стопанска академия"}
{"url": "http://www.monitor.bg/a/view/16721-%D0%A5%D1%83%D0%BB%D0%B8%D0%B3%D0%B0%D0%BD%D1%8A%D1%82-%D0%98%D1%81%D0%B0%D0%B5%D0%B2-%D0%B8%D1%81%D0%BA%D0%B0%D0%BB-%D1%81%D0%BF%D0%BE%D1%80%D0%B0%D0%B7%D1%83%D0%BC%D0%B5%D0%BD%D0%B8%D0%B5-%D1%81-%D0%BF%D1%80%D0%BE%D0%BA%D1%83%D1%80%D0%B0%D1%82%D1%83%D1%80%D0%B0%D1%82%D0%B0/", "text": "\n                    25-годишният Йордан Исаев, задържан за бомбичката, която рани тежко полицайка на дербито „Левски” – ЦСКА, желае да сключи споразумение с прокуратурата. Това заяви пред bTV адвокатът на задържания мъж Васил Крумов.\n\n„Исаев изключително много съжалява за това, което се е случило. Той би искал лично да се извини на ранената полицайка Гергана Зашева, както и на другия по-леко ранен полицай – Петър Иванов”, обяви адвокатът. Исаев твърди, че бомбичката му е била подадена от друг човек и той се опитал да я хвърли към терена, а не към полицията или публиката. Според Крумов причината за действията му е общата еуфория в този момент.\n\nТой не е криминално проявен човек и не извършва престъпление всеки ден. Това е инцидент. Случило се е, осъзнал е какво е направил, казал е на родителите си и веднага се предаде. Много съжалява за това, което е сторил”, обясни пък по-рано пред NOVA Васил Крумов.\n\nВ понеделник съдът наложи най-тежката мярка „задържане под стража” на Йордан Исаев. 25-годишният младеж призна, че той е хвърлил бомбичката по полицаи по време на мача „Левски”-ЦСКА.\n\n„Той ми разказа, че е имало пререкания на стадиона, някой му е подал бомбичката и той я хвърлил”, разказа още адвокатът.\n\n\"С действията си той оказа пълна подкрепа на разследването, част по-скоро да приключи и той да си получи заслуженото. Съдът обаче прие, че на този етап той трябва да бъде изолиран за ареста”, коментира Васил Крумов.\n\nТой обаче е на мнение, че не Исаев не трябва да бъде в затвора, а да бъде пуснат под домашен арест.\n\n \n                    ", "date": "2018.04.24", "title": "Хулиганът Исаев искал споразумение с прокуратурата"}
{"url": "http://www.monitor.bg/a/view/63272-%D0%A2%D1%80%D1%83%D0%BF-%D0%BD%D0%B0-%D1%83%D0%B1%D0%B8%D1%82%D0%B0-%D0%B1%D1%8A%D0%BB%D0%B3%D0%B0%D1%80%D0%BA%D0%B0-%D0%BD%D0%B0%D0%BC%D0%B5%D1%80%D0%B8%D1%85%D0%B0-%D0%B4%D0%BE-%D1%81%D0%B8%D1%86%D0%B8%D0%BB%D0%B8%D0%B0%D0%BD%D1%81%D0%BA%D0%B8-%D0%BF%D0%BB%D0%B0%D0%B6/", "text": "\n                    Труп на жена беше открит захвърлен до плажа на сицилианския град Катания „Ла Плая” на 22 април, съобщиха италианските медии. Според в.”Република” той бил идентифициран от властите – става въпрос за 30-годишната Николина Маринова. Полицията предполага, че тя е била убита с изстрел в лицето. Разследването се води в средите на проституцията. Според хипотезите вероятен убиец е бил или клиент, или сводник на жертвата.\n\nВластите са идентифицирали жертвата благодарение на процедура за разпознаване на пръстовите отпечатъци. Намерено е и фотокопие на стар документ на жената.\n\nБългарката имала значителни рани по лицето и главата, както и много кръв по себе си. Тя била само по сутиен и яке. Според съдебните лекари смъртта е настъпила 3 дни преди откриването на тялото. Изключено е наличието на сексуално насилие върху жертвата. Властите са открили дело за убийство.\n\nТрупът на българката до плажа бил видян случайно от чужда туристка, която подала сигнал до Финансовата гвардия. Трупът бил облегнат на стена до плажа, сякаш жената била седнала насред намиращия се там боклук.\n                    ", "date": "2018.04.24", "title": "Труп на убита българка намериха до сицилиански плаж"}
{"url": "http://www.monitor.bg/a/view/43673-%D0%92%D0%B0%D0%BD-%D0%BF%D1%80%D0%B5%D0%B3%D0%B0%D0%B7%D0%B8-%D0%B4%D0%B5%D1%81%D0%B5%D1%82%D0%BA%D0%B8-%D0%B2-%D0%A2%D0%BE%D1%80%D0%BE%D0%BD%D1%82%D0%BE/", "text": "\n                    \n\nВан прегази пешеходци в центъра на Торонто, убити са 10, ранени са 16.Инцидентът е станал на голямо кръстовище -  между улица \"Йонг\" и \"Финч Авеню\", в 13.30 часа местно време, когато множество офис служители излизат да обядват. Ванът се качил на тротоара и започнал да блъска пешеходците, след това се върнал на пътното платно, а по-късно пак се качил на тротоара. Колата, с която е извършено нападението е взета под наем. Компанията, от която е нает ванът - „Райдър систем”, потвърди, че един от нейните ванове е участвал в инцидента.Седем пострадали са приети в центъра по травматология на болница \"Сънибрук\" в Торонто. Лечебното заведение уточни, че петима души са в критично състояние, а двама са сериозно ранени.Малко по късно полицията задържа водача Алек Минасян, 25-годишен жител на предградието Ричмънд хил. Началникът на полицията в града заяви, че мотивът за нападението все още не е известен. Той уточни, че въз основа на свидетелските показания \"действията категорично изглеждат преднамерени\", предаде Ройтерс.На видео, заснето от минувач очевидец на ареста на Минасян, се вижда, как той крещи на полицията: \"Убийте ме\" и насочва нещо към полицейски служител. Полицаят казал: \"Не, легни на земята\". Тогава заподозреният казва, че носи пистолет в джоба си, но полицаят му казал: \"Не ми пука, легни долу\", предаде Ройтерс.Според бивши съученици на Минасян той е посещавал в гимназията програма за ученици със специални потребности, предаде Ройтерс. Съученици описват Минасян като \"човек, който не е бил социален, но е бил абсолютно безвреден\".Понятието \"специални потребности\" се използва в канадската образователна система за хора както с физически недъзи, така и с поведенчески и образователни затруднения.Сандърс посочи, че полицията няма предишна информация за задържания.Същевременно канадското министерство на обществената сигурност заяви, че настоящият инцидент няма връзка с националната сигурност.Според телевизия Ен Би Си, която се позовава на американски и канадски представители на силите за сигурност, психическо заболяване, а не тероризъм, е водещата теория за нападението в Торонто.Телевизията посочва, че заподозреният е участвал в онлайн дискусии относно Елиът Роджър, който откри стрелба през 2014 г. близо до Санта Барбара, Калифорния, и уби шестима души.Очевидец, цитиран от Си Ен Ен, заяви, че според него шофьорът е действал целенасочено. \"Този човек правеше това съзнателно, искаше да убие всички\", твърди свидетелят.Българското Министерство на външните работи съобщи, че засега не разполага с информация за пострадали български граждани при инцидента в Торонто.Подобен акт тук е изключение и се случва за първи път, откакто ние сме тук. Канада като цяло е много спокойна и толерантна държава. Няма паника, по-скоро хората са покрусени и всеки предлага с каквото може да помогне. Това каза пред „Монитор“ българката Анелия Башева, която от години живее в Торонто. Тя добави, че нападателят Алек Минасян е изправен пред съда. Повдигнати са му 10 обвинения за убийство първа степен и 13 обвинения за опит за убийство. В съда той се появил с бял гащеризон и единственото, което произнесел било да си каже името.По някои телевизии се твърди, че е аутист, но това не в потвърдено от властите. Пишеше се също, че той е видял какво се случи преди време в Калифорния и решил да го направи и той. Други говорят за любовна драма, но и това не потвърдено, разказа българката.Полицията е много добре организирана и действа експедитивно. Тук много хвалят и полицията, че е арестувала нападателя, без да произвежда изстрели. Нападателят е крещял “Убий ме” на полицая, който му е наредил да ляга на земята. След това Минасян заплашил, че има пистолет. Въпреки това, полицаят не е извадил оръжие и го е арестувал, каза още Анелия Башева.\n\n\n                    ", "date": "2018.04.24", "title": "Ван прегази десетки в Торонто - престъпникът отново с психични проблеми (ОБНОВЕНА)"}
{"url": "http://www.monitor.bg/a/view/53038-%D0%94%D1%83%D0%B5%D0%B9%D0%BD-%D0%94%D0%B6%D0%BE%D0%BD%D1%81%D1%8A%D0%BD%D0%A1%D0%BA%D0%B0%D0%BB%D0%B0%D1%82%D0%B0-%D1%81%D1%82%D0%B0%D0%BD%D0%B0-%D1%82%D0%B0%D1%82%D0%BA%D0%BE-%D0%B7%D0%B0-%D1%82%D1%80%D0%B5%D1%82%D0%B8-%D0%BF%D1%8A%D1%82/", "text": "\n                    Бившият кечист, преквалифицирал се в комедиен актьор Дуейн Джонсън-Скалата посрещна третата си рожба. Щастливата вест съобщи самият той в социалните мрежи, като публикува умилителен кадър с новороденото. \"Тиа Джиа Джонсън пристигна на този свят като природна стихия, а Лорън Хашиян роди като истинска рок звезда. Отгледан съм, заобиколен от силни жени, но след като присъствах на раждането на Тиа, изпитвам все повече уважение към всички майки и жени по света\", написа звездата от \"Джуманджи: Добре дошли в джунглата\" под снимката.\n\nТова е второ момиченце за Скалата и Хашиян, като актьорът има и 16-годишна дъщеря от бившата си съпруга Дани Гарсия. Искрата между Джонсън и настоящата му муза пламна на сета на \"Игра по план\" през 2006 г. Първата си обща дъщеричка Жасмин двамата посрещнаха в края на 2015 г.\n                    ", "date": "2018.04.24", "title": "Дуейн Джонсън-Скалата стана татко за трети път"}
{"url": "http://www.monitor.bg/a/view/86413-%D0%98%D0%B7%D0%B1%D1%80%D0%B0%D1%85%D0%B0-%D0%B4%D0%B0%D1%82%D0%B0-%D0%B7%D0%B0-91%D0%B8%D1%82%D0%B5-%D0%BE%D1%81%D0%BA%D0%B0%D1%80%D0%B8/", "text": "\n                    Церемонията по връчването на наградите „Оскар“ ще се проведе за 91-и път на 24 февруари догодина. Това обявиха от Американската филмова академия. Терен на бляскавото събитие, по традиция, ще даде „Добли тиатър“.\n\nПресяването на кандидатите за номинации ще стартира на 7 януари, като кои филми, актьори и режисьори ще се борят за почетните отличия ще разберем две седмици по-късно (на 22 януари). Финалният подбор в надпреварата за приза ще стартира на 12 февруари и ще приключи на 19 февруари.\n\nЮбилейната 90-а церемония на киноакадемията се проведе в началото на март тази година. Големият победител на оскарите се оказа „Формата на водата“ на мексиканския режисьор Гилермо дел Торо. Лентата грабна общо четири статуетки от общо 13 номинации.\n                    ", "date": "2018.04.24", "title": "Избраха дата за 91-ите оскари"}
{"url": "http://www.monitor.bg/a/view/56694-%D0%9E%D1%82%D0%BA%D0%B0%D0%B7-%D0%BD%D0%B0-%D0%A0%D1%83%D0%B1%D0%BB%D1%8C%D0%BE%D0%B2-%D1%80%D0%B0%D0%B7%D1%87%D0%B8%D1%81%D1%82%D0%B8-%D0%BF%D1%8A%D1%82%D1%8F-%D0%BD%D0%B0-%D0%93%D1%80%D0%B8%D0%B3%D0%BE%D1%80-%D0%B4%D0%BE-%D1%87%D0%B5%D1%82%D0%B2%D1%8A%D1%80%D1%82%D1%84%D0%B8%D0%BD%D0%B0%D0%BB%D0%B8%D1%82%D0%B5-%D0%B2-%D0%91%D0%B0%D1%80%D1%81%D0%B5%D0%BB%D0%BE%D0%BD%D0%B0/", "text": "\n                    \n\nОще един опасен тенисист в четвъртината на Григор Димитров се отказа от участие на турнира в Барселона. Надпреварата от категорията АТР500 ще пропусне поставеният под №13 руснак Андрей Рубльов, който е получил контузия в кръста. Преди него същото стори и Филип Колшрайбер, когото българинът победи по пътя към полуфиналите в Монте Карло.\n\nРубльов можеше да играе с Григор на осминафиналите на турнира. Сега мястото на руснака в схемата ще заеме “щастливият губещ” от квалификациите Ернесто Ескобедо, който ще срещне Малек Джазири във втория кръг. Победителят от тази двойка евентуално ще се изправи срещу Григор в третия.\n\n\n \n\n\n \n                    ", "date": "2018.04.24", "title": "Отказ на Рубльов разчисти пътя на Григор до четвъртфиналите в Барселона"}
{"url": "http://www.monitor.bg/a/view/47568-%D0%A0%D0%B5%D0%B0%D0%BB-%D0%A9%D0%B5-%D0%BF%D1%80%D0%B5%D0%BD%D0%B0%D0%BF%D0%B8%D1%88%D0%B5%D0%BC-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D1%81%D1%80%D0%B5%D1%89%D1%83-%D0%91%D0%B0%D0%B9%D0%B5%D1%80%D0%BD/", "text": "Няма да отмъщаваме, ще побеждаваме, закани се германският колос\n                    В сряда в Шампионската лига предстои мач номер едно в европейския клубен футбол между „Байерн“ (Мюнхен) и „Реал“ (Мадрид), като двата тима се изправят един срещу друг в битка с огромна цена – финал в Шампионска лига. Грандовете влизат в сблъсъка от различни позиции спрямо развитието на сезоните им в местните първенства.\n\nБаварците са устремени към требъл след като си осигуриха титлата и са на финал за Купата, докато годината на „Реал“ бе като въртележка, изпълнена с върхове и спадове, но без шанс за трофей у дома. Така единственият вариант сезонът да не се приеме като провал за стандартите на испанския колос, е отборът да вдигне купата с големите уши. Именно за това президентът Флорентино Перес се закани на „Байерн“ преди полуфиналните сблъсъци на Шампионската лига между двата колоса. „Дуелът с тях ще бъде много труден, но нашите футболисти ще покажат своите възможности на терена, за да спечелим трофея още веднъж. Ние успяхме да спечелим купата в два поредни сезона, което беше нещо изключително. Сега искаме да пренапишем историята и да триумфираме за трети пореден път\", заяви Перес. Треньорът Зинедин Зидан ще може да разчита на най-доброто за мача в Мюнхен, като единственият липсващ е Начо, който е контузен. Звездите Кристиано Роналдо, Лука Модрич, Гарет Бейл, Карим Бензема, Иско, Тони Кроос, Марсело и Серхио Рамос са на разположение на треньорския щаб.\n\nВ лагера на домакините големият липсващ ще е Артуро Видал, който претърпя тежка контузия по време на тренировка. Въпреки това неговите съотборници са убедени, че ще постигнат успех. Голмайсторът Роберт Левандовски заяви, че настроението в съблекалнята е отлично и всички са уверени в успеха. „Кристиано Роналдо винаги вкарва срещу „Байерн“, но се надявам, че сега няма да го стори. Ние ще внимаваме не само за него, а за целия отбор на „Реал“. Ще покажем какво можем най-добре и тогава ще имат проблеми. Не търсим реванш, сега е различен сезон“, заяви Роберт.\n                    ", "date": "2018.04.24", "title": "„Реал“: Ще пренапишем  историята срещу „Байерн“ "}
{"url": "http://www.monitor.bg/a/view/72158-%D0%9D%D0%B0%D1%81%D0%BB%D0%B5%D0%B4%D0%BD%D0%B8%D0%BA%D1%8A%D1%82-%D0%BD%D0%B0-%D0%92%D0%B5%D0%BD%D0%B3%D0%B5%D1%80-%D1%81-%D0%BE%D1%81%D0%BA%D1%8A%D0%B4%D0%B5%D0%BD-%D0%B1%D1%8E%D0%B4%D0%B6%D0%B5%D1%82-%D0%B7%D0%B0-%D1%81%D0%B5%D0%BB%D0%B5%D0%BA%D1%86%D0%B8%D1%8F/", "text": "\n                    \nНаследникът на Арсен Венгер като мениджър на “Арсенал” няма да получи много пари, за да направи „артилеристите“ по свой вкус. Според The Telegraph клубната управа ще отпусне на новия треньор само 50 милиона паунда за нови трансфери, което в съвременните условия е достатъчно само за един качествен футболист.\n\nПрез миналото лято тимът от \"Емирейтс\" похарчи 53 милиона евро само за Александър Лаказет от „Лион“, а през зимата бяха броени други 63,75 милиона за Пиер-Емерик Обамеянг от „Борусия“ (Дортмунд). Сумата за нови летни попълнения може да набъбне, но само при условие че някой от настоящите играчи на „топчиите“ бъде продаден. Както е известно, Арсен Венгер напуска „Арсенал“ след края на сезона и след 22 години работа начело на тима. Към момента фаворити за поста на французина са Луис Енрике, Йоаким Льов, Карло Анчелоти и бившите играчи на тима Патрик Виейра, Тиери Анри и Микел Артета.\n\n\n \n                    ", "date": "2018.04.24", "title": "Наследникът на Венгер с оскъден бюджет за селекция"}
{"url": "http://www.monitor.bg/a/view/57368-%D0%9C%D0%B0%D0%BD-%D0%A1%D0%B8%D1%82%D0%B8-%D0%BE%D1%82%D0%BA%D0%B0%D0%B7%D0%B2%D0%B0-%D0%98%D0%BD%D0%B8%D0%B5%D1%81%D1%82%D0%B0-%D0%BE%D1%82-%D0%BA%D0%B8%D1%82%D0%B0%D0%B9%D1%81%D0%BA%D0%B0%D1%82%D0%B0-%D0%B0%D0%B2%D0%B0%D0%BD%D1%82%D1%8E%D1%80%D0%B0/", "text": "\n                    \nВсички очакват Андрес Иниеста да обяви трансфера си в Китай, но вестник AS твърди, че има и друг сериозен кандидат за капитана на “Барселона” - “Манчестър Сити”. Според мадридското издание Хосеп Гуардиола обмисля да предложи на халфа да подсили тима му за новия сезон. Интересно е дали Иниеста ще се съгласи да играе в Премиър лийг, след като вече ясно показа, че не смята, че има сили за нивото в Примера дивисион. AS твърди още, че „Пари Сен Жермен“ и „Арсенал“ също могат да изпратят оферти на испанския национал. В случая с лондончани това е обвързано с евентуално назначаване на Луис Енрике за мениджър. Както е ясно, очаква се в близките дни Андрес Иниеста официално да обяви напускането си на „Барселона“ след края на сезона. Според много медии испанският национал ще направи кратка авантюра в Китай, а след това ще се отдаде на семейния бизнес с производство на вино.\n\n\n \n                    ", "date": "2018.04.24", "title": "“Манчестър Сити“ отказва Иниеста от китайската авантюра"}
{"url": "http://www.monitor.bg/a/view/4472-%D0%9B%D0%B8%D0%BD%D0%B4%D0%B7%D0%B8-%D0%92%D0%BE%D0%BD-%D0%B7%D0%B0%D0%B1%D0%B8%D0%BB%D0%B0-%D0%BA%D0%B0%D0%BD%D0%B0%D0%B4%D1%81%D0%BA%D0%B8-%D1%85%D0%BE%D0%BA%D0%B5%D0%B8%D1%81%D1%82/", "text": "Половинката й Пи Кей Сабан е звезда в НХЛ\n                    \nПрочутата американска алпийка Линдзи Вон май има ново гадже. И без никаква изненада отново става въпрос за спортист.\n\nВон се раздели с предишния си приятел Кенан Смит в края на миналата година, а по време на олимпиадата в Пьончан публикува статус навръх Свети Валентин, че си търси компания, за да я утеши.\n\nСпоред публикации от вчера отвъд Океана обаче скиорката явно вече е намерила своя Валентин в лицето на канадския хокеист Пи Кей Сабан, който играе на поста защитник в отбора от НХЛ „Нешвил Предаторс“.\n\nСпоред блогъра Терес Оуенс, който пръв разпространи новината, Вон прекарва доста време напоследък в Нешвил, за което свидетелстват и публикациите в социалните мрежи. Наскоро тя качи видео от залата в Денвър, където изгледа двубоя от плейофите между „Предаторс“ и „Колорадо Аваланш“.\n\nСамият Сабан, който е на 28 години, не е криел симпатиите си към Вон през годините. Двамата се засякоха на наградите на ESPN през миналото лято, когато обаче Линдзи движеше още с помощник треньор от НФЛ „Лос Анджелис Рамс“ Смит.\n\n33-годишната скиорка оповести публично връзката си с Кенан Смит през ноември 2016-а, но година по-късно двамата се разделиха, като Линдзи се фокусира върху олимпиадата в Пьончан. След поста й на Свети Валентин пък заваляха коментари, като един от най-интересните бе на френския биатлонист Мартен Фуркад. Той се опитваше да сватоса Вон със ски-бегача Ришар Жув.\n\nКакто е ясно сексапилната Линдзи имаше връзка с голфъра Тайгър Уудс след неговото падение и раздялата с жена му. После за кратко се появиха слухове за неин флирт с Люис Хамилтън, който обаче не прерасна в нещо повече.\n\nПи Кей Сабан, чието пълно име е Пернъл-Карл Силвестър, е роден в Торонто. През 1970-те години неговите родители имигрират от Карибите в Онтарио. Баща му е ямаец. Пи Кей има още две сестри и двама братя.\n\nПрез 2007 г. той е избран във втория кръг на драфта в НХЛ от отбора на „Монреал Канадиънс“. През 2013-а печели трофея „Норис“ за най-добър защитник, а следващата година подписва 8-годишен договор за $72 млн. с клуба. След сезон 2015/2016 Сабан преминава в „Нешвил“ като част от сделка за размяна с Шей Уебър. През 2014 г. печели олимпийската титла с отбора на Канада на игрите в Сочи.\n\n\n \n                    ", "date": "2018.04.24", "title": "Линдзи Вон забила канадски хокеист"}
{"url": "http://www.monitor.bg/a/view/82373-%D0%97%D0%BB%D0%B0%D1%82%D0%B0%D0%BD-%D0%B8%D1%81%D0%BA%D0%B0%D0%BB-%D0%B4%D0%B0-%D0%B8%D0%B3%D1%80%D0%B0%D0%B5-%D0%A0%D0%B0%D0%BC%D0%B1%D0%BE/", "text": "\n                    \nЗлатан Ибрахимович има интересни планове за бъдещето си след края на своята състезателна кариера.\n\nОт няколко седмици Ибра вече е в Лос Анджелис, където радва с изявите си феновете на местния \"сокър\" и в частност на „ЛА Галакси“. А шведът няма нищо против и да остане в САЩ като актьор от Холивуд!\n\nНа въпрос, дали би партнирал на \"Скалата или Арнолд Шварценегер\", Ибра отговори в типичния си стил: \"Мисля, че трябва да съм във водеща роля - нещо като Рамбо, Самоличността на Борн, защото мисля, че имам качествата да правя тези неща. Някой каза, че мога да съм лошият човек във филма, защото английският ми е като на Иван Драго (герой от Роки - б.р.). Но се виждам в по-добра роля\", заяви Златан.\n\nНа въпрос коя звезда иска да срещне, Ибра отговори: \"Аз не искам да срещна никого. Те искат да ме срещнат.\"\n\n\n \n                    ", "date": "2018.04.24", "title": "Златан искал да играе Рамбо"}
{"url": "http://www.monitor.bg/a/view/35521-%D0%98%D0%B2%D0%B0%D0%BD-%D0%9F%D0%B5%D1%82%D0%BA%D0%BE%D0%B2-%D0%BF%D0%BE%D0%B4%D0%BD%D0%BE%D0%B2%D0%B8-%D1%81%D1%8A%D1%81%D1%82%D0%B0%D0%B2%D0%B0-%D0%B7%D0%B0-%D0%97%D0%BB%D0%B0%D1%82%D0%BD%D0%B0%D1%82%D0%B0-%D0%BB%D0%B8%D0%B3%D0%B0/", "text": "\n                    Селекционерът на женския национален отбор по волейбол Иван Петков обяви списъка на състезателките, на които залага за мачовете от европейската Златна лига през този сезон. В разширения състав са 18 волейболистки, които ще участват в дебютното издание на най-новия проект на CEV. Българките са в група А заедно с отборите на Портагулия, Азербайджан и Украйна. Първата среща на тима ни е на 19 май, когато той посреща в столичната зала \"Христо Ботев\" волейболистките на Португалия.\n\nПрави впечатление, че липсват доста от опитните националки, сред които и бившите капитанки на тима Ева Янева, Страшимира Филипова и Елица Василева, която претърпя наскоро операция на рамото. Няма ги и Мария Филипова, Емилия Николова, Диана Ненова.\n\nЕто и избраничките по постове. Разпределители - Лора Китипова, Петя Баракова, Кристина Гунчева. Центрове - Нася Димитрова, Христина Русева, Мира Тодорова, Милена Димова, Борислава Съйкова. Посрещачи, крайни нападатели - Мария Каракашева, Добриана Рабаджиева, Гергана Димитрова, Мирослава Паскова, Александра Миланова. Диагонали - Силвана Чаушева, Моника Кръстева, Веселина Григорова. Либеро - Жана Тодорова, Кристиана Петрова.\n\nДо началото на турнира отборът ще се готви в зала \"Христо Ботев\". Той започна тренировки още във вторник с участието на 9 състезателки, а останалите повикани ще се присъединят по-късно.\n                    ", "date": "2018.04.24", "title": "Иван Петков поднови състава за Златната лига"}
{"url": "http://www.monitor.bg/a/view/26370-%D0%9D%D0%B5%D1%84%D1%82%D0%BE%D1%85%D0%B8%D0%BC%D0%B8%D0%BA-2010-%D1%81%D0%B5-%D0%BF%D0%BE%D0%B4%D1%81%D0%B8%D0%BB%D0%B2%D0%B0-%D1%81-%D0%9D%D0%B8%D0%BA%D0%B8-%D0%9D%D0%B8%D0%BA%D0%BE%D0%BB%D0%BE%D0%B2-%D0%B8-%D0%A3%D1%87%D0%B8%D0%BA%D0%BE%D0%B2/", "text": "\n                    Мъжкият волейболен тим \"Нефтохимик\" преговаря за следващия сезон с Николай Николов и Николай Учиков. Целта е да се формира силен отбор за участие в Шампионската лига. Това обяви спортният директор на \"Лукойл\" Сашо Везенков след спечелването на третата титла от бургаския отбор. \"Нефтохимик\" надделя с 3-0 победи във финалите с ЦСКА, като би с 3:1 (17, -23, 17, 20) и при гостуването в столичната зала \"Христо Ботев\". ЦСКА зае третото място в класирането, а втори е тимът на \"Монтана\", втори в редовния сезон.\n\n\"Догодина искаме да имаме един наистина много силен отбор и да започнем с Ники Николов и Учиков, каза Сашо Везенков пред камерата на \"Диема Спорт 2\". - Даже не говоря за Братоеви, ако нямат някакви суперпредложения от чужбина, те са си наши играчи... Сега вече всички са наясно какво очакваме и остава въпросът само кога ще стане залата в Бургас. Защото да се играе Шампионска лига в София или Варна, а отборът е бургаски, просто не е сериозно.\"\n\nСтарши треньорът Найден Найденов пък сподели как се печели купа, суперкупа и титла за един сезон така: \"Постига се с много работа, с много отстъпки във важни моменти, за да може да обединиш този отбор и да го направиш едно. С търпение, със сериозно отношение от страна на играчите, се постигна това, което искахме.\"\n\n\"Щом сме загубили, нямаме право да кажем нищо хубаво, каза пък треньорът на ЦСКА Александър Попов. - \"Нефтохимик\" доминираше през цялата година и трябва да му честитим титлата. Ние направихме днес най-слабия си мач и въобще най-слабата си серия.\"\n                    ", "date": "2018.04.24", "title": "\"Нефтохимик 2010\" се подсилва с Ники Николов и Учиков"}
{"url": "http://www.monitor.bg/a/view/50009-%D0%A1%D0%94%D0%92%D0%A0-%D1%81%D0%BF%D1%80%D1%8F-%D1%88%D0%B5%D1%81%D1%82%D0%B2%D0%B8%D1%8F%D1%82%D0%B0-%D0%BD%D0%B0-%D1%84%D0%B5%D0%BD%D0%BE%D0%B2%D0%B5%D1%82%D0%B5/", "text": "Без маски, повече частна охрана и щателен тараш при влизане на стадиона\n                    \nФутболните фенове, които носят маски на лицата си и т.нар. „нинджи“ - суитчери с качулки, които показват само очите им, ще бъдат карани да си ги свалят. Това е една от мерките, които предвижда полицията за опазване на реда на стадион „Васил Левски“ по време на реванша от полуфиналите за купата на България между „Левски“ и ЦСКА-София утре.\n\nПричината е, че маскираните запалянковци често извършват золуми, а камерите на стадиона не мога да запечат лицата им и така те остават безнаказани. Крутите мерки са заради последия случай, когато футболен запалянко хвърли бомба по служители на реда, а млада служителка на жандармерията едва не изгуби зрението си. Младежът беше заловен, след като сам се предаде с адвоката си в СДВР. 25-годишният Йордан Исаев по-късно бе оставен за постоянно в ареста, въпреки самопризнанията му и изразените съжаления за пострадалото момиче. В следствие на този инцидент за дербито утре ще има засилен полицейски контрол извън стадиона, като ще се проверяват всички посетители. Те ще бъдат щателно обискирани, за да не носят в себе си пиротехнически изделия или опасни предмети.\n\nОсвен това е ангажирана и частна охранителна фирма, която ще работи на територията на стадиона. Бройката на служителите обаче се пази в тайна. Предполага се, че те ще са поне два пъти повече от обикновено, а при дейността си ще бъдат подпомагани от полицейски служители, които ще се намесват при възникнала необходимост.\n\nКато част от мерките СДВР реши да забрани организирането на шествия преди двубоя от страна на двете агитки. Все пак и „сини“ и „червени“ ще се съберат на обичайните си сборни пунктове. За да бъде избегнато струпване пред входовете на стадиона пък, от полицията призоваха зрителите да се възползват от по-ранното отваряне на входовете. Вратите за посетители ще бъдат отворени в 16.30 часа, два часа преди първия съдийски сигнал, а във връзка с провежданата спортна среща, в следобедните часове е възможно да възникне временно затруднение в движението в централната градска част, предупреждават от СДВР.\n\n\n \n                    ", "date": "2018.04.24", "title": "СДВР спря шествията на феновете"}
{"url": "http://www.monitor.bg/a/view/7347-%D0%91%D0%B5%D0%B7-%D1%84%D1%83%D1%82%D0%B1%D0%BE%D0%BB%D0%BD%D0%B8-%D1%81%D1%8A%D0%BF%D1%80%D1%83%D0%B3%D0%B8-%D0%B2-%D0%B0%D0%BD%D0%B3%D0%BB%D0%B8%D0%B9%D1%81%D0%BA%D0%B8%D1%8F-%D0%BE%D1%82%D0%B1%D0%BE%D1%80/", "text": "\n                    Съпругите и приятелките на играчите от отбора на Англия няма да имат право да бъдат до тях на световното първенство в Русия. Това решение на Футболната асоциация на страната (FA) според The Sun е предизвикало масово недоволство сред спътниците на футболистите. В него е регламентирано, че ако искат да бъдат включени в британската делегация, те трябва да платят около 10 000 паунда (или 12 000 евро). Въпреки това обаче ще бъдат настанени в отделни хотели. В стаите на играчите те няма да бъдат допускани. FA e наредила да се ограничи и времето, през което играчите и техните любими могат да бъдат заедно, за да не се разсейват по време на мачовете. Половинките няма да могат да наблюдават своите възлюблени и по време на тренировките и ден преди двубоите, а само след тях.\n\n\"Не мисля, че някога е имало такъв турнир, на който семействата на играчите са били с отбора, коментира селекционерът Гарет Саутгейт. - Въпреки това аз ще поощрявам срещите на семействата с футболистите, за да могат жените и приятелките да се виждат с футболистите на следващия ден след мачовете.\n                    ", "date": "2018.04.24", "title": "Без футболни съпруги в английския отбор"}
{"url": "http://www.monitor.bg/a/view/8446-%D0%A1%D0%BA%D0%B0%D1%83%D1%82%D0%B8-%D0%BE%D1%82-5-%D1%81%D1%82%D1%80%D0%B0%D0%BD%D0%B8-%D1%81%D1%8F%D0%B4%D0%B0%D1%82-%D0%B2-%D0%BB%D0%BE%D0%B6%D0%B8%D1%82%D0%B5/", "text": "\n                    \n\nСериозно присъствие на чуждестранни скаути ще има за дербито от Купата на България между „Левски“ и ЦСКА-София. Очаква се в ложата на Националния стадион да има пратеници от поне 5 държави – Израел, Турция, Франция, Гърция и Португалия.\n\nОт „сините“ безспорно най-сериозен интерес предизвикват Серджиу Буш и Роман Прохазка. Пратеник на израелския „Бней Йехуда“ идва в България, за да наблюдава изявите им в дербито. Прохазка е с изтичащ договор и има право да преговаря с други отбори, а в този мач той ще бъде преквалифициран на десен защитник заради контузията на титуляра Милош Цветкович.\n\nВ лагера на ЦСКА-София пък най-конвертируемите футболисти безспорно са Фернандо Каранга и Кирил Десподов. За бразилеца има сериозен интерес от Франция и Португалия, а младокът е следен от гръцкия „Олимпиакос“. Освен това сред потенциалните напускащи в посока чужбина след края на сезона е и капитанът Божидар Чорбаджийски. Националът обаче се представя неубедително в последните мачове и това неминуемо ще се отрази на цената му.\n\n\n \n\n\n \n                    ", "date": "2018.04.24", "title": "Скаути от 5 страни сядат в ложите за дербито"}
{"url": "http://www.monitor.bg/a/view/10105-%D0%9B%D0%B5%D0%B2%D1%81%D0%BA%D0%B8-%D0%B8-%D0%A6%D0%A1%D0%9A%D0%90%D0%A1%D0%BE%D1%84%D0%B8%D1%8F-%D1%89%D0%B5-%D0%B3%D0%BE%D0%BD%D1%8F%D1%82-%D1%80%D0%B0%D0%BD%D0%B5%D0%BD-%D0%B3%D0%BE%D0%BB/", "text": "“Червените“ уверени в успеха, „сините“ няма да се бетонират\n                    \nРанен гол може да реши всичко в утрешния полуфинален реванш от Купата на България между „Левски“ и ЦСКА-София. Двубоят на Националния стадион е от 18,30 часа, а „сините“ имат преднина от 2:0 след първата среща. Съдия на мача е Николай Йорданов, а четвъртото за тази пролет вечно дерби ще се излъчва пряко по „Диема Спорт“.\n\nПреди първия съдийски сигнал и от двата лагера коментираха, че ще се стремят към бърз гол, който да реши мача. Капитанът на „Левски“ Божидар Митрев бе категоричен, че тимът не трябва да се затваря и да играе в защита, пазейки преднината от първия мач.\n\nВратарят предупреди, че играчите трябва да излязат на терена с мисълта, че всичко се решава само в този мач и да се търси нова победа. „Нашият най-голям коз е желанието ни да не разочароваме феновете, които ни показаха през сезона, че ни подкрепят, коментира Митрев. - Серията без спечелен трофей тежи и е крайно време да се сложи край. Доста от чужденците вече изиграха по няколко дербита и усетиха атмосферата, разбраха важността на този мач и свикнаха с напрежението. Според мен трябва да се търси бърз гол, който ще ни помогне много“, сподели Митрев. Подобно бе и мнението на нападателя Антонио Вутов, според когото футболистите са длъжници на феновете. „Миналата година спечелих Купата на България с „Ботев“, сега искам да го направя и с „Левски“. Този мач се явява най-важният и може да ни спаси сезона“, заяви Вутов.\n\nВ лагера на ЦСКА-София пък също си пожелаха бърз гол, който да вдъхне увереност в крайния успех. Треньорът Стамен Белчев бе категоричен, че всички в тима са пределно мотивирани и вярват в обрата. Спецът също така подчерта, че изоставането от 0:2 след първия двубой може лесно да бъде наваксано, но не трябва да се разчита предимно на емоциите.\n\n„Трябва да бъдем малко по-уверени и да намерим точния баланс между желание и емоции, предупреди спецът. - Два или три гола пасив се наваксват, но отборът трябва да бъде компактен, да мислим два хода напред, за да нямаме проблеми в защита. Отпред съм сигурен, че ще вкараме толкова голове, колкото ни трябват. Това са мачове за честта, за феновете, за клуба, за нашите семейства. Ако нямаш мотивация да играеш срещу „Левски“, значи нямаш място в ЦСКА, това е истината”, допълни треньорът на „червените“. Той бе зарадван от новината, че ще може да разчита на Кирил Десподов. Атакуващият играч е възстановен от травмата, но все още не е ясно дали ще има сили да изиграе цял мач. Двубоят е от изключителна важност и за самия Стамен Белчев, който със сигурност ще се раздели с поста си, ако ЦСКА-София не успее да спечели Купата на България.\n\n\n \n                    ", "date": "2018.04.24", "title": "„Левски“ и ЦСКА-София ще гонят ранен гол"}
{"url": "http://www.monitor.bg/a/view/12080-%D0%91%D0%B5%D1%80%D0%B1%D0%B0%D1%82%D0%BE%D0%B2-%D1%81%D0%B5-%D0%BF%D1%80%D0%B5%D0%B4%D0%BB%D0%BE%D0%B6%D0%B8-%D0%BD%D0%B0-%D0%B4%D1%83%D0%B1%D0%B0%D0%B9%D1%86%D0%B8/", "text": "\n                    \nДимитър Бербатов даде интервю за предаването The Dubai Talk Show, в което се самопредложи на местните футболни клубове и призна, че може да се пробва като треньор. Бербо беше в емирството по Великден, когато проведе уроци за деца от футболна академия. \"Ако има добра оферта от Дубай, защо да не приема? Мисля, че Марадона е треньор тук. Има и други чужденци. Ако има интерес, звъннете ми. Може би в бъдеще ще стана мениджър. Всеки футболист мисли, че ще бъде добър треньор. Ние разбираме футбола, но като мениджър е напълно различно\", обяви бившият български национал. Той също така направи равносметка на периода си в Индия, като призна, че основна роля за слабото му представяне е била липсата на семейството. \"В Индия беше различно. Хората бяха много добри, футболът бе по-различен от това, с което съм свикнал, но бе интересно да видя как правят нещата там. Насладих се, колкото мога. За съжаление семейството ми не беше с мен. Във футбола понякога си далеч от семейството и е тежко\", разкри Бербатов, който преди дни заяви, че ако не си намери нов клуб до края на лятото, ще сложи край на кариерата си.\n\n\n \n                    ", "date": "2018.04.24", "title": "Бербатов се предложи на дубайци"}
{"url": "http://www.monitor.bg/a/view/55290-%D0%93%D1%80%D0%B8%D1%88%D0%BE-%D0%92%D1%81%D0%B5-%D0%BF%D0%BE%D0%B1%D0%BB%D0%B8%D0%B7%D0%BE-%D1%81%D1%8A%D0%BC-%D0%B4%D0%BE-%D1%82%D0%B8%D1%82%D0%BB%D0%B0-%D0%B2-%D0%A8%D0%BB%D0%B5%D0%BC%D0%B0/", "text": "Томова си уреди среща с Кузнецова\n                    \nНай-добрият български тенисист Григор Димитров вярва, че може да спечели титла от Големия шлем. Това той обяви преди старта на турнира от АТР500 в Барселона, където, като поставен под номер 2, започва от втория кръг.\n\n\"Чувствам се уверен. Показах, че мога да се противопоставя на най-силните, да се боря и да печеля трудни мачове. Ако искаш да бъдеш най-добрият, трябва да побеждаваш най-добрите. Да спечеля Голям шлем? Защо не? Чувствам, че съм все по-близо и по-близо\", коментира 26-годишният хасковлията.\n\nДимитров допълни, че е напълно възстановен от контузията в рамото, която го измъчваше в Австралия през януари. \"Имах известни проблеми, особено в първите ми мачове на клей, но тялото ми вече е на 100 % възстановено\", каза българинът.\n\nДнес Гришо научи и първия си съперник в Барселона. Той ще стартира с мач срещу французина Жил Симон, който се наложи над квалификанта Иля Ивашка (Блрс) с 6:2, 6:3.\n\n33-годишният Симон е 70-и в световната ранглиста в момента, но е достигал до шестото място. Той има 13 титли на сингъл в кариерата си, една от които през този сезон в Пуне (Индия) в началото на януари.\n\nФранцузинът води с 5:3 победи в срещите с Димитров досега, но 26-годишният хасковлия е записал трите си успеха в последните четири двубоя помежду им. За последно двамата играха на турнира \"Мастърс\" в Синсинати през 2016 г., когато българинът триумфира убедително с 6:1, 6:3.\n\nСлед Колшрайбер, който се отказа заради контузия, днес същото стори и Андрей Рубльов. Руснакът бе сред потенциалните съперници на Димитров в третия кръг, а на негово място в схемата влезе „щастливият губещ“ от квалификациите Ернесто Ескобедо (САЩ).\n\nВ същото време първата ни ракета при жените Виктория Томова се класира за втория кръг на силния турнир от категория WTA International в Истанбул с награден фонд $250 000. Българката победи със 7:5, 6:4 Валентина Иваненко (Рус) за точно 100 минути игра. Срещата ще бъде запомнена с постигнатите общо 18 пробива от 22 изиграни гейма.\n\nТова е трета поредна победа за Вики, която започна от квалификациите. Във втория кръг тя ще играе срещу №2 в схемата Светлана Кузнецова (Рус).\n\n \n\n\n \n                    ", "date": "2018.04.24", "title": "Гришо: Все по-близо съм до титла от Шлема"}
{"url": "http://www.monitor.bg/a/view/32805-%D0%9A%D0%BB%D0%BE%D0%B8-%D0%9A%D0%B0%D1%80%D0%B4%D0%B0%D1%88%D0%B8%D1%8F%D0%BD-%D1%87%D0%B5%D1%82%D0%B5-%D0%91%D0%B8%D0%B1%D0%BB%D0%B8%D1%8F%D1%82%D0%B0-%D0%BD%D0%B0-%D0%B1%D0%B5%D0%B1%D0%B5%D1%82%D0%BE/", "text": "\n                    \nС детски книжки Клои Кардашиян ще възпита у новородената си рожба любовта към религията. За първите четива на малката Тру стана ясно от пост на риалити сензацията в профила й в Инстаграм. „Всички книги, които нямам търпение да прочета на Тру“, написа тя към снимка на „Първите библейски истории на бебето“, „Първият молитвеник на бебето“ и „Бог да те благослови и сладки сънища“. Припомняме, че 33-годишната красавица посрещна дъщеричката си на бял свят преди дни в болница в Кливланд. Знаменитата баба Крис Дженър издаде, че така се е казвал нейният дядо и е много щастлива с избора, тъй като по този начин продължава традицията на популярната фамилия да се спира на необичайни имена за наследниците си.\n\nМеждувременно Клои избягва да коментира скандала с бащата на детето си – 27-годишният баскетболист Тристан Томпсън, който й изневери в навечерието на раждането. „Тя изобщо не се фокусира върху връзката си с Тристан. Най-големият приоритет на Клои е Тристан и Тру да се сближат“, издаде близък до звездата от Keeping Up With the Kardashians пред сп. Us Weekly.\n\n \n\n \n\n \n\n \n\n\n \n                    ", "date": "2018.04.24", "title": "Клои Кардашиян чете Библията на бебето"}
{"url": "http://www.monitor.bg/a/view/62571-%D0%A0%D0%BE%D0%B4%D0%B6%D1%8A%D1%80-%D0%A3%D0%BE%D1%82%D1%8A%D1%80%D1%81-%D0%B8%D0%B4%D0%B2%D0%B0-%D1%81%D1%8A%D1%81-%D1%81%D1%8A%D1%80%D0%B0%D1%83%D0%BD%D0%B4-%D1%81%D0%B0%D1%83%D0%BD%D0%B4-%D0%BA%D0%BE%D0%BD%D1%86%D0%B5%D1%80%D1%82/", "text": "\n                    Един от най-големите живи музиканти – Роджър Уотърс от легендарните Pink Floyd, ще донесе у нас за пръв път шоу със съраунд саунд. Подготовката по концерта му на 4 май в зала Арена Армеец, който бележи второто гостуване на гения в България, ще започне няколко дни по-рано. Продукцията пристига с двадесет тира и шест автобуса. За уникалния звук ще бъдат изградени специални озвучителни кули, разположени на осем различни позиции в залата. Общият обем на оборудването ще е над осемдесет тона.\n\nУникалният спектакъл, който Роджър Уотърс ще представи в София, включва най-съвременните аудио-визуални ефекти, разтърсващ звук, както и впечатляващо светлинно шоу. Гига продукцията тръгна на път на 13 април с първо шоу в Барселона. Концертите от обиколката са под мотото “Us + Them”, на които Роджър Уотърс ще представи хитове от най-великите албуми на Pink Floyd - Wish You Were Here, The Wall, Animals, Dark Side of the Moon, както и песни от новия му албум “Is This the Life We Really Want?\". Билетите за концерта в София са почти разпродадени.\n                    ", "date": "2018.04.24", "title": "Роджър Уотърс идва със съраунд саунд концерт"}
{"url": "http://www.monitor.bg/a/view/1780-%D0%A1%D0%B0%D1%80%D0%B0-%D0%94%D0%B6%D0%B5%D1%81%D0%B8%D0%BA%D0%B0-%D0%9F%D0%B0%D1%80%D0%BA%D1%8A%D1%80-%D0%BA%D1%80%D0%BE%D0%B8-%D1%81%D0%B2%D0%B0%D1%82%D0%B1%D0%B5%D0%BD%D0%B0-%D0%BA%D0%BE%D0%BB%D0%B5%D0%BA%D1%86%D0%B8%D1%8F/", "text": "\n                    \n\nС пълното оборудване за най-важния ден в живота на една жена се е заела Сара Джесика Паркър. Актрисата работи върху колекция от 10 сватбени рокли за „неконвенционални“ булки, в партньорство с онлайн бутика Gilt. Линията на звездата от култовата поредица „Сексът и градът“ ще включва още стилни бодита, поли и екстравагантни гащеризони в различни цветове, предназначени за онези дами, които се стремят към по-оригинална визия за олтара. Към булчинските тоалети ще има и 15 модела обувки, като 53-годишната красавица дава заявка, че ще покрият всички бюджети и стилове. „Идеята ни е жените да могат да използват дрехите си не само за този специален повод. Независимо дали вие сте човекът, минаващ по пътеката, или сте гост на сватбата, това са дрехи, които със сигурност ще намерят място в гардероба ви“, намигна в интервю за сп. WWD тя.\n\nРаботата като дизайнер не е чужда за Сара Джесика Паркър. През 2014 г. тя създаде собствена линия обувки с името SJP, която пожъна сериозен успех.\n\n \n\n\n \n\n\n \n                    ", "date": "2018.04.24", "title": "Сара Джесика Паркър крои сватбена колекция "}
{"url": "http://www.monitor.bg/a/view/89986-%D0%9D%D0%B0%D1%83%D0%BC-%D0%A8%D0%BE%D0%BF%D0%BE%D0%B2%D0%BC%D0%BB%D0%B0%D0%B4%D1%88%D0%B8-%D0%BF%D0%BE%D0%B4%D0%BA%D0%B0%D1%80%D0%B0-%D0%A4%D0%BE%D1%80%D0%B4-%D0%9C%D1%83%D1%81%D1%82%D0%B0%D0%BD%D0%B3/", "text": "\n                    Актьорът трето поколение Наум Шопов-младши направи тест драйв на новия модел на Форд Мустанг. „Понякога, усмивките на 100км. са по-важни от литрите бензин“, написа екранният д-р Тасев от „Откраднат живот“ под свой кадър с возилото. Синът на Христо Шопов е прословут с любовта си към високите скорости, като периодично радва феновете си в социалните мрежи с кадри, на които позира до модерни автомобили. Според спекулациите пък за последния си рожден ден студентът по медицина си купил кола на стойност близо 200 хиляди лева.\n\nМакар че влезе под светлините на прожекторите с участието си в „Откраднат живот“, Шопов-младши неведнъж е споделял, че мечтае за реализация в хирургията, и по-конкретно – пластичната. Само преди седмица той се похвали, че вече е взел и държавния си изпит по педиатрия.\n\nАктьорската му кариера пък вероятно ще приключи с медицинската драма. Шопов-младши се присъедини към каста на „Откраднат живот“ в началото на миналата година. Към момента героят му се ползва със статута на секс символ в болницата „Свети Кирил“ и е сред основните движещи сили на сюжетната нишка в петия сезон на поредицата.\n                    ", "date": "2018.04.24", "title": "Наум Шопов-младши подкара Форд Мустанг"}
{"url": "http://www.monitor.bg/a/view/75184-%D0%90%D0%BD%D0%B0%D1%81%D1%82%D0%B5%D0%B9%D1%88%D0%B0-%D0%BF%D0%B5%D0%B5-%D1%81-%D0%BF%D0%BE%D1%81%D0%BB%D0%B0%D0%BD%D0%B8%D0%B5-%D1%83-%D0%BD%D0%B0%D1%81/", "text": "\n                    Поп звездата Анастейша даде старт на европейското си турне „Evolution“, което включва 38 спирки, а една от тях е и София. Неподражаемата певица пристига за втория си концерт у нас на 1 юли в зала 1 на НДК, но този път носи със себе си и послание.\n\n„Evolution“ е новият живот на певицата след двете диагнози рак, които чува през 2003 г. и 2013 г. Приема завръщането си като мисия. „Във всяка песен от албума има власт. Искам моята музика да говори на хората, да им помага, когато минават през труден период и да им покаже, че всичко е възможно. Можеш да оцелееш, да еволюираш. Погледнете ме!“, заявява Анастасия. Любимата ѝ песен от албума е „Stamina“, защото всички имат нужда от нея в живота си (stamina – възможността да продължиш, да устоиш и да имаш физическа и психическа воля), както и песента „Boxer“, заради смелостта да поемаш ударите и да не позволяваш някой от тях да те повали.\n\nБилети за концерта са в продажба на цени между 55 до 130 лв.\n                    ", "date": "2018.04.24", "title": "Анастейша пее за борбата с рака у нас"}
{"url": "http://www.monitor.bg/a/view/29098-%D0%9E%D1%82%D0%BB%D0%B0%D0%B3%D0%B0%D1%82-%D0%BC%D1%8E%D0%B7%D0%B8%D0%BA%D1%8A%D0%BB%D0%B0-%D0%9E%D1%80%D0%BA%D0%B5%D1%81%D1%82%D1%8A%D1%80-%D0%B1%D0%B5%D0%B7-%D0%B8%D0%BC%D0%B5/", "text": "\n                    Мюзикълът „Оркестър без име“, който трябваше да завладее „Арена Армеец“ в София на 28 април и зала „Колодрума“ в Плводив два дни по-късно, няма да се състои. Отлагането е по технически причини, съобщават организаторите от Moko Solution. Обявени са нови дати през есента – 23 октомври представлението, базирано на едноименната българска лента, ще се играе в столицата, а на 25 октомври – под тепетата, в същите зали.\n\nЗакупените билети ще важат без презаверка. Диско легенди Boney M, които трябваше да се включат в мюзикъла в края на тази седмица, също са потвърдили идването си за новите дати. Всеки желаещ да върне билета си може да го направи от 1 до 31 май.\n\nПремиерата на мюзикъла беше на 1 ноември 2017 г., а актьорският му състав блести със звезди като Мария Илиева, Валентин Танев, Филип Аврамов, Румен Угрински, Гъмов, Неделяна Христова – Нел, Николай Урумов, Стефан Денолюбов, Диляна Попова. В каста влизат и оригиналните актьори Георги Мамалев и Кетерина Евро. Режисьор е Борис Радев.\n                    ", "date": "2018.04.24", "title": "Отлагат мюзикъла „Оркестър без име“"}
{"url": "http://www.monitor.bg/a/view/74018-%D0%A1%D1%82%D0%B5%D1%84%D0%B0%D0%BD-%D0%92%D1%8A%D0%BB%D0%B4%D0%BE%D0%B1%D1%80%D0%B5%D0%B2-%D0%BF%D0%B5%D0%B5-%D0%BD%D0%B0-%D0%BF%D0%BE%D0%BA%D1%80%D0%B8%D0%B2%D0%B0/", "text": "\n                    Дни преди големия си концерт на 11 май в НДК, Стефан Вълдобрев ще изнесе “зелен концерт” за децата в Музейко. Той ще пее с децата от зеления покрив на детския научен център на 29 април. Така музикантът става част от все по-популярната инициатива “Музейковец за един ден”, в рамките на която известни българи се срещат с любознателните малчугани, за да им представят по забавен и предизвикателен начин своите професии, интереси и хобита в сферата на науките и изкуствата. До момента Музейковци за един ден бяха любими и близки до децата български знаменитости - Макисм Ешкенази, Ани Пападопулу, Рафи и Марта Вачкова.\n                    ", "date": "2018.04.24", "title": "Стефан Вълдобрев пее на покрива"}
{"url": "http://www.monitor.bg/a/view/76291-%D0%9A%D0%B0%D0%BB%D0%B8-%D1%81%D0%B5-%D0%B3%D0%BC%D1%83%D1%80%D0%BA%D0%B0-%D0%BD%D0%B0-%D0%9C%D0%B0%D0%BB%D0%B4%D0%B8%D0%B2%D0%B8%D1%82%D0%B5/", "text": "\n                    \nПътуване до Малдивите получи попфолк дивата Кали като подарък от любимия си Влади. С екскурзията певицата сбъдва една от мечтите си, а свободното си време двойката прекарва в разходки и гмуркане в кристалните води на Индийския океан. Менюто им включва морски дарове, ориз, рибно къри и кокосово масло.\n\nКарането на сърф също влиза в графика на изпълнителката на „Каква съм луда“. Тръпката от това да балансира върху вълните и да улови точната посока на вятъра с платното за първи път тя изпита миналото лято. Чаровната брюнетка взе първия си урок по сърф в залива на Арапя и прекара почти всеки топъл уикенд в усвояването му. Личен кайт сърф пък звездата на „Пайнер“ получи за 42-рия си рожден ден, който отпразнува край бреговете на гръцкия остров Лимнос.\n\nКали не се задържа на родна земя и през миналия месец. Тя се отдаде на екзотиката в Перу, като посети старото индианско селище в сърцето на Андите - Мачу Пикчу, след което стегна куфарите за прочутия плаж Копакабана в Рио де Жанейро.\n\n \n\n \n\n \n\n\n \n                    ", "date": "2018.04.24", "title": "Кали се гмурка на Малдивите"}
{"url": "http://www.monitor.bg/a/view/50854-%D0%9E%D0%B1%D1%80%D0%B0%D0%B7%D0%B8-%D0%BD%D0%B0-%D0%B0%D0%BD%D1%82%D0%B8%D1%87%D0%BD%D0%B8-%D0%B0%D1%82%D0%BB%D0%B5%D1%82%D0%B8-%D0%B2%D1%8A%D1%80%D1%85%D1%83-%D0%B1%D0%B8%D0%B6%D1%83%D1%82%D0%B0-%D0%B8-%D1%81%D1%8A%D0%B4%D0%BE%D0%B2%D0%B5/", "text": "Над 70 експоната свидетелстват за култа към спортното тяло\n                    \n\nИзложба с над 70 прелюбопитни експонати, свидетелстващи за спортните практики и култа към атлетичното тяло в древните тракийски земи кани зрители в Археологическия музей в София от днес до 2 септември. Сред акцентите в експозицията са уникален златен пръстен-печат със скулптирано изображение на почиващ атлет от края на V в. пр. Хр., открит заедно с прочутата златна маска в гроб на знатен представител на тракийския елит в могилата Светица край град Шипка; сребърна фиала с позлата със сцени от надбягване с колесници от Башовата могила край Пловдив; изящни бронзови статуетки на героя Херакъл, намерени в Плевенско, Топловградско, Берковско и най-красивата – от Тополяне до Стара Загора; метални стригали за почистване на телата от зехтин и прах след състезанията в античността, когато още сапунът не е бил изобретен; монети, изразително пресъздаващи физиката на борци и боксьори и още много други. В комплектуването на сбирката освен Националния археологически институт с музей към БАН са се включили още 15 музея в страната.\n\n\n\nИзложбата съдържа и богат снимков материал, който допълва информацията за спортните дисциплини и съоръжения през Античността. Националният музей в Рим е предоставил фотоси на някои от най-известните статуи на атлети, съхранявани в колекцията му – прочутия боксьор от хълма Куиринале във Вечния град и едно от най-достоверните римски копия на легендарната статуя на Дискобол, дело на гръцкия скулптор Мирон.\n\nСпортът за елита на антична Тракия става мода, приета от гръко-римската традиция, особено когато тракийските земи се превръщат в част от Империята. Там култът към силата във всичките й измерения е бил лост за политическо влияние и отстояване на бизнес интереси. Спортистите са се ползвали с привилегии, които обществото им дава, а върхушката е манипулирала масите с популярността на техните герои. В рамките на този двустранен процес на шампионите, спечелили 3 големи състезания, са отпускани\n\n\n\nразказва директорът на НАИМ доц. Людмил Вагалински. В дисциплините от гръко-римския свят не е имало категории по тегло, а само по възраст – мъже, юноши и деца, което издигало до статут на победители здравеняците, несъразмерно натрупали телесна маса. Ценял се „екшънът“ за сметка на по-хармоничните спортове. Това възмущавало интелектуалците, както впрочем и днес. Документирано е, че философът Диоген Киника дори предлагал тези „шкембести мъже“ да бъдат нарязани на порции и сготвени, тъй като притежават прекалено много плът. Цицерон пък коментира, че въведената от спартанците практика да спортуват голи е „началото на порока“. За античните гърци обаче не било така, а навярно и за обитателите на тракийските територии, повлияни от елините. Има данни, че във Филипопол (днешния Пловдив) са провеждани игри, повтарящи програмата на Питийските в Елада, посветени на бог Аполон, изтъква кураторът на изложбата Петя Андреева.\n\nСпортът в античността често е бил доста брутален, в боя се ползвали яки кожени ремъци с вградени метални елементи, способни да убият човек, а са запазени свидетелства, че\n\n\n\nсамо и само да се представи като победител в боксов двубой. Но атлетите били професионалисти, които се борят за премия („атлон“ означава награда), и тренирали стоически за изпитанията, вкл. и в специални лагери за физическа подготовка, обяснява доц. Вагалински, хвърляйки препратки към съвременността. В Тракия дори идвали да се изявяват чужди професионални атлети от Мала Азия, подобно на днешните „легионери“ в различни спортове. Имало е и „уредени мачове“, виновниците за което се наказвали с жестока смърт.\n\n\n\nВ римската епоха спортът се официализира, секат се монети за спортни празници, запазени са и епиграфски паметници (надписи) по темата, някои от които могат да се видят в изложбата. Състезанията били контролирани от хора, близки до властта, за да канализира тя социалното недоволство – подобно на футбола днес с неговите агитки, димки и бомбички, насочени встрани от истинските проблеми в спорта и обществото като цяло...\n\n\n \n\n\n \n                    ", "date": "2018.04.24", "title": "Образи на антични атлети върху бижута и съдове"}
{"url": "http://www.monitor.bg/a/view/24950-%D0%A1%D0%BB%D1%8A%D0%BD%D1%87%D0%B5%D0%B2%D0%B8%D1%8F%D1%82-%D0%BA%D1%80%D1%8A%D0%B3%D0%BE%D0%B2%D1%80%D0%B0%D1%82-%D0%BD%D0%B0-%D0%A1%D0%B2%D0%B5%D1%82%D0%BB%D0%B0-%D0%A5%D1%80%D0%B8%D1%81%D1%82%D0%BE%D0%B2%D0%B0/", "text": "\n                    \n„Слънчев кръговрат“ - поредната самостоятелна изложба на художничката Светла Христова, може да се види до 11 май в галерия „Артур” на пл. „Журналист“ (ул. „Цанко Церковски“ 36). Представените творби в характерната за авторката смесена техника са рядко срещана симбиоза между разкошна цветност, богата символика и декоративен подход към действителността. Многообразието на изящни детайли включва стилизирани образи на животни, птици, риби, цветя, пъстри фризове, като излъчва усещане за прецизна композиционна подреденост.\n\nМного от композициите са изградени кръгово – кръгът в живописния свят на Светла Христова символизира както циклите на деня и нощта, на сменящите се сезони, така и фазите на самия живот, включващ и тъмни, но най-вече светли моменти, пълни с красивите загадки на битието.\n\nРазпознаваемите белези в творчеството на Светла Христова са въображение, иносказателност, многопластовост и многоцветност. Тази самостоятелна изложба е една нова цветна алегория – трудното умение да изобразиш отвлечени понятия с конкретни образи и да вложиш в живописното изграждане багра, слънце, ирония, закачка и философия. „Слънчев кръговрат” е експозиция, в която въображението и интелигентността превръщат умелото рисуване в ярко и въздействащо изкуство.\n\n\n\n\n \n                    ", "date": "2018.04.24", "title": "Слънчевият кръговрат на Светла Христова"}
{"url": "http://www.monitor.bg/a/view/51003-%D0%9A%D1%8A%D1%89%D0%B0-%D0%BD%D0%B0-%D1%81%D1%82%D0%BE%D0%BB%D0%B8%D1%87%D0%B5%D0%BD-%D0%BA%D0%BC%D0%B5%D1%82-%D1%81%D1%82%D0%B0%D0%B2%D0%B0-%D0%B0%D1%80%D1%82-%D0%BF%D1%80%D0%BE%D1%81%D1%82%D1%80%D0%B0%D0%BD%D1%81%D1%82%D0%B2%D0%BE/", "text": "\n                    Къщата паметник на културата, построена за бившия кмет на София Христо Попов, който е бил и министър в третото правителство на Васил Радославов, ще се превърне в най-новото арт пространство за млади автори в столицата. Инициативата е на наследниците му Стефан Огнянов и Марин Маринов. „Когато е строена, тук е бил краят на София и зад нея е имало блато. На нашата част от фамилията се пада вторият етаж, който ще превърнем в арт пространство. Постепенно ще направим библиотека и място, на което хората да се срещат, говорят, четат и да обсъждат изкуство“, разказва Стефан Огнянов, който освен инициатор на промяната на къщата е и част от екипа на Free Sofia Tour. Красивата сграда се намира на ул. „Раковски“ 167 срещу къщата-музей на Яворов.\n\nКапитан Христо Георгиев Попов е през 1858 г. в Шумен. Завършва с първия випуск на военното училище след Освобождението (1879 г.), след което и военната академия в Санкт Петербург. По време на Сръбско-българската война от 1885 г. командва 1-ви пехотен софийски полк и участва в боевете при Сливница, Гургулят, Бански дол и Пирот. Награден е с орден „За храброст“ III степен. След като се уволнява от армията (1889 г.), заминава за Швейцария, където завършва право. След завръщането си в България навлиза в политиката. Между 1899 и 1901 г. е кмет на София, а по-късно е министър в третото правителство на Васил Радославов.\n\n \n\nТекст сн.\n\nТака е изглеждала къщата, когато я е обитавал оригиналният ѝ собственик Христо Попов.\n\n \n                    ", "date": "2018.04.24", "title": "Къща на столичен кмет става арт пространство"}
{"url": "http://www.monitor.bg/a/view/66140-%D0%92%D1%8A%D1%80%D1%82%D1%8F%D1%82-49-%D0%BB%D0%B5%D0%BD%D1%82%D0%B8-%D0%BD%D0%B0-%D1%88%D0%B5%D1%81%D1%82%D0%B0%D1%82%D0%B0-%D0%97%D0%BB%D0%B0%D1%82%D0%BD%D0%B0-%D0%BB%D0%B8%D0%BF%D0%B0/", "text": "\n                    \n \n\n \n\nРекорден брой филми – 49 пълнометражни, документални и анимационни, ще могат да видят зрителите по време на традиционния , шести по реда си кинофестивал за ново европейско кино „Златна липа“ , който ще се проведе в Стара Загора от 2 до 6 юни. Директорът на феста, режисьорката Магдалена Ралчева, е поканила за председател на многонационалното жури българина Юрий Дачев.Той и колегите му ще имат нелеката задача да изберат при колектива на коя от 9-те конкурсни ленти ще отиде голямата награда.\n\nПодбрани са филми от 22 страни, за пръв път киноманите ще могат да видят и творба на литовски режисьор и актьори.\n\n„Ако миналата година акцентът, обединяващ лентите от фестивалната програма, беше върху семейството, то тази година фокусът пада върху образа на жената. Това не е умишлено търсен акцент, а е резултат от направената селекция, която пък е изградена върху създадените през последните 1-2 години филми от европейските режисьори“, коментира Магдалена Ралчева. Българската продукция „Вездесъщият\" на Илиян Джевелеков, който миналата есен грабна „Златна роза“ за най-добър пълнометражен филм.\n\nДо седмица ще стане известно името на специалния гост, който ще засади липа пред входа на старозагорската опера и ще открие своята лична звезда на славата, засега се знае само че ще бъде български актьор на възраст между 60 и 70 години. Ралчева е отправила специална покана за следващото, седмо издание на фестивала към емблематичния поляк Ян Енглерт който изигра ролята на отец  Ередия в култовата лента на Въло Радев от 1975 година „Осъдени души“. 74-годишният Енглерт е директор на националния театър във Варшава и ръководи националната театрална академия.\n\nРалчева не крие желанието си спецгост на фестивала да бъде френската легенда Фани Ардан, по нейна покана в Стара Загора ще бъде екип от Франция, който да я подкрепи в поканата  към актрисата\n\nПо традиция гледането на филмите ще бъде безплатно,те ще бъдат показани в залите на старозагорските опера и регионална библиотека „Захари Княжески“.\n\n\n \n                    ", "date": "2018.04.24", "title": "    Въртят 49 ленти на шестата „Златна липа“      "}
{"url": "http://www.monitor.bg/a/view/59203-%D0%A1%D1%86%D0%B5%D0%BD%D0%B0-%D0%BF%D0%BE%D0%B4-%D0%BB%D0%B8%D0%BF%D0%B8%D1%82%D0%B5-%D1%87%D0%B0%D0%BA%D0%B0-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%81%D0%BA%D0%B0-%D1%89%D0%B5%D1%80%D0%BA%D0%B0/", "text": "\n                     \n\n \n\nДарина Радева, дъщерята на президента Румен Радев от първия му брак ще играе на сцената на старозагорския драматичен театър в неделя, при закриването на 25-то, юбилейно издание на международния франкофонски ученически театрален фестивал, разкриха в аванс организаторите на проявата.\n\nДарина е в трупата „Ле страпонтен“  на столичното 35-о средно училище „Добри Войников“, която м.г. грабна голямата награда на феста „Златна маска“ с постановката „Уравнение с едно неизвестно“ на Людмила Разумовская.\n\nСпектакълът участва в извънконкурсната програма заедно с „Антигона“ на Софокъл, която ще представят ученици от парижкия лицей „Луи Жуве“.\n\nВ официалната надпревара ще участват общо 10 трупи от България и Полша със 140 актьори на възраст от 14 до 19 години. За пръв път пиесите ще бъдат само от съвременни френски драматурзи, двама от които : Ян Новак и Ирис Мюнюс се очаква да бъдат членове на журито.Общо 8 маски предстои да бъдат раздадени на финала на франкофонския фест, носителят на златната ще има възможност през май да вземе участие в среща на франкофоните в Познан.\n\nСтартът на надпреварата ще бъде даден в петък , когато ще се проведат пет ателиета на драматурзи и режисьори.\n                    ", "date": "2018.04.24", "title": "Сцена под липите чака президентска щерка      "}
{"url": "http://www.monitor.bg/a/view/23367-%D0%937-%D0%BF%D1%80%D0%B5%D0%B4%D0%B2%D0%B8%D0%B4%D0%B8-%D0%BD%D0%BE%D0%B2%D0%B8-%D1%81%D0%B0%D0%BD%D0%BA%D1%86%D0%B8%D0%B8-%D1%81%D1%80%D0%B5%D1%89%D1%83-%D0%A0%D1%83%D1%81%D0%B8%D1%8F/", "text": "\n                    Страните от групата на седемте най-развити индустриални държави /Г-7/ може да въведат нови санкции срещу Руската федерация заради ситуацията в Донбас, се посочва в съвместно изявление на външните министри на страните от Г-7 и върховния представител на ЕС по външната политика и сигурността Федерика Могерини, разпространено от външното министерство на Канада.\n\n\"Ние сме готови да предприемем допълнителни ограничителни мерки, ако действията на Русия изискват това\", се посочва в съобщението, публикувано след края на срещата на външните министри на страните от Г-7 в Торонто.\n\nСъщевременно министрите осъдиха \"безотговорното и дестабилизиращо поведение\" на Русия и призоваха Москва да помогне за решаване на конфликта в Сирия, предаде Ройтерс.\n\nАмериканските разузнавателни служби твърдят, че Русия се е намесвала в кампанията на президентските избори в САЩ през 2016 г., а Москва е обвинявана и за атаката с нервнопаралитично вещество срещу бивш руски шпиони във Великобритания, която Г-7 категорично осъди.\n\n\"Призоваваме Русия да прекрати това поведение, което е много вредно за перспективите за конструктивно сътрудничество\", подчертаха министрите в съвместно изявление.\n                    ", "date": "2018.04.24", "title": "Г-7 предвиди нови санкции срещу Русия"}
{"url": "http://www.monitor.bg/a/view/86426-%D0%9F%D0%B8%D1%8F%D0%BD-%D0%BF%D0%BE%D0%B4%D0%BF%D0%B0%D0%BB%D0%B8-%D0%BA%D0%B0%D1%80%D0%B0%D0%BE%D0%BA%D0%B5-%D0%B1%D0%B0%D1%80-%D0%B2-%D0%9A%D0%B8%D1%82%D0%B0%D0%B9-18-%D0%B7%D0%B0%D0%B3%D0%B8%D0%BD%D0%B0%D0%BB%D0%B8/", "text": "\n                    Осемнадесет души са загинали, а петима са ранени тази сутрин в пожар, който избухна в караоке бар, намиращ се в триетажна сграда в Южен Китай, предаде ДПА, позовавайки се на местни официални представители.\n\nОгънят избухнал в 00.30 часа местно време в град Цинюан в южната провинция Гуандун, според службата за обществена сигурност в града, и е бил потушен в рамките на 30 минути.\n\nВластите подозират, че пожарът е бил запален умишлено. По случая е започнало разследване.\n\nПолицията арестува мъж, заподозрян, че е подпалил караоке бара. Преди това полицията обяви, че издирва заподозрян за пожара на име Лу Чунлу, който е на 32 години. След ареста му Лу направил признания и казал, че е бил пиян. Първо се скарал с някого в заведението. После подпалил караоке бара и се прибрал у дома си в съседно село.\n\nПолицията бе обявила награда от 200 000 юана (над 31 000 долара) за информация, която да доведе до ареста на предполагаемия извършител.\n                    ", "date": "2018.04.24", "title": "Пиян подпали караоке бар в Китай – 18 загинали"}
{"url": "http://www.monitor.bg/a/view/70123-%D0%94%D0%B6%D0%BE%D1%80%D0%B4%D0%B6-%D0%91%D1%83%D1%88%D0%B1%D0%B0%D1%89%D0%B0-%D0%B2-%D0%B1%D0%BE%D0%BB%D0%BD%D0%B8%D1%86%D0%B0-%D1%81%D0%BB%D0%B5%D0%B4-%D0%BF%D0%BE%D0%B3%D1%80%D0%B5%D0%B1%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D1%81%D1%8A%D0%BF%D1%80%D1%83%D0%B3%D0%B0%D1%82%D0%B0-%D0%BC%D1%83/", "text": "\n                    Бившият американски президент Джордж Буш-старши е приет в болница в Хюстън заради инфекция, която се разпространила в кръвта му, предаде Ройтерс, цитирайки говорител на семейството.\n\n93-годишният Буш е бил приет в Хюстънската методистка болница в неделя, ден след погребението на съпругата му Барбара Буш, посочи говорителят Джим Макграт. Той добави, че Буш \"реагира на лечението и изглежда се възстановява\", посочва АП.\n\nБарбара Буш, която почина във вторник, 17 април 2018 г., на 92 години, беше погребана в събота.\n                    ", "date": "2018.04.24", "title": "Джордж Буш-баща в болница след погребението на съпругата му"}
{"url": "http://www.monitor.bg/a/view/32473-%D0%97%D0%B5%D0%BC%D0%B5%D1%82%D1%80%D0%B5%D1%81%D0%B5%D0%BD%D0%B8%D0%B5-%D0%B2-%D0%A2%D1%83%D1%80%D1%86%D0%B8%D1%8F-13-%D1%80%D0%B0%D0%BD%D0%B5%D0%BD%D0%B8/", "text": "\n                    \n39 души бяха ранени при земетресение с магнитуд 5,1 по Рихтер, регистрирано в югоизточния турски окръг Адъяман през нощта. При земетресението са били нанесени много материални щети, съобщи турската телевизия СиЕнЕн-Тюрк, цитирана от БТА.\n\nТрусът е станал в 3.34 часа на дълбочина 7 километра, а епицентърът на земетресението е бил в района на град Самсат, информира турската Дирекция за управление при бедствия и извънредни ситуации (АФАД).\n\nСпоред информация на базираната в Истанбул сеизмологичната обсерватория Кандилли магнитудът на земетресението е бил 5,4 по Рихтер. По данни на турската телевизия НТВ ранените при труса са 18. Турският премиер Бинали Йълдъръм заяви днес, че няма загинали при земетресението, информира ТАСС.\n\nНанесени бяха щети на редица сгради. Правителството започна работа за оценяване на нанесените щети и необходимостта от оказване на помощ, заяви премиерът, цитиран от телевизия НТВ.\n\nВ ефира на телевизията бяха показани кадри от Адъяман, на които се вижда, че са нанесени сериозни щети на редица едноетажни и двуетажни сгради и има съборени стени.\n\nСлед първия трус в окръг Асъяман са били регистрирани още осем вторични труса с магнитуди между 1,4 и 2,7 по Рихтер.\n\n \n\n\n\n \n\n\n \n                    ", "date": "2018.04.24", "title": "Земетресение в Турция, 39 ранени"}
{"url": "http://www.monitor.bg/a/view/40030-%D0%A0%D1%83%D1%81%D0%BA%D0%B8-%D1%82%D0%B5%D0%BB%D0%B5%D0%B2%D0%B8%D0%B7%D0%B8%D0%B8-%D0%BF%D1%80%D0%B5%D0%B4%D1%81%D1%82%D0%B0%D0%B2%D1%8F%D1%82-%D0%BA%D0%B0%D0%B4%D1%80%D0%B8-%D0%BE%D1%82-%D1%84%D0%B8%D0%BB%D0%BC-%D0%BA%D0%B0%D1%82%D0%BE-%D0%B4%D0%BE%D0%BA%D0%B0%D0%B7%D0%B0%D1%82%D0%B5%D0%BB%D1%81%D1%82%D0%B2%D0%BE-%D0%B7%D0%B0-%D0%BF%D0%BE%D1%81%D1%82%D0%B0%D0%BD%D0%BE%D0%B2%D0%BA%D0%B0%D1%82%D0%B0-%D0%BD%D0%B0-%D0%B0%D1%82%D0%B0%D0%BA%D0%B0%D1%82%D0%B0-%D0%B2-%D0%94%D1%83%D0%BC%D0%B0/", "text": "\n                    Руските федерални тв канали Първи и „Русия 1“ в качеството на доказателство, че химическата атака в сирийския град Дума е била инсценирана от Запада, са използвали кадри от снимачната площадка на художествен филм. Това съобщава телевизия „Дъжд“. Журналистите от медията обърнали внимание, че в репортажите са използвани снимки от заснетата през 2016 г. от режисьора Хумам Хусариэлента лента, предаде Newsru.com.\n\n          В новинарските емисии на двата централни тв канала било показано как уж мъртви жители на Дума лежат на улицата, като в този момент до тях се намират хора с камери. На някои от кадрите актьорите се усмихват, явно наслаждавайки се на снимачния процес. В същото време в ефира водещите не казали и дума за истинския произход на фотографиите. По Първи канал кадрите били съпроводени от следния коментар: „Западните политици и преса игнорират очевидни доказателства за това, че никаква химическа атака в Дума не е имало. По-рано се появиха свидетелства от очевидци, които разказаха, че видео кадрите, заснети от бойците в болницата, са били инсценировка“. Същите кадри били показани и на 22 април т.г. в програмата „Седмични новини“ с водещ Дмитрий Кисельов. Авторите на предаването дори стигнали по-далеч. Те излъчили интервю с някой си Фарес Мухамад Майяс, представен като участник в снимачната група. Той заявил: „Ние  снимахме и разхвърляни в квартала деца. Някои в колите, други до колите, трети под тях. Всички те уж бяха загинали. Лицата им бяха жълти“.\n\n          Преди дни телевизията „Русия 24“ намери свидетел, който разкри, че химическата атака в сирийския град Дума е била постановъчна. В интервю за медията 11-годишният местен жител Хасад Даиб твърди, че на 7 април т.г. е участвал в „режисирани снимки на последствията от използването на химическо оръжие в града, разпространени по-късно от организацията „Белите каски“. Пресата припомня, че заради атаката в Дума САЩ, Великобритания и Франция нанесоха въздушен удар над Сирия.\n                    ", "date": "2018.04.24", "title": "Руски телевизии представят кадри от филм като доказателство за постановката на атаката в Дума  "}
{"url": "http://www.monitor.bg/a/view/57691-%D0%A1%D0%B2%D0%B5%D1%82%D0%BE%D1%84%D0%B0%D1%80-%D0%BF%D0%BE%D0%BB%D0%B8%D0%B2%D0%B0-%D1%81-%D0%B2%D0%BE%D0%B4%D0%B0-%D0%BF%D1%80%D0%B5%D1%81%D0%B8%D1%87%D0%B0%D1%89%D0%B8-%D0%BD%D0%B0-%D1%87%D0%B5%D1%80%D0%B2%D0%B5%D0%BD%D0%BE/", "text": "\n                    \nВ китайския град Хуанши, на едно от кръстовищата, е инсталирано устройство, което полива с вода онези пешеходци, които се опитват да пресекат улицата на червен светофар. Двата края на пешеходната пътека са снабдени със сензори, които се задействат при червен сигнал на светофара. Всеки път, когато на някой от пешеходците му хрумне дори просто да пресече ограничителната линия, без да тръгне по пешеходната пътека, веднага го окъпва хладен душ – все пак само по краката.\n\nУстройствата са инсталирани експериментално, но жителите на града вече са реагирали на това нововъведение със скептицизъм. Мнозина смятат, че това ще доведе само до излишни разходи за вода, ще отвлече вниманието на всички пешеходци и ще изплаши по-възрастните хора.\n\n\n\nВ същото време в испанския град Саламанка, чиято управа се е загрижила да обезопаси хората, които не изпускат своите смартфони, бяха монтирани специални светлинни устройства, които допълват стандартните светофари. Те са вградени в пътната настилка и светят в зелено или червено. Така човек, който е забил поглед в устройството в ръцете си, може да се ориентира лесно дали е безопасно да пресече улицата или трябва да чака. Към момента експерименталните светофари работят само на една улица в Саламанка, но ако експериментът даде резултати, властите са готови да ги поставят и по другите оживени улици в градчето.\n\nСъщо така в Украйна пък се обмисля идеята светофарите да останат без жълта светлина. Причината са многото катастрофи в последните месеци, станали по вина на шофьори, които се опитват да „хванат” именно светещия предупредителен сигнал.\n\nАко Украйна все пак реши да премахне жълтия цвят от светофарите, си това ще противоречи на Виенска конвенция от 1968. В нея е записано, че на пътищата за обществено ползване задължително се използват светофари с 3 цвята.\n\n\n \n                    ", "date": "2018.04.24", "title": "Светофар полива с вода пресичащи на червено"}
{"url": "http://www.monitor.bg/a/view/88699-%D0%A3%D1%87%D0%B8%D1%82%D0%B5%D0%BB%D0%BA%D0%B0-%D0%B1%D0%B8-%D0%B2%D1%81%D0%B8%D1%87%D0%BA%D0%B8-%D1%80%D0%B5%D0%BA%D0%BE%D1%80%D0%B4%D0%B8-%D0%BF%D0%BE-%D0%BF%D1%80%D0%B0%D0%B2%D0%B5%D0%BD%D0%B5-%D0%BD%D0%B0-%D0%B3%D0%BB%D0%B8%D0%BD%D0%B5%D0%BD%D0%B8-%D0%BA%D1%83%D0%BF%D0%B8/", "text": "\n                    Джил Фортин, учителка от град Медфорд, щата Уинсконсин, постави рекорд на Гинес, като за един час направи с грънчарско колело 261 глинени купички, предаде агенция ЮПИ. Предишното световно постижение в дисциплината беше 159 купички за час.\n\nДжил Фортин сподели, че една от нейните ученички й предложила да се пробва миналия октомври. Тогава направили няколко опита и стигнала до 209 купички.\n\n\"Самата аз не вярвах, че ще достигна до феноменалните 261 бройки\", признава рекордьорката.\n\nСредствата ,спечелени от световния рекорд, учителката възнамерява да дари на детските градини. Те трябва да закупят семена, които да засеят за Деня на Земята. Купичките от рекорда Фортин успяла да продаде за 1000 долара.\n                    ", "date": "2018.04.24", "title": "Учителка би всички рекорди по правене на глинени купи"}
{"url": "http://www.monitor.bg/a/view/33851-%D0%92-%D0%A0%D1%83%D1%81%D0%B8%D1%8F-%D1%89%D0%B5-%D0%BD%D0%B0%D0%BA%D0%B0%D0%B7%D0%B2%D0%B0%D1%82-%D0%B7%D0%B0-%D0%B8%D0%B7%D0%BF%D1%8A%D0%BB%D0%BD%D0%B5%D0%BD%D0%B8%D0%B5-%D0%BD%D0%B0-us-%D1%81%D0%B0%D0%BD%D0%BA%D1%86%D0%B8%D0%B8%D1%82%D0%B5/", "text": "\n                    Руската Дума разработва законопроект за въвеждане на наказателна отговорност за лицата, спазващи американските санкции на руска територия, информира Газета.ру. Това обяви първият зам.-председател на парламентарната фракция на управляващата партия „Единна Русия“ Андрей Исаев, цитиран от РИА Новости.   \n\n          „Смятам, че докато работим върху закона за реципрочни ответни ограничителни мерки, ще се появи и законопроект за наказателна отговорност за съблюдаване на американските санкции в Русия“, уточни депутатът. По думите му, подобна отговорност е предвидена само за физическите лица, юридическите ще плащат глоби в случай на нарушение. „От наша гледна точка действията на Вашингтон срещу Москва са престъпни и затова никакви санкции, въведени от Конгреса и от президента на САЩ, няма да действат на територията на нашата страна“, добави Исаев. Той посочи, че нормативният документ може да бъде приет още по време на пролетната парламентарна сесия.\n\n          По-рано председателят на Думата Вячеслав Володин също се обяви за въвеждане на наказателна отговорност по отношение на лицата, които в своята дейност се ръководят от антируските санкции.\n                    ", "date": "2018.04.24", "title": "В Русия ще наказват за изпълнение на US санкциите  "}
{"url": "http://www.monitor.bg/a/view/60942-%D0%9D%D0%BE%D0%B2%D0%B8%D1%8F%D1%82-%D1%88%D0%B5%D1%84-%D0%BD%D0%B0-%D0%9D%D0%90%D0%A1%D0%90-%D1%81-%D0%BF%D0%BE%D0%B7%D0%B4%D1%80%D0%B0%D0%B2%D0%B8-%D0%BE%D1%82-%D0%BA%D0%BE%D1%81%D0%BC%D0%BE%D1%81%D0%B0/", "text": "\n                    Новият директор на НАСА Джим Брайдънстайн получи поздравления от космоса, предаде АП. Непосредствено след като положи клетва пред вицепрезидента Майк Пенс в централата на НАСА във Вашингтон, 42-годишният Брайдънстайн прие обаждане от тримата американски астронавти на Международната космическа станция (МКС) и техните \"сърдечни поздравления\".\n\n\"Америка се гордее с това, което правите, момчета\", с тези думи новият директор на НАСА се обърна към астронавтите.\n\nБрайдънстайн обеща да даде най-доброто от себе си за постигането на нови космически висини в името на човечеството.\n\nМайк Пенс на свой ред отбеляза, че под ръководството на новия шеф НАСА ще работи за изпращането на астронавти на Луната, а след това и на Марс.\n\nДжим Брайдънстайн, конгресмен от Оклахома и бивш пилот от военноморския флот на САЩ, е 13-ия директор на НАСА. Брайдънстайн беше номиниран от президента Доналд Тръмп преди седем месеца. До встъпването му в длъжност директорският пост в НАСА временно заемаше Робърт Лайтфут, който през март оповести оттеглянето си от американското космическо управление.\n\nПо времето на Барак Обама директор на НАСА беше Чарлз Болдън, припомня агенцията.\n                    ", "date": "2018.04.24", "title": "Новият шеф на НАСА с поздрави от космоса"}
{"url": "http://www.monitor.bg/a/view/85823-%D0%9C%D0%B0%D0%BB%D0%BA%D0%B8%D1%8F%D1%82-%D0%BF%D1%80%D0%B8%D0%BD%D1%86-%D0%BD%D0%B0-%D0%9A%D0%B5%D0%B9%D1%82-%D0%B8-%D0%A3%D0%B8%D0%BB%D1%8F%D0%BC-%D1%81%D0%B5-%D1%81%D0%BA%D1%80%D0%B8-%D0%B4%D0%BE-%D0%BA%D1%80%D1%8A%D1%89%D0%B5%D0%BD%D0%B5%D1%82%D0%BE-%D1%81%D0%B8/", "text": "\n                    \nПринц Уилям и съпругата му, херцогинята на Кембридж Катрин показаха за кратко новородения принц, преди да напуснат да напуснат болницата \"Сейнт Мери\" и да се приберат у дома с най-новото попълнение в кралското семейство. Веднага след това възникна въпросът кога ще бъде следващата публична поява на бебето? Отговор на този въпрос дава кралският коментатор Джеймс Брукс, цитиран от в. \"Дейли експрес\".\n\nСпоред Брукс най-вероятно следващата поява пред публика на малкия принц, който е\n\n \n\nпети наследник\n\n \n\nна опашката за британския престол, ще бъде на кръщенето му.\n\nКоментаторът напомня, че по-големите брат и сестра на кралското бебе - принц Джордж и принцеса Шарлот, бяха кръстени съответно на третия и втория месец след раждането им.\n\nДжеймс Брукс се съмнява, че третото отроче на принц Уилям и херцогинята на Кембридж Катрин ще се появи на предстоящата сватба на принц Хари и Меган Маркъл на 19 май.\n\n\"Това ще бъде големият ден за Хари и Меган и нищо не трябва да отклонява вниманието от тях, за което се очаква да получат подкрепа от Уилям и Кейт. В този смисъл едва ли бебето ще попадне в сватбения фокус\", отбелязва Брукс.\n\n\n\nПредвид очакванията следващата поява пред публика на малкия принц да бъде на кръщенето му, букмейкърите вече приемат залози на кого ще се падне честта да въведе бебето в лоното на Англиканската църква.\n\nСред потенциалните кръстници се спряга името на бъдещата кралска булка Меган Маркъл. Избраницата на принц Хари обаче не е сред фаворитите. Коефициентът тя да стане кръстница е 14 към едно.\n\nСъдейки по приеманите от букмейкърите залози, честта най-вероятно ще се падне на бившата детегледачка на принцовете Уилям и Хари Тиги Лег-Бърк. Коефициентът за нея е 2/1.\n\nСъс залог 3/1 следващата най-вероятна кръстница е Лора Лопес, родена Паркър-Боулс - дъщерята на херцогинята на Корнуол Камила от първия й брак и доведена дъщеря на втория й съпруг, престолонаследника принц Чарлз.\n\nБукмейкърите предлагат коефициент 10/1 за принц Хари и брата и сестрата на херцогинята на Кембридж - Джеймс Мидълтън и Пипа Мидълтън.\n\n\"Историята най-вероятно ще се повтори за трети път и принц Уилям и херцогинята на Кембридж Катрин ще предпочетат най-близките си хора като принц Хари и Пипа Мидълтън за кръстници на третото им дете\", казва Джесика Бридж от букмейкърска къща \"Ладброукс\".\n\nСред потенциалните кандидати за\n\n \n\nотговорната роля\n\n \n\nбукмейкърите приемат залози и за семейните приятели Дейвид Джардин-Патерсън (5/1) и Хю ван Кутсем, както и за бившата частна секретарка на Кейт, Ребека Пристли (6/1).\n\nКоефициентът за принцесите Биатрис и Юджини е 7/1.\n\nКръстниците на принц Джордж - първородния син на принц Уилям и херцогинята на Кембридж Катрин бяха седем - Оливър Бейкър, Емилия Джардин-Патерсън, граф Гроувнър, Джейми Лаудър-Пинкъртън, Джулия Самюъл, Уилям ван Кутсем и Зара Тиндъл - единствената представителка на кралското семейство, припомня изданието.\n\nПринцеса Шарлот беше кръстена от петима души - Лора Фелоус (братовчедка на принц Уилям), Адам Мидълтън (братовчед на херцогинята на Кембридж Катрин) и семейните приятели Томас ван Страубензее, Софи Картър и Джеймс Мийд.\n\n\n \n                    ", "date": "2018.04.24", "title": "Малкият принц на Кейт и Уилям се скри до кръщенето си"}
{"url": "http://www.monitor.bg/a/view/82154-%D0%9F%D0%B5%D1%82-%D0%97%D0%B2%D0%B5%D0%B7%D0%B4%D0%B8-%D0%B2-%D0%BE%D0%BF%D0%B8%D1%82-%D0%B4%D0%B0-%D1%83%D0%BF%D1%80%D0%B0%D0%B2%D0%BB%D1%8F%D0%B2%D0%B0%D1%82-%D1%81-%D0%BB%D0%B5%D0%B2%D0%B8%D1%86%D0%B0%D1%82%D0%B0-%D0%BD%D0%B0-%D0%98%D1%82%D0%B0%D0%BB%D0%B8%D1%8F/", "text": "\n                    Президентът на Камарата на депутатите на парламента на Италия Роберто Фико започна днес консултациите си за съставяне на правителство. Мандатът му бе възложен от държавния глава Серджо Матарела късно в понеделник с формулиравката „проучвателен и целенасочен“. Защото Фико, който е съосновател на спечелилото най-много гласове на изборите на 4-ти март движение „Пет звезди“, трябва да установи единствено дали е възможно да бъде заформен кабинет, подкрепен от неговата формация и от управлявалата досега лявоцентристка Демократическа партия. Подобен „целенасочен мандат“ бе възложен преди седмица на шефката на Сената Мария Елизабета Казелати, която трябваше да проучи възможности за съставяне на кабинет от хора на „Пет звезди“ и водената от Силвио Берлускони дясна коалиция. Въпреки богатия си професионален опит на адвокатка, Казелати не успя да намери нужните за изпълнението на задачата допирни точки между двете формации и се отказа от начинанието.\n\nИнтересното е, четирдесет и три годишният неаполитанец Роберто Фико преди да стане активист на „Пет звезди“ е членувал в леви младежки организации. Този факт накара мнозина политическите наблюдатели на Апенините да определят неговия шанс да състави кабинет като по-голям от този на президентката на Сената. Самият Фико обаче подчерта пред журналисти след получаването на мандата, че той ще спазва стриктно указанията на съпартийците си и ще предложи на демократите същите условия, които бяха изложени и на десницата. Става дума за изискването на „Пет звезди“ участието в правителството да бъде скрепено с договор между партньорите, в чиято основа са десетте основни пункта от програмата за управление на Движението. В общи линии става дума за подкрепа на младите хора и на семействата в стремежа им към по-добър живот, за борба срещу бедността и безработицата, за намаляване на икономическия и социалния дисбаланс между различните райони на страната, за стимулиране на малките и средните предприятия, за повече сигурност и по-ефикасно правосъдие, за нова данъчна политика с евентуално въвеждане на „плосък данък“, за активно опазване на природната стреда и др. Важен пункт от програмата според коментаторите е фактът, че „Пет звезди“ късат окончателно с техни „младежки увлечения“ като излизане от ЕС и НАТО, като вече подчертават, че ще изпълняват колегиално всички международни ангажименти на Италия.\n\nФико би трябвало да се отчете на президента Серджо Матарела за свършеното в четвъртък. За да успее в начинанието той трябва да се пребори с привържениците в Демократическата партия на експремиера и бивш неин секретар Матео Ренци, които отказват категорично да работят с „петзвездниците“. По-умереното крило във формацията обаче е съгласно на сътрудничество, но тук възниква въпросът дали неговите парламентаристи ще бъдат достатъчни за образуването на управляващо мнозинство с депутатите и съответно сенаторите на Движението. Иначе ако и Фико не успее, твърде вероятно е президентът Матарела да прибягне до съставянето на служебен кабинет, който да ръководи страната до нов предсрочен вот, най-вероятно наесен.\n                    ", "date": "2018.04.24", "title": "„Пет Звезди“ в опит да управляват с левицата на Италия"}
{"url": "http://www.monitor.bg/a/view/47695-25-%D0%B3-%D1%83%D1%81%D0%BB%D0%BE%D0%B2%D0%BD%D0%BE-%D0%B7%D0%B0-%D0%B5%D0%BA%D1%81%D1%81%D1%8A%D0%B4%D0%B5%D0%B1%D0%B5%D0%BD-%D1%88%D0%B5%D1%84-%D0%BF%D1%80%D0%BE%D0%B1%D0%B2%D0%B0%D0%BB-%D0%B4%D0%B0-%D0%B7%D0%B0%D0%B4%D0%B8%D0%B3%D0%BD%D0%B5-%D0%B8%D0%BC%D0%BE%D1%82/", "text": "Атанас Вълков бе спипан да „състарява“ документи със студен чай\n                    Бившият председател на Административния съд в Бургас Атанас Вълков получи условна присъда от 2,5 години и лишаване от правото да заема магистратска длъжност за срок от 5,5 г..Това е решението на състав на Върховният касационен съд (ВКС), с което остави в сила присъдата на Софийския апелативен съд (САС). Наказанието, наложено на Атанас Вълков, е за извършени от него документни престъпления и за това, че си измисли дело, чрез което опита да придобие и продаде имот край морето.\n\nПрокуратурата обвини Вълков, че през пролетта на 2011 г., когато беше арестуван, опитал да продаде парцел от 12 дка край Несебър за 2,2 млн. евро чрез фалшиви документи. С тях и от името на вуйчо си Димо Ненков, който не знаел за това, съдия Вълков поискал и успял да възстанови имота по съдебен път. За тази цел той изготвил и ползвал фалшиви протоколи за собственост от средата на миналия век, от които да излезе, че земята е на дядо му Иван Габровски. Накрая Вълков стигнал и до продажба на имота, като сключил предварителен договор за 2,2, млн. евро, но купувачите се оказаха агенти под прикритие и съдията беше арестуван.\n\nПреди това той решил да се сдобие по сходен начин и с друг имот край морето, който е частна общинска собственост. Отново използвал данните на вуйчо си и завел от негово име административно дело за отчуждаване и възстановяване на собственост на два парцела, които никога не са били на Димо Ненов. Вълков сам си съчинил делото, после си го разпределил и започнал да го гледа, но беше арестуван преди да го реши.\n\nНа първа инстанция съдия Весислава Иванова от Софийския градски съд (СГС) не се съгласи с формулировката на обвинението по чл. 282, ал. 2 от НК, тъй като първо прие, че Вълков е действал като съдия, а не като председател на Бургаския административен съд и затова не е заемал отговорно служебно положение. Съдът прие, че Вълков е изфабрикувал административното дело за придобиване на имота, като сам е съставил жалба по него и сам го е разглеждал. В мотивите на съдия Иванова се казваше, че по този начин подсъдимият е симулирал правораздавателна дейност и такава на практика не е имало. Затова СГС измени обвинението и осъди Вълков за престъпление по служба по чл. 283 от НК, след като прие, че Вълков като длъжностно лице не е нарушил или неизпълнил свои задължения, а е използвал служебното си положение, за да си набави облага. След като беше признат за виновен и за документни престъпления, бившият председател на Административния съд в Бургас беше осъден на 3 години и 6 месеца затвор.\n\nПред Софийският апелативен съд (САС) делото продължи 3 години заради заболяването и отсъствието на Вълков, като в крайна сметка за част от документните престъпления изтече абсолютната давност за наказателно преследване. Прокурор Любка Кръстева изтъкна тезата на обвинението, че правораздавателната дейност не може да бъде изключена от престъплението по служба, а безпристрастността е основно изискване. Апелативните съдии се съгласиха с виждането на прокуратурата, като отмениха присъдата на СГС по преквалифицираното обвинение за длъжностно престъпление и признаха Вълков за виновен по първоначално повдигнатото му обвинение, което предвижда от 1 до 8 години затвор. САС наложи едно общо наказание на Вълков от 2 години и 6 месеца затвор, а тъй като е под 3 години, го замени с условно с 4-годишен изпитателен срок.\n\nС решението си ВКС оставя в сила постановената от Софийския апелативен съд (САС) нова присъда, с която подсъдимият е признат за виновен за документини престъпления и престъпление по служба. На подсъдимия е определено общо най-тежко наказание \"лишаване от свобода\" в размер на 2 г. и 6 м., чието изпълнение е отложено за срок от 4 г., присъединено е и наказание \"лишаване от право да заема магистратска длъжност\" за срок от 5 г. и 6 м.\n\nСпоред тричленния състав на ВКС касационната жалба и протестът са неоснователни. Възраженията на защитата за липса на надлежна доказателствена основа на формираните от съдилищата изводи по фактите са неоснователни. В решението пише: \"Доказателствата установяват убедително, че подсъдимият Вълков е бил единственият и действителен инициатор на всички заведени граждански и административни дела и преписки, защото никой от неговите роднини, водещи се като заявители и страни по тях, не само не е бил съпричастен по какъвто и да било начин към тази дейност, но дори не е знаел за нея и не е положил подписа си в който и да било от документите, приложени в производствата... Единствената цел на действията на подсъдимия е била да придобие по неправомерен начин установените по делото недвижими имоти, които впоследствие да отчужди срещу значителни суми\".\n                    ", "date": "2018.04.24", "title": " 2,5 г. условно за екссъдебен шеф, пробвал да задигне имот"}
{"url": "http://www.monitor.bg/a/view/77878-%D0%94%D0%B6%D0%B8%D0%B3%D0%B8%D1%82-%D1%81-2-%D0%BF%D1%80%D0%BE%D0%BC%D0%B8%D0%BB%D0%B0-%D0%BD%D0%B0%D1%86%D0%B5%D0%BB%D0%B8-%D0%BF%D0%B0%D1%80%D0%BA%D0%B8%D1%80%D0%B0%D0%BD%D0%B8-%D0%BA%D0%BE%D0%BB%D0%B0-%D0%B8-%D0%B1%D1%83%D1%81/", "text": "\n                    Пиян джигит помля с камиона си паркирани лека кола и микробус, след което се блъсна в стена на съседна улица. Катастрофите станали минути след полунощ във вторник на ул. „Деница” в Пловдив.\n\nТоварен автомобил „Мерцедес“  се блъснал в паркирани лек автомобил „Фолксваген“ и микробус „Мерцедес“, след което продължил по пътя си и на ул. „Дилянка“ се ударил в оградна стена. След оказана медицинска помощ, за домашно лечение е освободен 57-годишен мъж, който се намирал в буса.  При проверката било установено, че 39-годишният водач на товарния автомобил нямал книжка, а дрегерът отчел наличието на близо 2 промила алкохол. С полицейска заповед извършителят е задържан за едно денонощие в Трето районно управление на полицията в Пловдив. Това не е първи случай в града на тепетата, при който пиян шофьор блъска паркирани коли. Само преди около две седмици пияната и надрусана Габриела Медарова помля с джипа си 10 паркирани коли на съседи на ул. „Македония”. Момичето се връщало в 6 часа сутринта от работа в нощен клуб, където била танцьорка. Преди да се качи да шофира, пила водка. Самата тя твърдяла, че изпушила цигара марихуана след катастрофата, за да се успокои, но и според адвоката й това й твърдение не може да бъде доказано. Габриела бе освободена от ареста с парична гаранция от 20 000 лева.\n                    ", "date": "2018.04.24", "title": "Джигит с 2 промила нацели паркирани кола и бус"}
{"url": "http://www.monitor.bg/a/view/85596-%D0%9F%D0%B8%D0%BF%D0%BD%D0%B0%D1%85%D0%B0-%D0%B8%D0%B7%D0%B1%D1%8F%D0%B3%D0%B0%D0%BB%D0%B8%D1%8F-%D0%B7%D0%B0%D1%82%D0%B2%D0%BE%D1%80%D0%BD%D0%B8%D0%BA-%D0%9C%D0%B0%D0%BD%D0%B4%D0%B6%D0%B0%D1%82%D0%B0-%D0%B2-%D0%B0%D0%BF%D0%B0%D1%80%D1%82%D0%B0%D0%BC%D0%B5%D0%BD%D1%82-%D0%BD%D0%B0-%D0%BF%D1%8A%D0%BF%D0%B0-%D0%BD%D0%B0-%D0%9F%D0%BB%D0%BE%D0%B2%D0%B4%D0%B8%D0%B2/", "text": "\n                    Избягалия преди две седмици затворник Георги Танчев – Манджата е бил заловен в сутрешните часове на 24 април в жилище на пъпа на Пловдив. Той се е укривал в апартамента на свой криминално проявен приятел на бул. „Княгиня Мария Луиза”, съобщиха разследващите.\n\nНа 10 април 42-годишният пандизчия финтира служител на мандрата в кв. „Прослав”, където работел. Казал на човека от производствения цех, че отива на паркинга, за да се види за пет минутки със сестра си. Дребната подробност била, че Манджата нямал сестра. Служителят на мандрата му повярвал и го пуснал, а Танчев повече не се върнал. Той бил съден за притежание на наркотици и на 9 март т.г. влязъл в затворническото общежитие „Хеброс”, за да изтърпи поредната си присъда. Според закона за изпълнение на наказанията лишените от свобода, които изтърпяват наказание при първоначален „общ режим”, могат да работят на външни обекти, като така намаляват присъдите си. В досието на Танчев има присъди за кражби и за притежание на дрога. Предстои да бъде обвинен от районната прокуратура в Пловдив за бягството, за което го грози увеличаване на престоя в затвора с до три години.\n\n\n \n                    ", "date": "2018.04.24", "title": "Пипнаха избягалия затворник Манджата в апартамент на пъпа на Пловдив"}
{"url": "http://www.monitor.bg/a/view/65294-%D0%9E%D1%82%D0%BA%D1%80%D0%B0%D0%B4%D0%BD%D0%B0%D1%85%D0%B0-30-%D1%8F%D1%80%D0%B5%D1%82%D0%B0/", "text": "\n                    Неизвестен крадец подсигури трапезата си за Гергьовден, като успя да отмъкне цели 30 ярета от стопанин в село Чернооково. Кражбата е открита от потърпевшия на 23 април, около 08:30 часа. Той установил, че за периода от 22 до 23 април някой е проникнал в обора му, който обаче не бил заграден и укрепен, и е изнесъл животните. По случая е образувано досъдебно производство по описа на РУ МВР Генерал Тошево.\n                    ", "date": "2018.04.24", "title": "Откраднаха 30 ярета"}
{"url": "http://www.monitor.bg/a/view/18982-%D0%97%D0%B0%D1%82%D0%B2%D0%BE%D1%80%D0%BD%D0%B8%D0%BA-%D0%B8%D1%81%D0%BA%D0%B0-%D1%81%D0%B2%D0%BE%D0%B1%D0%BE%D0%B4%D0%B0-%D0%B8%D0%B7%D0%BA%D0%B0%D1%80%D0%B0%D0%BB-%D0%BA%D1%83%D1%80%D1%81-%D0%BF%D0%BE-%D1%83%D0%BC%D0%B5%D0%BD%D0%B8%D0%B5-%D0%B7%D0%B0-%D0%BC%D0%B8%D1%81%D0%BB%D0%B5%D0%BD%D0%B5/", "text": "\n                    Осъден престъпник искал да излезе предсрочно от затвора, защото бил изкарал курс по умение за мислене. Като за доказателство пандизчията дори представил и документ за изкарания курс. Въпреки това обаче, съдът порязал намерението му и го оставил зад решетките, до окончателното изтърпяване на наложеното наказание. Това бе съобщено по време на отчета на апелативния съд във Велико Търново.\n\nПредседателят на съда Янко Янев съобщи, че през 2017 г. съдът е заседавал по 88 дела за предсрочно освобождаване на затворници, но едва в 4-5% се е произнесъл в полза на затворниците. Общо през миналата година апелативните съдии в старата столица са заседаваи по 1678 дела, като по натовареност са на второ място в страната след колегите си от София. На един съдия на месец са се падали по 7,9 наказателни или 10,3 граждански и търговски дела, а общата натовареност е 9,32 дела месечно. Една трета от делата са били наказателни, като те са с 38% повече спрямо 2016 г. За да успеят да приключат делата в законовия срок, съдиите са принудени да работят в къщи и през почивните дни.\n\nНа годишния отчет присъства и Севдалин Мавров, член на съдийската колегия на ВСС, който сподели, че цифрите и процентите не могат да пресъздадат реалния труд и усилия, които стоят зад тях. „Аз знам какво се крие зад тези проценти. Знам го като съдия, обаче. Знам колко безсънни нощи са, знам колко пъти в събота и неделя сте ходили на работа, както и върховните съдии ходят събота и неделя на работа. Цифрите такива неща не говорят“, отбеляза той, като допълни, че в рамките на тези събрания трябва да се търси диалог по реалните проблеми, които изпитват съдилищата.\n                    ", "date": "2018.04.24", "title": "Затворник иска свобода, изкарал курс по умение за мислене"}
{"url": "http://www.monitor.bg/a/view/21650-%D0%9A%D0%BE%D0%BC%D1%88%D0%B8%D0%B8-%D0%BD%D0%B0%D0%BA%D0%BB%D0%B5%D0%BF%D0%B0%D1%85%D0%B0-%D1%81%D1%82%D0%B0%D1%80%D0%B8%D1%86%D0%B0-%D0%B7%D0%B0-%D0%BD%D0%B5%D0%B7%D0%B0%D0%BA%D0%BE%D0%BD%D0%BD%D0%BE-%D1%87%D0%B8%D1%84%D1%82%D0%B5/", "text": "\n                     \n\n \n\nЛовна пушка без номера и  неустановена марка иззеха криминалисти от полицейския участък „Запад“ на РУП – Сливен от дома на 70-годишна самотна жителка на град Кермен.\n\nСигналът за пушкалото бил подаден от съседи, след като на няколко пъти възрастната Йова Г. ги плашела  с него. Жената никога не е била ловец, нямала и разрешително за притежаване на огнестрелното оръжие.\n\nПо думите й чифтето било скъп спомен от някогашния й свекър, който се славел с точния си мерник. Известно време било ползвано от съпруга й, който се споминал преди няколко години. Преди да склопи очи дядото я заклел да „варди ружьото“, към него той оставил и торбичка с патрони и бренекета за стрелба по глигани.\n\nПри изземването на пушкалото старицата изрекла тежки клетви срещу съседите – доносници, заради които те на свой ред са подали жалба до съда.\n                    ", "date": "2018.04.24", "title": "   Комшии наклепаха  старица за незаконно чифте      "}
{"url": "http://www.monitor.bg/a/view/64761-%D0%A2%D0%B0%D0%BA%D1%81%D0%B0-%D1%81%D0%BF%D0%BE%D0%BA%D0%BE%D0%B9%D1%81%D1%82%D0%B2%D0%B8%D0%B5-%D0%B2%D0%BA%D0%B0%D1%80%D0%B0-10-%D0%BF%D1%8A%D1%82%D0%BD%D0%B8-%D0%B8%D0%BD%D1%81%D0%BF%D0%B5%D0%BA%D1%82%D0%BE%D1%80%D0%B8-%D0%B2-%D0%B0%D1%80%D0%B5%D1%81%D1%82%D0%B0-%D0%9E%D0%91%D0%97%D0%9E%D0%A0/", "text": "Събирали между 300 до 600 евро от транспортни фирми\n                    \n10 пътни инспектори от Държавна автомобилна инспекция (ДАИ) - Благоевград бяха закопчани при акция на Специализираната прокуратура, ГДБОП и ДАНС. Разследване показало, че държавните служители събирали такса „спокойствие“ от транспортни фирми.\n\nОт 6 часа сутринта във вторник спецполицаи от ГДБОП-София под наблюдението на прокурори от Специализираната прокуратура блокираха сградата на ДАИ в южния град и извършиха внезапни арести на служители на автомобилната инспекция.\n\n\n\n \n\nСпециализираната акция е по сигнали на собственици на транспортни фирми, от които даиджиите са искали рушвети.\n\n\"Става въпрос за организирана престъпна група от длъжности лица, които са искали подкупи от транспортни фирми,\n\n \n\n\n\nна нарушители, искали са подкупи между 300 и 600 евро\", съобщи Петър Белчев, наблюдаващ прокурор в Специализираната прокуратура. Според свидетели, сутринта във вторник пред сградата на ДАИ в Благоевград пристигнали цивилни полицаи, които започнали да извеждат от дирекцията един по един служители с белезници.\n\n\n\n \n\nАкцията е започнала рано сутринта с арестуването дежурни служители на патрулния пункт на ДАИ на изхода от Благоевград в посока София, при т.нар. Антени. Между арестуваните е и Бойко Ханджийски, бивш временен шеф на инспекцията, който сега е редови служител на терен. От 9 до 11 часа над 10 служители на благоевградската ДАИ\n\n \n\n\n\nна китките им и настанявани в автомобили на ГДБОП. Акцията била изненадваща дори и за благоевградската полиция, а корумпираните инспектори не са имали никаква възможност да реагират. По време на акцията са обискирани и бюрата в кабинетите им. Арестуваните са отведени в ареста на Първо РУП-Благоевград.\n\n\n\nСред арестуваните са предимно такива, които са проверяващи по пътищата за нарушения, а не са изпитващи на шофьорските курсове. По непотвърдена информация задържан е и бивш временно изпълняваш длъжността шеф на Автомобилната администрация в Благоевград. Тепърва\n\n \n\n\n\nсъобщиха от Специализираната прокуратура.\nПрез месец декември 2016 година тогавашния шеф на Държавната автомобилна инспекция (ДАИ) в Благоевград и общински съветник в местния парламент в Петрич Георги Ангелски освободи поста по свое желание, като изтъкна лични причини. На негово място като директор на ДАИ-Благоевград застана предишният ръководител на инспекцията Асен Костурков. През месец март 2015 година след решение на съда той бе отстранен от поста и Георги Ангелски се върна на работа като началник. Тогава Ангелски спечели дело на последна инстанция и седна отново в шефския стол. Това пък от своя страна наложи Асен Костурков да освободи ръководния пост. Припомняме, че Георги Ангелски бе шеф на ДАИ-Благоевград и през 2011 г., малко след като от мястото се оттегли в пенсия дългогодишният началник Иван Василев - Джери. Впоследствие петричанинът бе заменен от Бойко Ханджийски.\n\n\n \n                    ", "date": "2018.04.24", "title": "Такса „спокойствие“ вкара 10 пътни инспектори в ареста (ОБЗОР)"}
{"url": "http://www.monitor.bg/a/view/659-9-%D0%BE%D1%82-%D0%BE%D0%B1%D0%B2%D0%B8%D0%BD%D0%B5%D0%BD%D0%B8%D1%82%D0%B5-%D0%B7%D0%B0-%D0%B1%D1%83%D0%BD%D1%82%D0%B0-%D0%B2-%D0%A5%D0%B0%D1%80%D0%BC%D0%B0%D0%BD%D0%BB%D0%B8-%D1%81%D0%B0-%D0%B8%D0%B7%D1%87%D0%B5%D0%B7%D0%BD%D0%B0%D0%BB%D0%B8/", "text": "Един от липсващите е заминал законно за Афганистан\n                    9 от общо 21 афганистанци, подсъдими за бунта в бежанския лагер в Харманли в края на ноември 2016-а година са в неизвестност. Държавните органи тепърва ще ги издирват, защото към днешна дата къде са те изобщо не е ясно. Това стана ясно във вторник, когато едва 10 от общи 21 обвинени за бунта се изправиха пред съда в Харманли. Други двама от липсващите 11 обвиняеми се знае къде са, но по различни причини не са получили призовки навреме.\n\nНа делото не беше даден ход след като се оказа, че 11 от обвиняемите не са получили призовки по редовен път. 9 от тях са с неизвестен адрес. Изненадващо и дори скандално на делото не се яви и представител на Държавната агенция по бежанците, която е основният засегнат от бунта.\n\nБунтът избухна на 24 ноември 2016а, три дни след като лагерът в Харманли беше поставен под карантина заради съмнения от заразни тропически болести сред настанените. Афганистанците оказаха съпротива на полицията и жандармерията, повредиха и унищожиха сгради, съоръжения и оборудване за над 83 хил. лева.\n\nНапълно помлени при размириците бяха халета № 9, 10 и 11, столова, нов приемателен център и баня. Изтръгнати и поломени бяха още 52 бетонни колчета, 5 осветителни тела и 30 кранове. Бунтовниците повредиха и водното оръдие на пловдивската жандармерия. Щетите на специализирания автомобил MOL за борба с безредици са за 1551 лева.\n\n„Невинни сме. Някои от нас спяха, други излязоха защото се страхуваха да не пострадат при бунта. Как така от над 2000 души точна нас изкараха виновни“, казаха обвинените след края на съдебното заседание.\n\nДесетте, които се изправиха пред съда в Харманли се намират в център от затворен тип на служба „Миграция“ към МВР. Останалите са в неизвестност, след като задържането им под стража е била заменено с по-леки мерки за неотклонение.\n\nЕдин от обвиняемите е бил пуснат законно да напусне България. Наложило му се е да отиде в Афганистан по семейни причини. Срокът му да се върне у нас е два месеца и все още не е изтекъл. Има съмнения, че поне още един от деветимата в неизвестност е напуснал страната. „Това е възможно, защото въпреки обвинението, не е била спряна процедурата по получаване на хуманитарен статут. Ако получи български документи за временно пребиваване у нас, всеки мигрант може да пътува с тях из целия Европейски съюз“, казаха от държавното обвинение.\n\n„ДАБ не е длъжна нито да спира процедурите за хуманитарен статут срещу обвинените за бунта, нито пък има правомощия да контролира как се спазват наложените по-леки мерки за неотклонение то съда. Но отново се чувства осезаемо, че липсва контрол над подсъдими в България, от момонта, в който те напуснат следствения арест“, коментираха юристи с опит пред наш репортер.\n\nСледващото заседание е насрочено за 5 юни. Ако до тогава някои от обвиняемите все още не са открити е възможно делото да тръгне по същество, а те да бъдат съдени задочно. Но процедурите изискват преди това държавните органи да направят всичко възможно, за да издирят и изправят всички обвинени пред съда.\n                    ", "date": "2018.04.24", "title": "9 от обвинените за бунта в Харманли са изчезнали "}
{"url": "http://www.monitor.bg/a/view/88633-%D0%92%D1%82%D0%BE%D1%80%D0%B0-%D0%92-%D0%B8-%D0%9A%D0%B0%D1%81%D0%BE%D1%86%D0%B8%D0%B0%D1%86%D0%B8%D1%8F-%D1%89-%D0%B8%D0%BC%D0%B0-%D0%B2-%D0%BE%D0%B1%D0%BB%D0%B0%D1%81%D1%82-%D0%9F%D0%B0%D0%B7%D0%B0%D1%80%D0%B4%D0%B6%D0%B8%D0%BA/", "text": "\n                    Кметовете на общини от Родопската част в област Пазарджик декларираха готовност да се обединят в нова Асоциация по В и К с единен оператор  „ВКТВ“ ЕООД във Велинград. Това стана по време на заседание на Областния съвет по развитие в присъствието на зам. министъра на регионалното развитие и благоустройството Малина Крумова и областния управител на Пазарджик Стефан Мирев, проведено в курортния град.  Област Пазарджик е с най-раздробената територия в страната по отношение на ВиК операторите. Действащата ВиК Асоциация с оператор ВиК Пазарджик, обединява общините Пазарджик, Септември и Лесичово, на по-късен етап решения за присъединяване взеха общините Стрелча и Панагюрище.Останалите седем общини в областта – Велинград, Сърница, Ракитово, Брацигово, Пещера, Белово и Батак имат действащи общински ВиК оператори. Министерството на регионалното развитие и благоустройството подкрепя обединението на седемте общини в Асоциация.  За да се развива ВиК- инфраструктурата на територията на тези седем общини, са необходими инвестиции, разширение и изграждане на нови съоръжения, каза по време на срещата зам. министър Крумова.  Тя допълни, че окрупняването на ВиК дружествата ще гарантира оптимизация на работата, на ресурсите и на обслужването на клиентите. Районът е богат на води и минерални находища, което е предпоставка за развитието на туризма, но за целта инфраструктурата трябва да бъде адекватна и достъпна до всички потребители. Процесът на окрупняване на „ВиК“-дружествата ще бъде предшестван от актуализация на бизнес-плановете им. Особено важен елемент в тях е размерът на заложените инвестиции. Областна администрация ще разработи, съгласувано с МРРБ, насоки към общините за бъдещото обединяване в Асоциация по ВиК, в изпълнение на Закона за водите.\n\n \n                    ", "date": "2018.04.24", "title": "Втора „В и К“ асоциация ще има в област Пазарджик"}
{"url": "http://www.monitor.bg/a/view/70616-%D0%91%D1%8A%D0%BB%D0%B3%D0%B0%D1%80%D0%B8%D1%8F-%D0%BD%D0%B0-%D0%B2%D1%82%D0%BE%D1%80%D0%B0-%D0%BF%D0%BE-%D1%80%D1%8A%D1%81%D1%82-%D0%BD%D0%B0-%D0%BF%D1%80%D0%BE%D0%B4%D0%B0%D0%B6%D0%B1%D0%B8-%D0%BD%D0%B0-%D0%B5%D0%BB%D0%B5%D0%BA%D1%82%D1%80%D0%BE%D1%83%D1%80%D0%B5%D0%B4%D0%B8/", "text": "\n                    \nЗа последните осем години индустрията на домакинските електроуреди е достигнала оборот от 47,6 млрд. евро за Европейския съюз. Оборотът за България е 330 милиона евро, като секторът у нас достига 45% ръст в оборота за периода 2008-2016 г., според данни на европейската статистическа служба Евростат. Страната ни се нарежда на второ място по ръст на продажбите в Съюза, като единствено Румъния ни изпреварва, където увеличението е 70 на сто. Статистиката беше обявена на пресконференция на сдружението на производителите на домакински електроуреди APPLiA.\n\n\n\nПрез следващите години предстои въвеждане на нов енергиен етикет. Промяната е инициирана от Европейската комисия и ще настъпва поетапно за различните видове домакински електроуреди. Уреди като хладилници, перални, съдомиялни, комбинирани перални със сушилни, ще се появят на пазара с нови етикети и изменена скала за енергийна ефективност най-рано през 2020 г. Новото законодателство ще създаде условия за уреди, класифицирани с клас В, С или по-нисък по новата скала A –G да са с по-висока енергийна ефективност от уредите от най-високите класове А+++ по старата скала.\n\n\n\nПоследният доклад на APPLiA за материалните потоци сочи, че благодарение на повишаването на ефективността на съдомиялните машини, потреблението на вода е намаляло с 83.5%, а потреблението на електроенергия – с над 60%“, даде пример генералният секретар на организацията Габриела Чифличка.\n\nНовата енергийна скала ще засегне милиони потребители у нас и в ЕС, тъй като средногодишно индустрията предоставя на европейските граждани около 1 млрд. малки и големи електродомакински уреди. За тяхното производство са необходими 6 млн. тона от суровини – 3 млн. тона стомана и неръждаема стомана, 1,1 млн. тона пластмаса и около половин милион тона мед, алуминий, стъкло и бетон.\n\nВ рамките на Съюза за 2016 г. около 17% от малките домакински електроуреди, които са изчерпали жизнения си цикъл, са свършили в кофата за боклук. На фона на тази статистика, индустрията е отделила над 1,3 млрд. евро за разделно събиране и рециклиране на уреди, които са се превърнали в отпадък. За този период браншът е събрал и рециклирал 1,7 млн. тона отпадъци от домакински електроуреди.\n\n\n \n                    ", "date": "2018.04.24", "title": "България на втора по ръст на продажби на електроуреди (ГРАФИКИ)"}
{"url": "http://www.monitor.bg/a/view/84471-%D0%96%D0%B8%D0%B2%D0%BE%D1%82%D0%BD%D0%BE%D0%B2%D1%8A%D0%B4%D0%B8-%D0%B8%D1%81%D0%BA%D0%B0%D1%82-%D0%BF%D1%80%D0%BE%D0%BC%D1%8F%D0%BD%D0%B0-%D0%BD%D0%B0-%D1%81%D1%82%D0%B0%D0%BD%D0%B4%D0%B0%D1%80%D1%82%D0%B0-%D0%B7%D0%B0-%D0%BC%D0%BB%D0%B5%D1%87%D0%BD%D0%B8%D1%82%D0%B5-%D0%BF%D1%80%D0%BE%D0%B4%D1%83%D0%BA%D1%82%D0%B8/", "text": "\n                    Националната овцевъдна и козевъдна асоциация - НОКА иска промяна на Националния стандарт за българските млечни продукти. Най-голямата браншова организация в сектор „Животновъдство“ е депозирала писмо в Министерство на земеделието, горите и храните, с което настоява българските млечни продукти да бъдат произвеждани от българска суровина. „Тази промяна, на първо място, ще гарантира на потребителите качеството на продуктите. От друга страна, влагайки в млечните храни българска суровина ще се подпомогнат и стимулират българските фермери“, посочи Симеон Караколев съпредседател на НОКА.\n\nИскането за промяна на Националния стандарт за българските млечни продукти е поредната инициатива на НОКА след стартиралата в навечерието на Великден кампания за насърчаване консумацията на качествени български продукти от овче мляко. Тогава организацията призова българското общество, държавните институции хотелиерите и ресторантьорите, вместо заместители и имитиращи продукти, да се купуват овчи продукти произведени у нас и така да се стимулира развитието на овцевъдството в страната. В последвала среща с бранша и преработватели, Министерството на земеделието, храните и горите, направи спешни промени в Наредба № 1 за хигиената на храните, с които се цели да защити млякото и млечните храни от имитиращи продукти. Основната промяна е, че в един и същи обект не може да се произвеждат, разфасоват или преопаковат млечни продукти и имитиращи продукти, които съдържат в състава си мляко.\n\nКампанията на НОКА за насърчаване на консумацията на продукти от овче и козе мляко вече се разраства и набира популярност. Поведени са срещи с представители на големите вериги, някой от които вече водят преговори в тази насока директно с ресторантьори и хотелиери.\n\nПод мотото „Българските храни от български суровини“ ще се проведе и най-мащабната ежегодна публична проява на НОКА Националния събор на овцевъдите в България. Седмото издание на единственото по рода и мащабността си събитие ще е от 11 до 13 май 2018 г. край Петропавловския манастир до град Лясковец и ще представи отрасъла и традиционното българско битово и фолклорно наследство.\n                    ", "date": "2018.04.24", "title": "Животновъди искат промяна на стандарта за млечните продукти"}
{"url": "http://www.monitor.bg/a/view/57566-%D0%98%D0%B7%D1%8F%D0%B2%D0%BB%D0%B5%D0%BD%D0%B8%D0%B5-%D0%BD%D0%B0-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8%D1%82%D0%B5-%D0%B8%D0%B7%D0%BF-%D0%B4%D0%B8%D1%80%D0%B5%D0%BA%D1%82%D0%BE%D1%80%D0%B8-%D0%BE%D1%82%D0%BD%D0%BE%D1%81%D0%BD%D0%BE-%D1%84%D0%B8%D0%BD%D0%B0%D0%BB%D0%B8%D0%B7%D0%B8%D1%80%D0%B0%D0%BD%D0%B5%D1%82%D0%BE-%D0%BD%D0%B0-%D0%9A%D0%BE%D0%B4%D0%B5%D0%BA%D1%81%D0%B0-%D0%B7%D0%B0-%D0%B5%D0%BB%D0%B5%D0%BA%D1%82%D1%80%D0%BE%D0%BD%D0%BD%D0%B8-%D1%81%D1%8A%D0%BE%D0%B1%D1%89%D0%B5%D0%BD%D0%B8%D1%8F/", "text": "\n                    Като главни изпълнителни директори и президенти на водещите европейски телекомуникационни компании ние сме изявени застъпници на амбициите, очертани в Стратегията за единен цифров пазар за Европа (Digital Single Market (DSM) Strategy). Европа се нуждае от среда, която подкрепя иновациите, носи ползи за потребителите и спомага растежа на инвестиции в условията на конкурентна глобална икономика. Ключов фактор за постигане на тази цел е преразглеждането на европейското телекомуникационно законодателство, веднъж на всяко десетилетие чрез Кодекса за електронни съобщения (Кодекса). Днес ние пишем, за да изразим дълбоката си загриженост относно статута на политическите преговори между европейските институции относно Кодекса.\n\nСпоред първоначалните политически и регулаторни планове Кодексът следваше да бъде насочен към . Успехът ще бъде оценен въз основа на това дали заедно ще постигнем по-високи нива на разгръщане на високоскоростни мрежи и 5G в полза на европейските граждани и бизнес.\n\nТелекомуникационните компании, подписващи този документ, сме увеличили инвестиционните си усилия до 29,2 млрд. евро годишно в ЕС-28 и сме лидерите на континента в развитието на мрежи и иновации в услугите. Ако обаче Европа иска да отговори на глобалната конкуренция и да създаде планираното общество на гигабитов интернет (Gigabit Society), политическите и регулаторни условия трябва да осигурят на пазарите амбициозни правила за подкрепа на инвестициите и по-голяма предвидимост, въздържайки се от регулаторна намеса. .\n\n Напротив, налице е слаб напредък по отношение на съществено важни мерки за улесняване въвеждането на 5G, свързани с по-разумно управление на спектъра и по-продължително времетраене на разрешенията. Кодексът също така не успява да подкрепи успешните модели за инвестиции в оптични мрежи, чрез стимулиране на съвместните инвестиции и търговските споразумения, свързани с тях. Кодексът не предоставя достатъчно пространство за иновации и последователни стандарти за защита на потребителите при сходни услуги. В допълнение, анализаторите и инвеститорите са обезпокоени от възможностите за регулаторна намеса по отношение на т.нар. „олигополи“ и цените, , при положение, че първоначалното предложение на Европейската комисия се характеризираше с повече регулаторна сигурност и по-добри инвестиционни условия.\n\n Ако не - дори съществуващите директиви на ЕС биха осигурили повече предвидимост и сигурност.\n\nКодексът трябва да поведе европейските граждани и бизнеса към цифровото бъдеще, като даде възможност на Европейския съюз да бъде начело на мощната трансформация, която ще преживеем през следващите 10 години. Считаме, че европейските законодатели не трябва да приемат текст, който не отговаря на първоначалните цели. По тази причина не следва да се дава никакво съгласие за каквито и да било законодателни мерки, забавящи цифровите инвестиции.\n\nОставаме с желание да продължим участието си в дебата и сме готови да подкрепим европейските институции за възстановяването на първоначалния дух на реформата. Европа не трябва да пропуска възможността да бъде лидер на дигиталната трансформация и бурния растеж.\n\n\n\nA1 Telekom Austria Group - Alejandro Plater, CEO\n\nA1 Slovenija d.d. - Dejan Turk, CEO\n\nAltice Portugal - Alexandre Fonseca, CEO\n\nBH Telecom - Mirsad Zaimovic, CEO\n\nBT Group - Gavin Patterson, CEO\n\nCisco - Chuck Robbins, Chairman and CEO\n\nCYTA Cyprus - Michalis Achilleos, CEO\n\nCrnogorski Telekom A.D - Nikola Ljusev, CEO\n\nDeutsche Telekom AG - Tim Hottges, CEO\n\nEricsson - Borje Ekholm, President and CEO\n\nGO - Nikhil Patil, CEO\n\nHrvatski Telekom d.d. - Davor Tomaskovic, CEO\n\nKPN - Maximo Ibarra, Chairman and CEO\n\nMagyar Telekom - Christopher Mattheisen, CEO\n\nMakedonski Telekom A.D. - Andreas Elsner, CEO\n\nMobiltel EAD - Alexander Dimitrov, CEO\n\nNokia - Rajeev Suri, President and CEO\n\nOrange - Stephane Richard, Chairman and CEO\n\nOTE Group - Michael Tsamaz, CEO\n\nProximus - Dominique Leroy, CEO\n\nQualcomm Incorporated - Cristiano Amon, President\n\nSlovak Telekom a. s. and T-Mobile Czech Republic a. s. - Milan Vasina, CEO\n\nSwisscom - Urs Schaeppi, CEO\n\nTDC Group - Pernille Erenbjerg, CEO\n\nTelefonica S.A. - Jose Maria Alvarez-Pallete, Chairman and CEO\n\nTelekom Albania - Dimitris Blatsios, CEO\n\nTelekom Romania - Miroslav Majoros, CEO\n\nTelekom Slovenije - Rudolf Skobe, CEO\n\nTelenor Group - Sigve Brekke, President and CEO\n\nTelia Company - Johan Dennelind, President and CEO\n\nTIM - Arnaud de Puyfontaine, Executive Chairman\n\nT-Mobile Austria GmbH - Andreas Bierwirth, CEO\n\nT-Mobile Polska S.A. - Andreas Maierhofer, CEO\n\nVIPnet d.o.o. - Jiri Dvorjancansky, CEO\n\nVivacom - Atanas Dobrev, CEO\n\n\nCOM (2015) 192, \n\n\n\nIDATE-ETNO, \n\n                    ", "date": "2018.04.24", "title": "Европейските телекоми: ЕС може да изостане заради нови регулации"}
{"url": "http://www.monitor.bg/a/view/67063-%D0%98%D0%B4%D0%B5%D1%8F-%D0%9D%D0%BE%D0%B2%D0%B0-%D0%B0%D0%B3%D0%B5%D0%BD%D1%86%D0%B8%D1%8F-%D0%B4%D0%B0-%D0%BE%D1%82%D0%B3%D0%BE%D0%B2%D0%B0%D1%80%D1%8F-%D0%B7%D0%B0-%D0%BF%D1%8A%D1%82%D0%BD%D0%B0%D1%82%D0%B0-%D0%B1%D0%B5%D0%B7%D0%BE%D0%BF%D0%B0%D1%81%D0%BD%D0%BE%D1%81%D1%82/", "text": "\n                    Нова структура да отговаря за пътната безопасност предложиха експерти по време на дискусия „Решения за подобряване на пътната безопасност“ в Пловдив, съобщиха от регионалното министерство. \n\nТемата за пътната безопасност е сред приоритетите на Министерството на регионалното развитие и благоустройството, по които работим в синхрон и сътрудничество с останалите ведомства и браншовите организации, е заявил инж. Николай Станков, съветник на министъра на регионалното развитие и благоустройството.\n\nКато добър пример инж. Станков е посочи, че в Агенция „Пътна инфраструктура“ е създадена изцяло нова дирекция по безопасност на пътищата. Тя ще отговаря за планиране на пътната безопасност, мониторинг и осъществяване на мероприятия в тази сфера. Той коментира още, че освен нормативните промени, целящи подобряване на пътната безопасност, които в момента се извършват от изпълнителната и законодателна власт, обществото като цяло също трябва да подобри културата си в тази област. „Ключово е повишаването на културата на обществото по темата за пътната безопасност, а това включва обучение на децата от най-ранна възраст.  Наред с нормативните и административни мерки, които се предприемат, обществото като участник в движението трябва  да осъзнае, че до голяма степен пътната безопасност зависи от всички участници“, коментира Николай Станков. \n\nПо време на дискусията е коментирана освен идеята за създаване на агенция, която да поеме отговорността за пътната безопасност, промяна на нормативната уредба и действащото законодателство в областта на пътната сигнализация, скоростта на движение, обезопасяване на пешеходните пътеки, паркирането и организация на движението. Участниците в срещата коментираха и най-честите причини за възникването на пътнотранспортните произшествия и щетите, които причиняват те на икономиката, пътната инфраструктура и здравеопазването.\n\nДискусията на тема „Решения за подобряване на пътната безопасност“ се организира от Института за пътна безопасност с подкрепата на областния управител на Пловдив Здравко Димитров. Участие в нея взеха още заместник-министърът на образованието Таня Михайлова, Руслан Вуцов – Председател на УС на Института по пътна безопасност, представители на ОД МВР - Пловдив, Община Пловдив и др. \n                    ", "date": "2018.04.24", "title": "Идея: Нова агенция да отговаря за пътната безопасност"}
{"url": "http://www.monitor.bg/a/view/38116-%D0%9C%D1%82%D0%B5%D0%BB-%D1%81%D1%82%D0%B0%D1%80%D1%82%D0%B8%D1%80%D0%B0-%D0%BF%D1%80%D0%BE%D0%B4%D0%B0%D0%B6%D0%B1%D0%B8-%D0%BD%D0%B0-%D1%81%D0%BC%D0%B0%D1%80%D1%82%D1%84%D0%BE%D0%BD%D0%B8%D1%82%D0%B5-%D0%BD%D0%B0-nokia-7-plus-%D0%B8-nokia-6/", "text": "\n                    Мтел започва да предлага двата нови смартфона на Nokia –  7 plus и 6 (2018). Моделите са налични в търговската мрежа на оператора за 19,99 лева на месец или за 429,99 лева в брой (Nokia 7 plus) и за 11,99 лева на месец или за 209,99 в брой (Nokia 6) с абонаментен план Мтел без граници 5XL. \n\nИ двата смартфона са част от програмата на Google Android One, която гарантира последните иновации от Google. Устройствата сами ще актуализират системата си за сигурност и ще обновяват операционната си система първи в следващите две години, като потребителите ще имат пълен контрол над приложенията и паметта на телефона. \n\nКорпусът на Nokia 7 plus е произведен от солиден блок алуминий и прецизно, диамантено шлифовани 2,75 mm ръбове. Моделът приляга удобно в ръката и създава усещане за керамично покритие, съчетано с елегантни извивки. Смартфонът разполага с IP54 сертификат срещу измокряне и се предлага в класическо черно с медни елементи. 7 plus има 6-инчов Full HD+ дисплей, който само с едно докосване се разделя на два 1:1 прозореца. Екранът е с резолюция 2160 x 1080 при съотношение 18:9.\n\nКамерите на Nokia 7 plus са разработени в партньорство с ZEISS. Основната е двойна – 12 MP и 13 MP с двойно оптично увеличение за предоставяне на ярки цветове. Предната камера е 16 MP и  позволява заснемането на перфектни селфита дори при по-слаба светлина. Телефонът е оборудван с пространствена аудио технология, която улавя всеки звук и извежда видеозаписа на качествено ново ниво. Nokia 7 plus идва с безплатно неограничено пространство в Google Photos. \n\nСмартфонът работи с процесор Qualcomm® Snapdragon™ 660 с 4 GB оперативна и 64 GB вътрешна памет, която може да достигне до 128 GB с помощта на слота за MicroSD карта. Устройството разполага с 3800 mAh батерия, която осигурява захранване в рамките на два дни. \n\nNоkіа 6 (2018) e изработен от алуминий в комбинация с 2.5D Corning Gorilla стъкло. Дисплеят е LCD Full HD с резолюция 1920 x 1080 и съотношение 16:9. Моделът се предлага в два цвята – черен и оловно бял.   \n\nПри Nokia 6 основната камера също е разработени в партньорство със ZEISS – тя е 16 MP с отвор на блендата f/2 и двутонална светкавица. Камерата позволява заснемането на 4K видео и висококачествени кадри за броени секунди. И този модел се предлага с безплатно неограничено пространство в Google Photos. Селфи камерата е 8 MP, като с помощта на режима Dual-Sight може да се заснеме едновременно какво се случва пред и зад смартфона. \n\nNokia 6 работи с процесор Qualcomm Snapdragon 630 и 3 GB RAM и 32GB вътрешна памет, като предоставя с 60% по-добро представяне спрямо своя предшественик. С помощта на USB-C устройството може да се зареди до 50% само за 30 минути.\n                    ", "date": "2018.04.24", "title": "Мтел стартира продажби на смартфоните на Nokia 7 plus и Nokia 6 "}
{"url": "http://www.monitor.bg/a/view/59999-%D0%9F%D0%BB%D0%B0%D0%BC%D0%B5%D0%BD-%D0%93%D0%B5%D0%BE%D1%80%D0%B3%D0%B8%D0%B5%D0%B2-%D0%98%D0%B2%D0%B0%D0%BD%D1%87%D0%B5%D0%B2%D0%B0-%D0%B8-%D1%85%D0%BE%D1%80%D0%B0%D1%82%D0%B0-%D0%B9-%D0%B7%D0%B0%D0%B1%D0%B0%D0%B2%D0%B8%D0%BB%D0%B8-%D0%BF%D0%BE%D0%B4%D0%BA%D1%83%D0%BF%D0%B0-%D0%B7%D0%B0-%D0%B4%D0%B0-%D0%B8%D0%B4%D0%B0%D1%82-%D0%BD%D0%B0-%D0%B5%D0%BA%D1%81%D0%BA%D1%83%D1%80%D0%B7%D0%B8%D1%8F/", "text": "\n                    За мен границите не бяха прекрачени. Извърши се нещо, което беше полезно, нещо, което не е вършено в годините след прехода. Това каза за задържането на кмета на \"Младост\" Десислава Иванчева шефът на Комисията за противодействие на корупцията и за отнемане на незаконно придобитото имущество Пламен Георгиев пред NOVA.\n\nПрипомняме, че районният кмет на „Младост“ Десислава Иванчева беше задържана с рекорден подкуп от 70 000 евро. Според разследващите исканата от Иванчева обща сума била 500 000 евро. В ареста с нея са заместничката й Биляна Петрова и посредника по сделката и бивш кмет на район „Младост“ Петко Дюлгеров.\n\n\"За първи път сигнала до нас, че е искан подкуп бе на 2 февруари. Александър Ваклин дойде при нас и уведоми за корупционно деяние. Започваме да правим пълен финансов анализ на всички обвиняеми, ще проверим всички техни сметки в България и чужбина\", каза още Георгиев.\n\n\"Не ми се ще да давам характеристики, но са си позволявали доста „глезотии“ да го наречем. Отишли са на почивка и това е отложило едното предаване на подкупа\", добави той.\n                    ", "date": "2018.04.24", "title": "Пламен Георгиев: Иванчева и хората й забавили подкупа, за да идат на екскурзия"}
{"url": "http://www.monitor.bg/a/view/40295-%D0%A1%D0%BF%D0%B5%D1%86%D0%B0%D0%BA%D1%86%D0%B8%D1%8F-%D0%B2-%D0%94%D0%90%D0%98%D0%91%D0%BB%D0%B0%D0%B3%D0%BE%D0%B5%D0%B2%D0%B3%D1%80%D0%B0%D0%B4/", "text": "\n                    \n\nОт 300 до 600 евро са получавали служители на ДАИ - Благоевград от транспортни фирми, за да не им съставят наказателни постановления за извършени нарушения. Това каза наблюдаващият прокурор от Специализираната прокуратура Петър Белчев.\"Провежда се специализирана полицейска операция за организирана престъпна група от длъжностни лица и тя продължава. За сега няма да изнасяме повече подробности. Започна в 9 часа сутринта\", допълни прокурор Белчев.Той уточни, че задържаните до момента са над 10 служители на ДАИ, като още не е ясно срещу кои ще бъдат повдигнати обвинения.Голяма акция срещу служители на ДАИ-Благоевград се провежда от сутринта. В сградата на инспекцията са влезли прокурори от Специализираната прокуратура в София и разследващи.\n\n\n\n \n                    ", "date": "2018.04.24", "title": "ДАИ с такса \"спокойствие\" от 600 евро за транспортни фирми (ОБНОВЕНА)"}
{"url": "http://www.monitor.bg/a/view/27428-%D0%A1%D0%BB%D0%BE%D0%B2%D0%B5%D0%BD%D1%81%D0%BA%D0%B8%D1%8F%D1%82-%D0%BF%D1%80%D0%B5%D0%BC%D0%B8%D0%B5%D1%80-%D0%BF%D0%B8%D1%82%D0%B0-%D0%91%D0%BE%D1%80%D0%B8%D1%81%D0%BE%D0%B2-%D0%B7%D0%B0-%D0%91%D0%B0%D0%BB%D0%BA%D0%B0%D0%BD%D0%B8%D1%82%D0%B5-%D0%B8-%D0%A2%D1%83%D1%80%D1%86%D0%B8%D1%8F/", "text": "Церар: България е пример за овладяването на мигрантския натиск\n                    \n\n\n\n\n \n\n\n \n                    ", "date": "2018.04.24", "title": "Борисов: Без инвестиции Балканите ще останат изолирани (ОБНОВЕНА)"}
{"url": "http://www.monitor.bg/a/view/29430-%D0%9F%D1%83%D1%81%D0%BD%D0%B0%D1%85%D0%B0-%D0%A6%D0%B2%D0%B5%D1%82%D0%B0-%D0%BE%D1%82-%D0%A2%D1%80%D0%B0%D0%BA%D0%B8%D1%8F/", "text": "\n                    Обвинената за касапницата на магистрала „Тракия“ Цвета Таскова беше пусната под парична гаранция от 5 хил. лева. Това реши Апелативния съд в София на второто заседание по мярката на Таскова, която отговаря за катастрофата, взела 6 човешки живота и пратила в болница над 20 души. Пред съда 29-годишната Цвета Таскова се разплака и поиска прошка от близките на жертвите и ранените. Според обвинението 29-годишната Таскова не е спазила Закона за движение по пътищата и по непредпазливост се е стигнало до катастрофата.\nЧака се съдебно-техническа експертиза, която да изясни точната причина за тежкия пътен инцидент и как така при удар с кола, цял автобус се обърна.\n \n                    ", "date": "2018.04.24", "title": "Пуснаха Цвета от „Тракия“ срещу 5 бона гаранция"}
{"url": "http://www.monitor.bg/a/view/81554-%D0%92%D0%A1%D0%A1-%D1%81%D1%82%D0%B0%D1%80%D1%82%D0%B8%D1%80%D0%B0-%D0%BD%D0%BE%D0%B2-%D0%B8%D0%B7%D0%B1%D0%BE%D1%80-%D0%B7%D0%B0-%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB-%D0%BD%D0%B0-%D0%A1%D0%93%D0%A1/", "text": " Търсят шефове и за Военен съд - София, Районен съд - Пловдив и Районен съд – Сандански\n                    След като на 13 март съдийската колегия на Висшия съдебен съвет (ВСС) направи първи неуспешен опит да избере председател на най-големия окръжен съд у нас, днес съдебните кадровици откриха нова процедура за избор на титуляр на Софийски градски съд (СГС).\n\nПри първия опит за избор на ръководител кандидатите първоначално бяха трима – Величка Цанова, Евгени Георгиев и Светлин Михайлов. Малко след като подаде документите си за участие в конкурса Цанова се отказа от надпреварата по лични прични.\n\nСъдебните кадровици пък не избраха нито Георгиев, нито Михайлов за председател на СГС, след повече от шест часа дебати и така най-големият окръжен съд у нас остана под ръководството на досегашния и.ф. председател на съда Десислава Попколева.\n\nСГС остана без ръководител през октомври м.г., след като Калоян Топалов изненадващо и без обяснение подаде оставка и бе времнно оглавен от Попколева, която обаче досега не се е кандидатирала за титуляр.\n\nПредстои да стане известно дали двамата кандидати от първия неуспешен избор ще депозират повторно документите си за участие в конкурса, каквато заявка за себе си даде още през март Евгени Георгиев.\n\nМеждувременно процедури за избор на административни ръководители, заради изтичане на мандат на титулярите, бяха открити и във Военен съд - София, Районен съд - Пловдив и Районен съд – Сандански.\n                    ", "date": "2018.04.24", "title": "ВСС стартира нов избор за председател на СГС"}
{"url": "http://www.monitor.bg/a/view/19371-%D0%90%D1%80%D0%BC%D0%B8%D1%8F%D1%82%D0%B0-%D0%BF%D1%80%D0%B0%D1%89%D0%B0-%D1%82%D0%B0%D0%BD%D0%BA%D0%BE%D0%B2%D0%B5-%D1%80%D0%B0%D0%BA%D0%B5%D1%82%D0%B8-%D0%B8-%D0%B8%D0%B7%D1%82%D1%80%D0%B5%D0%B1%D0%B8%D1%82%D0%B5%D0%BB%D0%B8-%D0%B7%D0%B0-%D0%BF%D0%B0%D1%80%D0%B0%D0%B4%D0%B0-%D0%BD%D0%B0-6-%D0%BC%D0%B0%D0%B9/", "text": "\n                    Министерство на отбраната публикува информация за тазгодишното честване на 6 май – Ден на Храбростта и празник на Българската армия. През юли 2018 г. въоръжените ни сили навършват 140 години от създаването си. По повод на тази значима годишнина във военния парад ще преминат представителните блокове на Въоръжени сили и ще бъде представена военна техника, на въоръжение у нас.\n\nНа 3 май от 19.00 часа, в зала № 1 на Националния дворец на културата, ще се проведе празничен концерт с участието на Гвардейския представителен духов оркестър и Представителния ансамбъл на въоръжените сили.\n\nНа 5 май от 20.00 часа, на площад „Княз Александър I”, ще се проведе „музикален парад” с участието на Гвардейския представителен духов оркестър на Националната гвардейска част (НГЧ), представителните духови оркестри на видовете въоръжени сили и фестивалния оркестър от състава на НВУ „В. Левски” и в.ф. 24150 – Стара Загора. След завършването на музикалния парад ще се проведе празнична илюминация.\n\nНа 6 май от 09.00 часа, пред паметника на Незнайния войн, ще се проведе освещаване на бойните знамена и Знамената-светини.\n\nСъщия ден от 10.00 часа, на площад „Княз Александър I”, ще се проведе военен парад с командващ – генерал – майор Михаил Попов, командир на Сухопътните войски.\n\nВ парада ще участват:\n\nГвардейският представителен духов оркестър с духовите оркестри на видовете въоръжени сили; знаменен взвод на Националната гвардейска част (НГЧ) и представителни блокове на:\n\n– Военна академия „Г.С.Раковски” (ВА) с бойното знаме на академията;\n\n– НГЧ с бойното знаме на частта;\n\n– Националния военен университет (НВУ) „Васил Левски” с бойното знаме на университета.\n\n– два блока от Сухопътните войски (СВ) с бойните им знамена;\n\n– Военновъздушните сили (ВВС) с представителното знаме на ВВС;\n\n– Военноморските сили (ВМС) с представителното знаме на ВМС;\n\n– 68-ма бригада „Специални сили” (брспс) с бойното знаме на бригадата;\n\n– формирования, подчинени на Съвместното командване на силите (СКС) с бойното знаме на Мобилната КИС;\n\n– Служба „Военна полиция” с представителното знаме на службата.\n\nПредставителните блокове ще са в състав от 64 военнослужещи, водач на блока, 3-ма офицери и знаменосец с 2-ма асистенти. Водачи на блокове ще бъдат началниците на ВА, НВУ, командирите на бригади (бази) и части.\n\nВ парада ще участват следните типове бойна техника: танк Т-72, самоходна гаубица „2С-1”; бойна машина на пехотата (БМП-1 и БМП-23), многоцелеви транспортьор лек брониран (МТЛБ) „Тунджа”, бронетранспортьор (БТР) 60ПБ МД1, зенитно-ракетен комплекс „ОСА”-AK, 152-мм оръдие гаубица Д-20, реактивна система за залпов огън (РСЗО) БМ-21 „Град”, тактически ракетен комплекс (ТРК) „Точка”, бронирани леки автомобили с повишена проходимост „Мерцедес” G 270, брониран „Хамър”, бойни бронирани колесни машини „Commando seleсt” и „Guardian”, брониран автомобил „SAND CAT”, пускови установки от зенитно-ракетни комплекси С-300, С-125 и С-200 .\n\nВоенновъздушните сили ще представят типове летателна техника, която е на въоръжение в момента. Над площада, в различни формации ще преминат: вертолет Ми 17 – носещ националния флаг; вертолети Ми-24 и АS-532 AL „Cougar”, военно-транспортен самолет C-27J „Spartan”, учебните самолети L-39ZA и „Пилатус“ РС9М и бойните самолети Су-25 и МиГ-29.\n\nОт 12.00 часа на 6 май ще се извърши тържествена смяна на почетния гвардейски караул пред сградата на Администрацията на президента на Република България.\n                    ", "date": "2018.04.24", "title": "Армията праща танкове, ракети и изтребители за парада на 6 май"}
{"url": "http://www.monitor.bg/a/view/85286-%D0%9E%D1%82%D0%BA%D1%80%D0%B8%D1%85%D0%B0-6-%D0%BA%D0%B0%D0%B1%D0%B8%D0%BD%D0%B0%D1%82%D0%B0-%D0%BF%D0%BE-%D0%BF%D1%80%D0%B8%D1%80%D0%BE%D0%B4%D0%BD%D0%B8-%D0%BD%D0%B0%D1%83%D0%BA%D0%B8-%D0%B2-51-%D0%A1%D0%A3/", "text": "\n                    Столичното 51 СУ“ Елисавета Багряна“ се сдоби с шест високотехнологични кабинета по природни науки. Два от тях са по математика, има класни стаи по химия, биология, физика и география. Част от кабинетите са оборудвани с лаборатории, в които децата да провеждат своите упражнения. Те са оборудвани със смарт екрани, плазми, модулни чинове.\n\n„Различното в тези кабинети е разположението на мебелировката. Учениците използват таблети, своите телефони. Това позволява т.нар. „обърната класна стая“, където децата сами извличат информацията и я обобщават, работейки в групи.“, коментира директорът на училището Асен Александров. Той обясни, че проектът е финансиран с 200 хил. Лева от фондация „Америка за България“, 100 хил. със средства на родителите и 100 хил. от бюджета на училището.\n\nКметът на София Йорданка Фандъкова разкри, че шест столични училища са получили възможността за подобни кабинети. Тя допълни, че тази година на 17 школа им предстои модернизация, като ще бъдат финансирани с 36 млн. лева.\n\nМинистърът на образованието и науката Красимир Вълчев сподели, че трябва да се инвестира в обучението на математиката, породени науки и техниката, като и тази година ще бъдат при доставени допълнително 2 млн лева за кабинети по природни науки.\n                    ", "date": "2018.04.24", "title": "Откриха 6 кабината по природни науки в 51 СУ"}
{"url": "http://www.monitor.bg/a/view/44966-%D0%9F%D0%B0%D1%80%D0%B8%D1%82%D0%B5-%D0%BE%D1%82-%D0%9E%D0%B1%D1%89%D0%B8%D0%BD%D1%81%D0%BA%D0%B0-%D0%B1%D0%B0%D0%BD%D0%BA%D0%B0-%D0%BE%D1%82%D0%B8%D0%B2%D0%B0%D1%82-%D0%B7%D0%B0-%D0%BF%D0%B0%D1%80%D0%BA%D0%BE%D0%B2%D0%B5-%D1%83%D1%87%D0%B8%D0%BB%D0%B8%D1%89%D0%B0-%D0%B8-%D1%83%D0%BB%D0%B8%D1%86%D0%B8/", "text": "\n                    Парите от продажбата на Общинска банка ще бъдат вложени в екология, образователна и транспортна инфраструктура. Това става ясно от доклад внесен в Столичния общински съвет от зам.-кмета по финанси Дончо Барбалов и съветника Орлин Алексиев. В края на миналата година СОС реши 67,6% от капитала на банката да отиде в ръцете на регистрираният в Лихтенщайн фонд \"Новито опортюнитис\" срещу 46 млн. лв. От тях 12 млн. лв ще бъдат вложени в зелена система, екология и земеползване. Парите ще бъдат изхарчени за борба с мръсния въздух, развитието на столичните паркове, по-строго управление на отпадъците, като и по-голямо залесяване.\n\n21,7% от средствата, или 10 млн. лв, ще отидат за образователна инфраструктура. „Модернизирането на сградния фонд е приоритет от 2007 г. насам. Наложително е обновяването на материалната база съгласно съвременните тенденции за провеждане на образователен процес, осигуряващ уют и удобство на децата“, аргументират се от „Московска“ 33.\n\nГоляма част от парите са предвидени за направление транспорт и транспортни комуникации. Общината ще прибави 9,2 млн. лв. към бюджета си за поддържане на кварталните улици, тротоари и осветление. Парите ще се инвестират и в площади, велоалеи и пешеходни зони.\n\nЗа общинско здравеопазване се предлага да бъдат инвестирани 12.2 % - 5,6 млн.лв. За култура - 5,4 млн. лева, като е един от проектите, за които се предвиждат инвестиции е превръщането на бившата топлоцентрала в център за съвременна култура. Друг важен проект е за площадното пространство около храма „Света Неделя“, където главният архитект на София ще обяви конкурса за проектиране. За социалните дейности и интеграция на хора с увреждания са предвидени 1,8 млн.лв. 800 хил. лв. ще отидат за електронно управление. Сред приоритети е предоставяне на административни услуги през единен портал по всяко време и чрез различни устройства. Отделно от ремонтите в училищата от „Московска“ 33 ще инвестират 200 хил. лв за нови спортни зали, които се предвижда да бъдат изградени в дворовете на школата.\n\nКрайното решение как точно ще бъдат разпределени парите от продажбата на банката ще вземе общинския съвет в четвъртък.\n\n \n                    ", "date": "2018.04.24", "title": "Парите от Общинска банка отиват за паркове, училища и улици"}
{"url": "http://www.monitor.bg/a/view/45809-%D0%A6%D0%B0%D1%80-%D0%9A%D0%B8%D1%80%D0%BE-%D1%81-%D1%80%D0%B5%D1%87-%D1%81%D1%80%D0%B5%D1%89%D1%83-%D0%B6%D1%83%D1%80%D0%BD%D0%B0%D0%BB%D0%B8%D1%81%D1%82%D0%B8%D1%82%D0%B5-%D0%B2-%D1%81%D1%8A%D0%B4%D0%B5%D0%B1%D0%BD%D0%B0-%D0%B7%D0%B0%D0%BB%D0%B0/", "text": "\n                    Кратка реч срещу журналистите дръпна в районния съд в Пловдив подсъдимият Кирил Рашков, който е по-известен с прякора си „Цар Киро”. Съдия Веселин Атанасов не го прекъсна и му позволи да говори между разпитите на свидетелите без да е попитан.\n\n„Г-н съдия, предлагам на тези журналисти да им се ограничат правата в държавата. За тях няма граници. Те пишат каквото си искат. Лъжат, правят и това е. За тях няма граници. За тях няма нищо, което да цитират”, бе кратката реч на подсъдимия по време на делото срещу него.\n\nТой е подсъдим, че е извършил непристойни действия, грубо нарушаващи обществения ред и изразяващи явно неуважение към обществото, като е заплюл в лицето кореспондента на столичен вестник Ваня Драганова и е душил за гърлото колегата й от друга национална медия Радко Паунов. Това се случило на 17 юни 2014г. на обществено място -  улица „Света гора”, където Рашкови имат няколкоетажна сграда.\n\nРепортерите се отзовали на сигнал за междусъседски скандал между Кирил Рашков и негови комшии, а когато отишли на улицата, видели суматоха и вдигнали фотоапаратите да снимат. Това пък подразнило изключително много Цар Киро, който изобщо не обича да бъде сниман и обикновено размахва пръст срещу фоторепортерите.\n\nЗа следващото съдебно заседание на 21 юни съдия Веселин Атанасов постанови да бъде извършена комплексна съдебна психиатрична и психологична експертиза, която трябва да установи какво е било емоционалното и психическо състояние на Кирил Рашков при вида на снимащите го журналисти, каква е била психотичната му реакция, след като е бил сниман внезапно и как този външен фактор, предвид темперамента на Кирил Рашков, е оказал влияние върху волевите му процеси. Вещите лица трябва да направят и сравнителен анализ ако журналистите са поискали разрешение от Кирил Рашков да го снимат насред улицата, дали е щяло да се стигне до плюене и душене. Те трябва да отговорят и на въпроса в какво емоционално състояние е бил Цар Киро, когато е душил и плюл журналистите. До 21 юни трябва да бъдат издирени и трима свидетели, двама от които са в чужбина.\n                    ", "date": "2018.04.24", "title": "Цар Киро с реч срещу журналистите в съдебна зала"}
{"url": "http://www.monitor.bg/a/view/78630-%D0%A6%D0%B0%D1%86%D0%B0%D1%80%D0%BE%D0%B2-%D0%91%D0%BE%D1%80%D0%B1%D0%B0%D1%82%D0%B0-%D1%81-%D0%BA%D0%BE%D1%80%D1%83%D0%BF%D1%86%D0%B8%D1%8F%D1%82%D0%B0-%D0%BD%D0%B5-%D1%81%D0%B5-%D1%85%D0%B0%D1%80%D0%B5%D1%81%D0%B2%D0%B0-%D0%BE%D1%82-%D0%B3%D1%80%D0%B0%D0%BD%D1%82%D0%BE%D0%B2%D0%BE-%D0%B7%D0%B0%D0%B2%D0%B8%D1%81%D0%B8%D0%BC%D0%B8%D1%82%D0%B5-%D0%BF%D0%BE%D0%BB%D0%B8%D1%82%D0%B8%D1%86%D0%B8/", "text": "\n                    Повечето от гласовитите критици на провеждащите се акции срещу корупцията, които не спират да хулят действията на държавата са политици-грантаджии, които са притеснени от евентуалното секване на паричните потоци към джобовете им. Такава констатация направи главният прокурор Сотир Цацаров в Брюксел, където присъства на конференция за противодействието на киберпрестъпността, организирана от евродепутата от ГЕРБ Емил Радев.\n\n„Има политици, за които бездействието на прокуратурата винаги е обект на критики и сега се оказва, че действието на прокуратурата отново е обект на критики. Същите тези политици ръкопляскаха и адмирираха случаите, в които румънските телевизии показваха местни политици, които влизат с белезници на ръце в Антикорупционната прокуратура на Румъния. Изведнъж се оказва, че пренасянето на дори малка част от тези събития в България някакси не се вписва в техните политически сметки. Честно казано аз ги разбирам. Повечето от тях са хора, които нямат и ден на работна заплата. Повечето от тях са хора, които са живели и продължават да живеят от грантове. Опасността тези грантове да секнат е една от причините, с които можем да си обясним тяхната реакция сега“, каза Цацаров в интервю за „Блиц“.\n\nТой коментира и спецакцията срещу корумпираните даяджии, около чиито ръце щракнаха белезници и появилите се спекулации. „Мога да Ви кажа, че да – това е времето за действие! Друг е въпросът, че действията ни се коментират по различен начин. За едни нашата работа е добра, за други нашата работа не съвпада с техните очаквания, политически интереси и т.н.“, каза обвинител номер 1. Той изрази подобна позиция и по отношение на коментарите за ареста заради подкуп на кметицата на столичния район „Младост“ Десислава Иванчева. „Що се отнася до хората, които практикуват и се хранят от политиката, в крайна сметка това е тяхно право и бих казал тяхно задължение. По-скоро проблемът или това, което ме учудва е нещо друго – как хора, които на думи стоят на изключително силни антикорупционни позиции и претендират, че се занимават с политика, независимо от размера на електоралната подкрепа, която имат, от една страна критикуват случаите, в които според тях има бездействие на органите на досъдебното производство, прокуратурата и МВР, а в случаите, в които прокуратурата подема истинска борба срещу корупцията, са недоволни отново! На практика ми се струва, че тяхното недоволство е насочено срещу работата на прокуратурата, защото явно за тези хора изгодно е бездействието, както на МВР, така на Комисията за противодействие на корупцията, така и на Прокуратурата. Нашето действие не се вписва в техните планове“, обобщи Цацаров.\n                    ", "date": "2018.04.24", "title": "Цацаров: Борбата с корупцията не се харесва от грантово зависимите политици"}
{"url": "http://www.monitor.bg/a/view/21695-%D0%91%D0%A1%D0%9F-%D0%B2%D0%BD%D0%B0%D1%81%D1%8F-%D0%B8%D1%81%D0%BA%D0%B0%D0%BD%D0%B5-%D0%B7%D0%B0-%D0%BE%D1%81%D1%82%D0%B0%D0%B2%D0%BA%D0%B0%D1%82%D0%B0-%D0%BD%D0%B0-%D0%95%D0%BC%D0%B8%D0%BB-%D0%A5%D1%80%D0%B8%D1%81%D1%82%D0%BE%D0%B2/", "text": "\n                    БСП ще внесе тази седмица искане за оставката на зам.-председателя на НС Емил Христов от ГЕРБ. Повод за това е скандала от миналата седмица, когато в сградата на НС не бяха допуснати за среща с депутати хора с увреждания. «Не може това цинично поведение да бъде толерирано. Не може охраната на парламента да решава кой да влиза и кой не, и кой ще се среща с депутати\", заяви социалистът Георги Свиленски след заседанието на Изпълнителното бюро на партията, където е взето решението за оставката на Христов.\n\n\"Оставката е нормалното мъжко поведение, без да чака да му я поискаме. Всеки греши, но когато сгрешиш с тази част от българското население, редно е да се оттеглиш\", добави Свиленски. Той обяви още, че 1 май - традиционният празник на труда, ще бъде отбелязан тази година с митинг-протест срещу бедността и корупцията в държавата от 10.30 часа пред Паметника на незнайния воин.\n                    ", "date": "2018.04.24", "title": "БСП внася искане за оставката на Емил Христов"}
{"url": "http://www.monitor.bg/a/view/33710-%D0%9A%D1%8A%D1%89%D0%B0%D1%82%D0%B0-%D0%BD%D0%B0-%D0%BA%D0%B0%D0%B7%D0%B0%D0%BD%D0%BB%D1%8A%D1%88%D0%BA%D0%B0%D1%82%D0%B0-%D1%84%D0%B5%D1%8F-%D1%81%D1%8A%D0%B1%D0%BE%D1%80%D0%B5%D0%BD%D0%B0-%D0%B7%D0%B0%D0%BA%D0%BE%D0%BD%D0%BD%D0%BE/", "text": "\n                     \n\n \n\n \n\nНяма нарушение на закона при събарянето на къщата, където е родена и живяла сподвижничката на Левски и Ботев, куриерът на БРЦК и бъдещата актриса Тодора Бакърджиева /1850-1934/, твърдят в съобщение до медиите от администрацията на община Казанлък.\n\nДомът на улица „23 пехотен шипченски полк“ беше срутен за броени часове в събота, на следващия ден кметицата на Казанлък Галина Стоянова заяви, че е неприятно изненадана. По думите й вече година време служителите й не можели да открият собствениците на сградата , за да им връчат заповед да предприемат спешни мерки за ремонта й.Междувременно стана ясно, че е изчезнала и мраморната възпоменателна плоча от фасадата.\n\n48 часа по-късно от общината заявяват, че „имотът е частна собственост и съгласно закона всеки собственик може да премахне своя (законен) строеж. В този смисъл решението да бъде съборена сградата е изцяло на собствениците. Община Казанлък няма законовото право да се разпорежда с имущество, което е изключително частна собственост, още повече, че обектът НЕ е паметник на културата и НЕ фигурира в регистрите на Националния институт за недвижимо културно наследство (НИНКН).“\n\nПак в неделя главният архитект на община Казанлък Георги Стоев /бивш заместник-министър на културата!/ заяви, че бил подготвил документацията за сградата, за да бъде вписана тя в регистъра на паметниците на културата от местно значение. Дори възнамерявал да занесе документацията в МК през седмицата. \n\nВ официалния отговор обаче от общината уточняват, че „арх. Стоев е инициирал неофициални консултации относно статута на сградата, а не официално предложение за вписване…“.\n\nНа финала на „посланието“ до медиите от община Казанлък настояват:“…полагаме реални усилия към опазване на културно-историческото наследство, за да съхраним и популяризираме богатствата на Долината на розите и на тракийските царе, които срещат все по-висока оценка от страна на специалистите у нас и на компетентните институции в чужбина, но най-вече от нарастващия постоянно брой туристи, посетили Казанлък от цяла България и света.“\n\nЖители на Града на розите обаче припомнят, че това не първи случай за безнаказано премахване на знакови сгради.По същия начин през 2011 г. местен хотелиер унищожи уникалния дом на розотърговската фамилия Орозови, за да си направи паркинг. Тогава на разрушителя беше наложена глоба от МК на стойност 30 бона, но в крайна сметка тя беше отменена от съда поради непълноти в съставения от чиновниците акт. Нещо повече, община Казанлък беше осъдена да плати съдебните разноски.\n\n„Като съборихме къщата на Феята нека поне на това място да  сложим бюст-паметник, че наследниците ни да не я забравят!“, предложи казанлъчанинът Слави Слави в социалните мрежи, но призивът остана „глас в пустиня“.\n\n \n\nххх\n\n \n\n„Ако проследим  живота на Тодорка Меразчиева - Бакърджиева и поровим из „Историята на Народния театър“ от Иван Попов, ще видим, че тя е дочакала Освобождението, живяла е известно време във Варна,  била е актриса в групата „Основа“, ръководена от казанлъчанина-артист Антон Попов, в „Столичната драматична трупа“ и в „Сълза и смях“, а след смъртта на мъжа й, в 1891 година се омъжва за видния артист Васил Кирков…Тя е получавала народна пенсия, отпусната й от Народното събрание като „заслуживша“, и е починала на 8 март 1934 година в София.\n\nЦялото семейство Меразчиеви е било пропито с патриотичен дух. Според Никола Обретенов, при пренасяне оръжие и нелегална литература от Гюргево до Русе е вземала участие и майката на Тодора — баба Станка,а оръжието  на Хаджидимитровата чета е било пренесено в България пак от техния дом в Гюргево.\n\nДелото на Тодора Меразчиева е голямо, бих казал — велико. Нейните съвременници поставят името й до най-видните апостоли на свободата. „, пише в спомените си писателят – народовед Димитър Чорбаджийски – Чудомир.\n                    ", "date": "2018.04.24", "title": "Къщата на казанлъшката фея се оказа съборена законно     "}
{"url": "http://www.monitor.bg/a/view/86919-%D0%A6%D0%B8%D0%BF%D1%80%D0%B0%D1%81-%D0%B1%D0%BB%D0%B0%D0%B3%D0%BE%D0%B4%D0%B0%D1%80%D0%B8-%D0%BD%D0%B0-%D0%91%D0%BE%D1%80%D0%B8%D1%81%D0%BE%D0%B2-%D0%B7%D0%B0-%D0%B4%D0%B8%D0%B0%D0%BB%D0%BE%D0%B3%D0%B0-%D1%81-%D0%A2%D1%83%D1%80%D1%86%D0%B8%D1%8F/", "text": "\n                    Гръцкия премиер Алексис Ципрас благодари на министър-председателя Бойко Борисов за усилията, които е положил за срещата във Варна между ЕС и Турция в края на март.\n\nБорисов пристигна в Букурещ за четиристранната среща между България, Гърция, Сърбия и Румъния, където ще разговаря с балкнските лидери Алексис Ципрас, Александър Вучич и Виорика Дънчила, а темата на срещата е интеграцията на Западните Балкани и инфраструктурните проекти.\n\nПреди началото на разговорите, Борисов успя да размени няколко реплики с Ципрас, преди към тях да се присъединят Вучич и Дънчила.\n\n„Благодаря за усилията във Варна с нашата обща съседка“, каза Ципрас. „Направихме всичко възможно“, отговори Борисов и допълни – „И не само аз – Донадл Туск, Жан-Клод Юнкер. Ние с теб знаем. С теб нямаме илюзии“.\n\nНа свой ред Ципрас припомня, че скоро в съседна Турция ще има избори.\n\nГръцкия премиер дори пита Борисов как се чувства като председателстващ Съвета на ЕС. Борисов обаче не вижда нищо по-различно от другите му задължения.\n\n \n                    ", "date": "2018.04.24", "title": "Ципрас благодари на Борисов за диалога с Турция"}
{"url": "http://www.monitor.bg/a/view/87152-%D0%A1%D0%B0%D1%87%D0%B5%D0%B2%D0%B0-%D0%BD%D1%8F%D0%BA%D0%BE%D0%B8-%D0%BF%D1%80%D0%BE%D1%84%D0%B5%D1%81%D0%B8%D0%B8-%D1%89%D0%B5-%D0%B8%D0%B7%D1%87%D0%B5%D0%B7%D0%BD%D0%B0%D1%82-%D0%B4%D0%BE-10-%D0%B3%D0%BE%D0%B4%D0%B8%D0%BD%D0%B8/", "text": "\n                    До десет години част от професиите ще изчезнат и ще бъдат заменени с други, които в момента не съществуват. Това заяви заместник-министърът на образованието и науката Деница Сачева по време на конференцията \"Професионалното образование и обучение - предпочитан избор\", съобщиха от пресцентъра на МОН.\n\nТя смята, че създаването гъвкаво и адаптивно на времето образование, което да дава нови умения е едно от най-големите предизвикателства пред образователните системи. Според Деница Сачева времето, в което човек е можел да работи по 20-25 години на едно място, е отминало. „Бъдещите поколения ще трябва да добиват нови компетентности, защото вероятно ще трябва по-често да се преквалифицират. Затова ролята на професионалното образование не е само да дава възможности за учениците, но и за завършилите\", допълни тя.\n\nНа конференцията бяха обявени и данни на Европейския център за развитие на професионалното образование и обучение. Те сочат, че според 61% от българите професионалното образование и обучение осигурява по-добра и доходоносна работа. Близо до 70% от учениците, които се обучават в професионални гимназии са били наясно с възможностите, които предлага този вид обучение, преди да го запишат.\n\n\n \n\n\n \n                    ", "date": "2018.04.24", "title": "Сачева: някои професии ще изчезнат до 10 години"}
{"url": "http://www.monitor.bg/a/view/3651-%D0%90%D0%B2%D1%82%D0%BE%D0%B1%D1%83%D1%81-%D1%81%D0%B5-%D0%B7%D0%B0%D0%BF%D0%B0%D0%BB%D0%B8-%D0%B4%D0%BE-%D0%B1%D0%BE%D0%BB%D0%BD%D0%B8%D1%86%D0%B0-%D0%98%D0%A1%D0%A3%D0%9B/", "text": "\n                    Автобус от градския транспорт в София, който се движел от пл. „Сточна гара“ в посока моста „Чавдар“ се запали. Огънят избухнал в двигателния отсек на возилото и пътниците веднага били свалени. Инцидентът станал точно пред болница ИСУЛ. На мястото моментално се озовала линейка и пожарен автомобил, които за не повече от десет минути изгасили димящия мотор. Никой от пътниците не е пострадал. Изпратен е втори автомобил, който да ги извози до крайните им дестинации.\n                    ", "date": "2018.04.24", "title": "Автобус се запали до болница ИСУЛ"}
{"url": "http://www.monitor.bg/a/view/33358-%D0%92%D1%8A%D0%BB%D1%86%D0%B8-%D1%83%D0%BC%D1%8A%D1%80%D1%82%D0%B2%D0%B8%D1%85%D0%B0-%D1%81%D1%82%D0%B0%D0%B4%D0%BE-%D0%BA%D0%BE%D0%B7%D0%B8-%D0%B2-%D0%9F%D0%B5%D1%82%D1%80%D0%B8%D1%87%D0%BA%D0%BE/", "text": "\n                    Глутница прегладнели вълци нападнаха и умъртвиха 20 кози в петричкото село Дреново. Глутницата хищници са влезли в кошарата на животновъда Евгени Янев в нощта срещу понеделник и са умъртвили всичките 20 животни. Вчера сутринта собственикът отишъл до кошарата си, която е над селото, за да изведе козите на паша, които ги оставял само нощем без надзор и се натъкнал на ужасяваща картина – част от козите намерил оглозгани до кокал, а други били тръшнати с прегризани гърла.\n\nКметският наместник на село Дреново Андон Тодоров алармира и за друга щета, която са нанесли глутницата вълци тези дни. Хищниците нападнали и стадо крави с телета на друг местен земеделец – Асен Стоев. По време на нападението животните се уплашили и избягали на 7 километра извън селото – в съседното село Лебница. Собственикът им ги открил малко по-късно, като една от кравите липсвала.\n\nСпоред думите на кмета на село Дреново глутницата тормози селото от няколко дни. Информирана е районната ветеринарна служба в Петрич. Умъртвените животни трябва да се отпишат от регистрите и ушните им марки да бъдат свалени.\n                    ", "date": "2018.04.24", "title": "Вълци умъртвиха стадо кози в Петричко"}
{"url": "http://www.monitor.bg/a/view/12545-%D0%92%D0%BD%D0%B0%D1%81%D1%8F%D0%BC%D0%B5-%D0%BF%D0%BE%D0%BB%D0%BE%D0%B2%D0%B8%D0%BD-%D0%BC%D0%B8%D0%BB%D0%B8%D0%BE%D0%BD-%D1%81%D0%BF%D0%B5%D1%86%D0%BE%D0%B2%D0%B5/", "text": "Всеки трети служител във фирмите у нас може да е чужденец \n                    Половин милион специалисти от трети страни ще пристигнат в България през следващите няколко години. Става дума за висшисти, които работят в различни области. Прогнозата е на бизнеса, съобщиха от КТ „Подкрепа“ на вчерашното заседание на тристранката. Причината за предстоящия внос на толкова много кадри била в приетите в началото на март изменения в Закона за миграцията и трудовата мобилност. С промените се даде възможност делът на служители от трети страни да нарасне от 10 на 35% за малки и средни предприятия, което на практика означава, че всеки трети служител може да е чужденец. Освен това задължителният пазарен тест за синя карта отпадна и\n\n \n\nработодателите вече не са длъжни да доказват\n\n \n\nче в продължение на 6 месеца не са успели да си намерят нужния им кадър у нас. Според Ваня Григорова, икономически сътрудник към синдиката, бъдещият внос на голям брой кадри от чужбина би представлявал риск за националната сигурност и предпоставка за поява на ксенофобия, и на организиране на гета, както в Западна Европа. Вицепрезидентът на КТ „Подкрепа“ Йоанис Партениотис пък изрази опасения за сериозен социален дъмпинг. „Разбираме, че има недостиг на специалисти, но не може да твърдим, че има тежък дефицит на кадри“, коментира той. Според него рискът бил, че масовата миграция на работници щяла да доведе до замразяване или забавяне на увеличението на трудовите възнаграждения. Вицепремиерът Валери Симеонов определи като неоснователни притесненията и допълни, че се очаква броят на работниците, които ще пристигнат у нас, да е около 300 000 души. През изминалата година\n\n \n\n117 чужденци от трети страни са получили синя карта\n\n \n\nНай-често става дума за ИТ специалисти и инженери от Украйна, Русия, Индия. Други 4000 чужденци са взели разрешение за сезонна работа. Става дума най вече за служители от Украйна и Молдова, които са работили като сервитьори, рецепционисти и готвачи, за каквито у нас има недостиг. Оказва се, че бизнесът търси и масажистки от Тайланд. „Говори се, че икономиката ни и в частност българските политици имат нужда от внос на тайландски масажистки. От какъв брой масажистки се нуждаем?“, попита на заседанието на тристранката Ваня Григорова.\n                    ", "date": "2018.04.24", "title": "Внасяме половин  милион спецове "}
