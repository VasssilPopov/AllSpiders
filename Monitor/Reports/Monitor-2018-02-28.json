{"url": "http://www.monitor.bg/a/view/63816-%D0%9F%D0%BE%D0%B4%D0%BF%D0%B8%D1%81%D0%B0%D1%85%D0%B0-%D0%9D%D0%B0%D1%86%D0%B8%D0%BE%D0%BD%D0%B0%D0%BB%D0%BD%D0%B8%D1%8F-%D1%80%D0%B0%D0%BC%D0%BA%D0%BE%D0%B2-%D0%B4%D0%BE%D0%B3%D0%BE%D0%B2%D0%BE%D1%80-%D0%B1%D0%B5%D0%B7-%D0%B2%D1%8A%D0%B7%D1%80%D0%B0%D0%B6%D0%B5%D0%BD%D0%B8%D1%8F/", "text": "\n                    На официална церемония в Министерството на здравеопазването НЗОК, Българският лекарски съюз, Българският зъболекарски съюз и Министерството на здравеопазването подписаха Националния рамков договор за 2018 г. без възражения. Той стана факт след среща в Министерски съвет днес и преговори в продължение на повече от два месеца, в които бяха постигнали редица улеснения за пациентите и повече пари за лекарите.Националният рамков договор за 2018 г., който трябва да влезе в сила от 1 април, предвижда 148 млн. лева повече за болничната и 14 млн. лв. повече за извънболничната помощ в сравнение с миналата година. Увеличени са и цените на 130 клинични пътеки. Сред тях са от областта на пулмологията, акушерството и гинекологията, педиатрията и неврологията. Повишение има и в пътеките за рехабилитация и долекуване. Касата ще плаща по 1 лев повече на лекарите – специалист в доболничната помощ за всеки извършен преглед.Тази година е обърнато и сериозно внимание на социално значимите заболявания в рискова група при жените от 30 до 40 години, които ежегодно ще се възползват от профилактичен преглед при гинеколог с възможност за изследване на цитонамазка. Увеличени са и обемите за мамографско изследване с оглед ранно откриване на злокачествени заболявания на гърдата. В клиничните лаборатории също са предвидени по-големи обеми, необходими за първичната профилактична и диспансерна дейност на общопрактикуващите лекари. Ще се увеличи и броят на направленията, които личните лекари дават за преглед при специалист.\n\nНовият рамков договор може и да не е най-добрият, но ще гарантира сигурност в системата, каза министърът на здравеопазването Кирил Ананиев след подписването на договора.  „Мога категорично да заявя, че тези рамкови договори надграждат сега действащите, като дават много позитиви както на медиците, така и на българските граждани. Всички ние положихме много усилия и направихме много отстъпки, докато стигнем до този рамков договор, който ще гарантира сигурност в системата. Този договор осигурява над 400 млн. лв. допълнителни за здравния сектор, близо половината от клиничните пътеки са увеличени и то в значителен размер. Това, което поех като ангажимент към общинските болници, вече е факт – клиничните пътеки, по които те работят, са увеличени, така че могат да бъдат спокойни. Основен приоритет на правителството и на държавата като цяло е и майчинството, където парите също нарастват. Нарастват и парите и на личните лекари, и в рехабилитацията и т.н. Мога да кажа и за Зъболекарския съюз - осигуряваме протези и за хората над 69 г.“, каза министърът.До 15 май ще разсрочим плащанията към чуждите здравни каси и ще изпълним задълженията си в рамките на заложените в бюджета 73 млн. лева, каза още Ананиев.\n                    ", "date": "2018.02.28", "title": "Подписаха Националния рамков договор (ОБНОВЕНА)"}
{"url": "http://www.monitor.bg/a/view/71111-15-%D0%A2%D0%98%D0%A0%D0%B0-%D0%BE%D1%81%D1%82%D0%B0%D0%BD%D0%B0%D1%85%D0%B0-%D0%B1%D0%BB%D0%BE%D0%BA%D0%B8%D1%80%D0%B0%D0%BD%D0%B8-%D0%BA%D1%80%D0%B0%D0%B9-%D0%9A%D0%B0%D1%80%D0%BD%D0%BE%D0%B1%D0%B0%D1%82/", "text": "Петнадесет тежкотоварни автомобили останаха блокирани на автомагистрала Тракия преди Карнобат, след като отсечката бе затворена за движение. \"Стоим тук цял ден, нито можем да се върнем, нито да ползваме стария път. В леден  капан сме - нито напред, нито назад\", оплакаха се водачите. Движението по автомагистралата в отсечката Карнобат-Бургас остана затворено през целия ден. Огромни снегонавявания и преспи високи на места до метър блокираха тотално трасето. Леките автомобили бяха отбивани по стария обходен път, който също бе трудно проходим. \"Ситуацията е критична, видимостта е много намалена, превозните средства по стария път се движат с около 10-15 км., казаха шофьори.  28-годишният Илия Василев от Карнобат обяви в социалните мрежи, че е готов да помогне с личния си автомобил на всеки, който се нуждае от помощ. \"Не става само въпрос за закъсали в преспите автомобили, но и за хора, които са в домовете си имат нужда от помощ\", заяви Илия, който е баща на 2-годишно дете. Той заяви, че до момента е получил само една молба за помощ. Възрастна жена от Карнобат, която живее сама го помолила да й купи въглища, защото дървата й свършили.  По молба на Илия Василев, публикуваме телефона му 0895 85 41 22, на който всеки изпаднал в нужда може да позвъни. ", "date": "2018.02.28", "title": "15 ТИР-а останаха блокирани край Карнобат"}
{"url": "http://www.monitor.bg/a/view/53573-2-%D0%B3%D0%BE%D0%B4%D0%B8%D0%BD%D0%B8-%D0%BB%D0%B5%D0%BA%D0%B0%D1%80%D0%BA%D0%B0-%D1%85%D0%BE%D0%B4%D0%B8-%D0%BF%D0%BE-%D0%BC%D1%8A%D0%BA%D0%B8%D1%82%D0%B5-%D0%B7%D0%B0-%D0%B4%D0%B0-%D1%81%D0%B8-%D0%B2%D1%8A%D1%80%D0%BD%D0%B5-%D0%B4%D0%B5%D1%86%D0%B0%D1%82%D0%B0/", "text": "Според бившия й причината са психичните проблеми на жена му\n                    Повече от 2 години варненска лекарка ходи по мъките, за да си върне децата от смесен брак с йордански гражданин, но няма никакво благоприятно развитие по казуса. Жената е известната варненска лекарка, д-р Недка Кънева, останала без двете си деца Амира и Алиа, отнети от съпруга й д-р Камал Набих Абделбаки. Първата информация по случая дойде от широко огласеното писмо на сестрата на Недка, Ива Канева, която призова в началото на миналата година във Фейсбук:„Подкрепете Недка в борбата й да си върне дъщерите и да отвори вратите за много жени, които са в същата ситуация. Подпишете тази петиция и помогнете й да се събере отново с дъщерите си!“ Публикувано беше и писмото на майката, в което разказваше историята си. „Казвам се Недка и аз съм лекар от България. Оженихме се в България със съпруга ми Камал, тъй като и двамата сме български граждани. Нашите деца Алиа и Амира бяха родени във Варна и ние всички живеехме заедно в България като щастливо семейство. През февруари 2016 г. семейството на съпруга ми ни покани в Йордания на гости, за да присъстваме на сватбата на негова братовчедка, бащата на която е от Палестина, но живее в Йордания. Трябваше да останем десет дни. Щом пристигнахме, разбрах, че такава сватба няма. Вместо това моите дъщери бяха отнети от мен насилствено и съпругът ми анулира брака ни без моето съгласие. Бях заключена без документи и телефони, докато в крайна сметка успях да се върна без децата си в България. Скоро след това през май 2016 г. отидох в Йордания, за да се боря за децата си с пълно зачитане на местните закони и институции. През последните 9 месеца поисках правата на децата си и правата ми да бъдат уважавани. Поддържам писмено решение на Шарийски съд, който на 11 август 2016 г. разпореди децата ми да бъдат поставени в непосредствено задържане. Въпреки това не ми е позволено да ги виждам или да ги взема с мен. Властите не предлагат никаква помощ при изпълнението на решението. Семейството на съпруга ми е премахнало присъдите на Шарийски съд два пъти вече с помощта на клевета, без да е подкрепена от някакви доказателства. За съжаление съдът продължава да толерира това беззаконие и аз съм безсилна, въпреки че българското и шарийското законодателство са на моя страна. Поради тези причини призовавам Негово Величество крал Абдула и ибн Ал Хюсеин, йорданските власти и съда на шериата в Йордания да приложат решението и да ми позволят да взема дъщерите си. В сегашната епоха никое дете не трябва да бъде принуждавано да живее отделено от майка си, жива, здравословна и богата, и да бъдат лишени от любов и грижа. Обръщам се към вас, за да подкрепя молбата ми за съдействие за изпълнение на незаконно отстранената присъда, която изисква незабавно задържане на децата ми Алиа и Амира. Тя е изпратена до Роял Хашемитски съд и българското посолство, за да могат да действат и да помогнат децата ми да се съберат отново с мен, тяхната майка“, е написала д-р Канева. Подписката е подкрепена от повече от 2000 души, но две години по-късно майката и децата са все така разделени.Нищо не предвещава драмата на младите лекари д-р Недка Канева и д-р Камал Абделбаки, които се женят на 9 ноември 2012 г. Тя е уважаван специалист по вътрешни болести, а той специализира неврология в МБАЛ „Света Марина“ във Варна. Живеят в 3-етажна къща във варненското село Яребична, където на 3 февруари 2013 г. се раждат дъщерите им, близначките Амира и Алия. Съпругът Камал Абделбаки е роден и израсъл в България, тъй като майка му Даниела е българка. Баща му Мохамед Абделбаки е палестинец с йордански паспорт, гинеколог, който също е завършил медицина в България. През последните години семейството им живее в столицата на Йордания Аман. След като се раждат близначките, родителите на зетя гостуват на два пъти в Яребична. Трети път пристигат през декември 2015 г., когато отношенията на Недка с Камал са обтегнати. Според съпругата мъжът й започнал да се държи странно, като оправдал честите си отсъствия от дома с това, че е агент на Европол и трябва да пътува по мисии. Когато пристигнали родителите му, баща му успокоил снаха си, че Камал е изнервен заради специализацията си.Следва поканата за сватба на роднини в Йордания, където майката твърди, че децата са били отнети. Младата жена е заключена в апартамента, а свекърът и съпругът й отвеждат близначките.Недка изпада в пълен шок, когато Камал се връща в жилището и казва, че според йорданските закони тя не му е вече съпруга и той няма да й даде йорданско гражданство, а Алия и Амира остават с него. Семейство Абделбаки взима паспортите на децата и майката. Отчаяната Недка успява да се свърже по интернет със свои приятели във Варна, които веднага алармират българското посолство в Йордания. Разбирайки това, съпругът й отнема телефона и я държи заключена с дни. В същото време успява да издаде йордански паспорти на децата.Отчаяна д-р Канева веднага подава жалби в Районната прокуратура във Варна, МВнР и Държавната агенция за закрила на детето веднага след като се прибрала в България. Следват писма до президента Росен Плевнелиев, до д-р Хасан Бармауи - почетен консул на Хашемитско кралство Йордания в София, и омбудсмана Мая Манолова.Трагедията на измамената съпруга придобива и широк обществен отзвук, като мнозина я сравняват с известния филм „Не без дъщеря ми“. Докато съпругът е още в България, майката на двете близначки търси помощ в Family Protection Department. Оказва се, че съпругът не само е обсебил децата им с измама, но мами бившата си съпруга, като оставя необслужени кредити от наши банки, които тя трябва да плаща.Съпругът не поема критиките по негов адрес и след поредната публикация по казуса, пише във Фейсбук: „Не знам как успя въпреки болното ти състояние да изфабрикуваш толкова много лъжи и същевременно така правдоподобно звучащи, но явно, както във всеки гений има малко лудост, така е и обратното... Аз съм български гражданин, роден в България, син на майка българка и баща йорданец, поради което притежавам и йорданско гражданство. Всичко, което съм направил, е за доброто на децата ни“, твърди във Фейсбук бащата, който е обвиняван в отвличането им.   \n                    ", "date": "2018.02.28", "title": "2 години лекарка ходи по мъките, за да си върне децата"}
{"url": "http://www.monitor.bg/a/view/21034-%D0%9F%D1%8A%D1%82%D0%B8%D1%89%D0%B0%D1%82%D0%B0-%D0%B2-%D0%BE%D0%B1%D0%BB%D0%B0%D1%81%D1%82-%D0%94%D0%BE%D0%B1%D1%80%D0%B8%D1%87-%D1%81%D0%B0-%D0%BD%D0%B5%D0%BF%D1%80%D0%BE%D1%85%D0%BE%D0%B4%D0%B8%D0%BC%D0%B8/", "text": "\n                    Общинската пътна мрежа в цялата област Добрич е непроходима, съобщиха от Областния щаб за защита при бедствия. Затворени за движение за всички превозни средства са второкласните и третокласни пътища от републиканската пътна мрежа, както и участъкът от първокласния път I-9 Дуранкулак – Кранево. Единствено се допуска движение на МПС до 3,5 т по направлението Добрич – Варна, информират от Областно пътно управление. Пътуването по този участък обаче е кошмарно, твърдят шофьори. На места има високи преспи, силният вятър затруднява видимостта и разстоянието от 50-те километра от Варна до Добрич се взема за около два часа. Автобуси от Автогарата не пътуват за никъде.\n\nВсе още има нарушено водоподаване в селата Поручик Чунчево, Хаджи Димитър, Камен бряг, Раковски и Българево в Община Каварна и в селата Горун, Тюленово в Община Шабла. Ток все още няма в две села на територията на Община Каварна – Българево и Топола.\n\nОт ОД на МВР информират, че няма пътно транспортни произшествия. От РД ПБЗН съобщават, че има подадени сигнали за закъсали автомобили, на които се оказва техническа помощ.\n\nОбластният управител и председател на Щаба за изпълнение на Областния план за защита при бедствия апелира да не се предприемат пътувания, ако не са наложителни и да се спазват мерките за безопасност и указанията на служителите на реда.\n                    ", "date": "2018.02.28", "title": "Пътищата в област Добрич са непроходими"}
{"url": "http://www.monitor.bg/a/view/21591-%D0%94%D0%B5%D0%B2%D0%BD%D1%8F-%D1%81%D0%BF%D0%B0%D1%81%D0%B8-%D0%BF%D1%8A%D1%82%D0%B5%D1%88%D0%B5%D1%81%D1%82%D0%B2%D0%B5%D0%BD%D0%B8%D0%BA-%D0%B2-%D1%81%D0%BD%D0%B5%D0%B6%D0%BD%D0%B0%D1%82%D0%B0-%D0%B2%D0%B8%D0%B5%D0%BB%D0%B8%D1%86%D0%B0-%D1%82%D0%BE%D0%B9-%D0%BF%D1%80%D0%B0%D0%B2%D0%B8-%D1%84%D0%B8%D0%BB%D0%BC-%D0%B7%D0%B0-%D0%B3%D1%80%D0%B0%D0%B4%D0%B0/", "text": "\n                    25-годишен французин, тръгнал с велосипеда си на пътешествие из Европа, намери в Девня спасителен пристан, след като бе блокиран от снежната виелица и големия студ.Младият режисьор Александър Хагенмюлер предприел самостоятелен велопоход през Стария континент на 14 октомври м.г., за да заснеме документален филм. Минава през 10 държави, преди да стигне до България. На 27 февруари тръгва от Варна за Сливен, но зимата го застига по пътя. Премръзнал, французинът се озовал с колелото си в Девня и потърсил убежище в местен автосервиз. Автомонтьорите го приютили, нагостили го със суджук, плодове и червено вино, след което се обадили на заместник-кмета на общината, Донка Йорданова и я уведомили за странния гост. От Община Девня веднага осигурили подслон и храна на бедстващия пътешественик, а кмета Свилен Шитов се запозна лично с госта. Той му предложил да остане в Девня до 3 март, за да се включи в общоградското честване по повод 140-годишни от Освобождението на България и Александър проел поканата. Гостът благодарил на кмета и местната общественост за топлото отношение и проявеното гостоприемство при бедстващата ситуация в която се озовал. „Първоначално много се притесних от тази среща с кмета на Девня. Бях с мръсни дрехи и в ужасен вид, но той ме посрещна радушно, здрависа се с мен и ме накара да се почувствам специален“, споделя пътешественикът пред devnyanews.blogspot.bg. Казва, че е роден в Страсбург и преди година завършил „Културен и арт мениджмънт“ в университета Ла Рошел. Като режисьор искал да покаже общуването на един велосипедист с хора от различни култури и носители на различен манталитет. Група местни младежи решили да изненадат чужденеца и да го запознаят с древната история на града. Те го извели от приюта, в който е временно настанен и го развели до Вълшебния извор, като му показали и река Девненска. След това седнали да се почерпят в местно заведение. На чаша бира Александър прочел очерк на английски за минало и настоящето на Девня и получил подарък. Вчера гостът разгледал и експозициите в Музея на мозайките, които ще влязат в неговия филм, казаха от общината. Наесен посетителите на различни по тематика фестивали, както и аудиторията на средни и висши училища във Франция, ще могат гледат заснетата едночасова лента. \n\n\n                    ", "date": "2018.02.28", "title": "Девня спаси пътешественик в снежната виелица, той прави филм за града "}
{"url": "http://www.monitor.bg/a/view/3041-%D0%98-%D0%B2-%D0%91%D1%83%D1%80%D0%B3%D0%B0%D1%81-%D1%81%D0%BB%D0%BE%D0%B6%D0%B8%D1%85%D0%B0-%D1%81%D0%BA%D0%B8%D1%82%D0%B5/", "text": "\n                    Снежното бедствие в Бургас създаде много главоболия на морските хора, но някои се възползваха от заледените пътища и тротоари, за да покарат \"гратис\" ски. Още призори в местните фейсбук групи се появи призив: \"Грабвайте ските и по пързалката - до работа!\". Закачката обаче очевидно е била приета съвсем сериозно от някои потребители и само час по-късно в социалната мрежа се появи първата снимка на бургаски скиор. Ентусиастът се пързаля умело по тротоар в комплекс \"Меден Рудник\", превърнат в ски-писта. Малко по-късно във фейсбук бе качен и видеоклип от \"слалома\" между блоковете. Снимките предизвикаха десетки майтапчийски коментари: \"Отива да си напазарува човекът.... погледнете от веселата страна, хора!\", \"Види се, днес така ще ходим на работа\". \"Ами какво Банско, в \"Меден рудник\" е купонът\" и \"Трябва да ни направят лифт до Шилото\", са част от шеговитите коментари.В понеделник снимки на ентусиасти със ски по столичните улици се появиха и в групата „Видяно в София“.\n                    ", "date": "2018.02.28", "title": "И в Бургас сложиха ските"}
{"url": "http://www.monitor.bg/a/view/75204-%D0%90%D0%BB%D0%BC%D0%B0-%D0%BC%D0%B0%D1%82%D0%B5%D1%80-%D0%B2%D0%B4%D0%B8%D0%B3%D0%B0-%D1%82%D0%B0%D0%BA%D1%81%D0%B0%D1%82%D0%B0-%D0%BF%D0%BE-%D0%BF%D1%80%D0%B0%D0%B2%D0%BE-%D0%B8-%D0%BF%D1%81%D0%B8%D1%85%D0%BE%D0%BB%D0%BE%D0%B3%D0%B8%D1%8F/", "text": "Намаляват тарифите за 18 специалности в СУ \n                    Годишната такса по „Право“ и „Международни отношения“ в Софийския университет скача от 739 лв. до 800 лв. Става дума за първокурсниците - бакалаври, които ще бъдат приети през следвващата академична 2018 – 2019 година и ще следват редовно. Увеличението беше прието от Академичния съвет на висшето училище днес.От 560 лв. до 600 лв. се повишава и таксата по психология. Първокурсниците по „Педагогика“ „Неформално образование“ ще плащат по 530 лв. годишно, а не 485 лв. както беше досега.От 420 лв. до 460 лв. се увеличават таксите по „Регионално развитие и политика“, „Стопанско управление“ и „Публична администрация“. Символично увеличение с 10 лв. до 600 лв. е прието и за следването по „Филология“във Факултета по класически и нови филологии и Факултет по славянски филологии“.В същото време Академичният съвет прие да бъдат намалени годишните такси за обучение в общо 18 специалности. Двойно падат таксите по „Педагогика на обучението по ....химия и физика“ и „Педагогика на обучението по…“ химия и информатика и „Педагогика на обучението по…“ учител по природни науки в основна степен на образованието- от 400 лв. до 200 лв. Следването по „Статистика“ поевтинява от 800 лв. до 640 лв.Първокурсници по „Религията в Европа“ и „Теология“ пък вече ще плащат 500 лв., вместо 560 лв. С 90 лв. надолу – до 600 лв. пада таксата по „Южна, Източна и Югоизточна Азия“.Следването по география поевтинява от 800 лв. до 640 лв.Най-голямо е намалението с 550 лв. до 200 пък за специалностите „Астрофизика, метеорология и геофизика“, „Инженерна физика“, „Квантова и космическа теоретична физика“, „Комуникационна и физична електроника“, „Медицинска физика“, „Оптометрия“, „Физика“, „Фотоника и лазерна физика“, „Ядрена техника и ядрена енергетика“ и „Ядрена химия“. Новоприети студенти с максимален състезателен бал във Факултета по математика и информатика, професионално направление „Математика“, специалности „Математика“ и „Статистика“ в бакалавърска степен пък се освобождават от заплащане на годишната такса за обучение за първата година.Академичният съвет реши да бъде намалена годишната такса за обучение на докторанти, зачислени в следните факултети Богословски факултет – задочно – от 1 000 лева на 650 лева;Факултет по химия и фармация – редовно – от 1594 лева на 900 лева и Факултет по химия и фармация – задочно – от 600 лева на 500 лева. Промяната в годишните такси се отнася единствено за студенти, докторанти и специализанти, приети през учебната 2018/2019 година.Не се променят размерите на годишните тарифи за обучение вече записаните и действащи студенти.Без промяна остават годишните такси за обучение на новоприети студенти, докторанти и специализанти в седем от факултетите – Факултета по начална и предучилищна педагогика, Историческия факултет, Факултета по журналистика и масова комуникация, Медицинския факултет, Биологическия факултет, Факултета по математика и информатика и Факултета по класически и нови филологии. За три от специалностите във Факултета по класически и нови филологии таксите се намаляват. Намаляват се таксите и в Богословския факултет, в някои специалности на Факултета по химия и фармация и във всички специалности на Физическия факултет в ОКС „бакалавър“. Няма промяна на таксите за кандидатстване в Софийския университет за учебната 2018/2019 година и те остават 30 лева за явяване на изпит и 30 лева за участие в кандидатстудентската кампания и класиране. Няма промяна и в таксата от 50 лева за конкурсен изпит на кандидат-докторанти.\n\n\n                    ", "date": "2018.02.28", "title": "Алма матер вдига таксата по право и психология "}
{"url": "http://www.monitor.bg/a/view/12016-%D0%96%D1%8A%D0%BB%D1%82-%D0%BA%D0%BE%D0%B4-%D0%B7%D0%B0-%D0%BD%D0%B8%D1%81%D0%BA%D0%B8-%D1%82%D0%B5%D0%BC%D0%BF%D0%B5%D1%80%D0%B0%D1%82%D1%83%D1%80%D0%B8-%D0%B2-22-%D0%BE%D0%B1%D0%BB%D0%B0%D1%81%D1%82%D0%B8/", "text": "\n                    В 22 области за днес е обявен жълт код за ниски температури, показва справка на сайта на Националния институт по метеорология и хидрология (НИМХ) при БАН. Предупреждението е в сила за областите: Видин, Монтана, Враца, София-област, София-град, Плевен, Ловеч, Велико Търново, Габрово, Русе, Търговище, Разград, Силистра, Шумен, Добрич, Варна, Бургас, Сливен, Ямбол, Хасково, Кърджали, Смолян. Очаква се минималните температури да са под минус 8 градуса, а максималните под 0 градуса.\n\nВ областите Силистра, Добрич, Разград, Търговище, Шумен, Варна, Сливен, Бургас, Ямбол, Смолян, Хасково, Кърджали ще вали сняг. Очакваните количества са 10-20 л/кв. м. Ще се образува и нова снежна покривка – 10-20 см, с изключение на южните райони, където снегът ще се примесва с дъжд.\n\nЗа областите по Черноморието е обявен и жълт код за силен вятър над морето и силно вълнение. Вятърът ще духа от североизток, а следобед от северозапад. Средната скорост на вятъра ще бъде 14-18 м/с с пориви до 19.24 м/с. Вълнението на морето ще бъде 4-5 бала.\n\nСнеговалежите ще спират, най-късно в крайните североизточни райони, а от югозапад и облачността ще се разкъсва, съобщи за Евгения Егова, дежурен синоптик в Националния институт по метеорология и хидрология (НИМХ) при БАН за \"Фокус\". \n                    ", "date": "2018.02.28", "title": "Жълт код за студ в 22 области"}
{"url": "http://www.monitor.bg/a/view/24721-%D0%90%D0%BA%D1%82%D0%B8%D0%B2%D0%BD%D0%B8-%D0%BF%D0%BE%D1%82%D1%80%D0%B5%D0%B1%D0%B8%D1%82%D0%B5%D0%BB%D0%B8-%D0%BF%D1%80%D0%BE%D0%B2%D0%B5%D1%80%D1%8F%D0%B2%D0%B0-%D1%82%D0%B0%D0%BA%D1%81%D0%B8%D1%82%D0%B5-%D0%B7%D0%B0-%D0%B1%D0%B0%D0%BD%D0%BA%D0%BE%D0%B2%D0%B8-%D0%BF%D1%80%D0%B5%D0%B2%D0%BE%D0%B4%D0%B8/", "text": "\n                    Асоциацията „Активни потребители“ проверява цените на банковите преводи у нас. Това съобщи за „Монитор“ председателят й Богомил Николов. По думите му до към средата на март се очаква асоциацията да излезе с подробно изследване за таксите.\n\nПо думите му асоциацията е проучила 20 банкови институции в страната и се оказва, че две трети от трезорите събират такси, ако получаваме големи суми - например 1000 евро. 50% от банките пък искат да им платим между 5-10 евро, ако са ни изпратили превод от стотина евро. Според Николов това е причината хората да търсят други варианти за пращане на пари като колети, писма, чрез автобусните превозвачи или популярните в момента финтех компании.\n\nПредседателят на потребителската организация смята, че валутните преводи у нас са по-скъпи спрямо останалите страни в ЕС и по-конкретно в Еврозоната. Така въпреки, че сме част от Eдинна европейска платежна зона (Single Euro Payment Area) - SEPA, то плащаме повече при получаване на пари от чужбина. SEPA има за цел да насърчи интеграцията на европейския пазар чрез улесняване на трансграничните електронни разплащания в евро между страните, участващи в SEPA, като ги направи евтини и сигурни, подобно на съществуващите местни разплащания.\n\nНиколов даде за пример, че най-много от тези такси си патят сънародниците ни, които имат близки и роднини в чужбина и получават всеки месец пари по банка.\n\nВ същото време банките в държавите в еврозоната и някои от ЕС се възползват от новите функционалности и свалят чувствително таксите, а някъде са нула по тази услуга.\n                    ", "date": "2018.02.28", "title": "„Активни потребители“ проверява таксите за банкови преводи"}
{"url": "http://www.monitor.bg/a/view/27416-%D0%90%D0%BD%D1%82%D0%B8%D0%BA%D0%BE%D1%80%D1%83%D0%BF%D1%86%D0%B8%D1%8F-%D1%83%D0%B4%D0%B0%D1%80%D0%B8-%D0%9F%D0%B5%D1%80%D0%BD%D0%B8%D0%BA-%D0%B7%D0%B0%D1%80%D0%B0%D0%B4%D0%B8-%D0%B1%D0%BE%D0%BA%D0%BB%D1%83%D0%BA%D0%B0/", "text": " Общината изплатила два пъти пари за една и съща дейност\n                    Новосъздаденото бюро „Антикорупция“ започна акция и разследване в Перник, заради близо 1,3 млн. лева, дадени за изхвърляне на боклука в миньорския град. Това е станало през 2014-а година, когато кмет на общината е бил Иван Иванов, негова заместничка пък е била Илинка Никифорова, сега активист на АБВ. Интересното в случая е, че Никифорова е съпруга на бивш депутат от партията на Георги Първанов АБВ, а самата тя оглавява дамската структура на града в миньорския град. Законен повод за образуване на досъдебното производство е изготвен доклад от АДФИ за извършена финансова инспекция на община Перник за периода 2011- 2016 г. Установено е до момента, че на 9 септември 2014 г. от Община Перник е било възложено кризисно сметосъбиране и сметоизвозване на територията на общината на търговско дружество, на което е изплатена сумата от 1 258 260 лева. Освен че не е бил извършен анализ на цените и услугите, предложени от това дружество, посочената сума е била изплатена без в протоколите за приемане на свършената работа да е бил посочен район на изпълнение и без към тези протоколи да са били приложени документи, удостоверяващи реално извършените действия. Същевременно към този момент общината е изплащала възнаграждение за същата дейност по сметосъбиране и сметоизвозване на друго дружество, с което е имала действащ основен договор. По основния договор е заплатена сумата от 495 168 лева.\nДружеството се свързва неофициално с приближения на избягалите от родното правосъдие братя Галеви – Фьодор Фьодоров – Федята. Той е държал фирмите за сметоизвозване в миньорския град преди няколко години. Сега става ясно, че разследваните в момента длъжностни лица, които са заемали важни постове в общината са били свързани чрез подставени лица с него. \nСпоред разследването на спецпрокуратурата община Перник, макар че е сключила договор за сметоизвозване, със заповед на временно изпълняващ длъжността бивш кмет, е възложен втори договор на стойност 1,3 млн. лв. на друга фирма, макар че основният договор е на стойност от 0,5 млн. лв. По този начин според прокуратурата за едно и също нещо е платено два пъти, а също така разследването до момента е установило, че за това възлагане общината се е опитала да прикрие плащането чрез извънредни обстоятелства - тогава се дава възможност само със заповед на кмета да се възлага изпълнението на определени задачи. \nПо думите на ръководителя на спецпрокуратурата Иван Гешев, тази фирма, която е получила парите, е свързана с другата фирма, която има основен договор с общината и едни и същи лица стоят зад няколко фирми, които са работили и в други общини. Това ще стане ясно на по-късен етап. Гешев се въздържа да посочи имената на бизнесмени, които са свързани с разследването, но има задържани с мярка „задържане под стража“. Има и задържани кметове, но на никого все още не е повдигнато обвинение.\n„Проверяваме за хора, които е публична тайна кой стои зад сметопочистването, сметоизвозването и въобще снегопочистването в Перник. Няма да цитирам имена. В случай, че констатираме достатъчно доказателства за виновността на конкретно лице, примерно, за ръководене на престъпна група и участие в такава за източване на публични средства от община Перник, ще бъдат повдигнати съответните обвиненияю“, обясни Гешев на извънреден брифинг в Перник.\n\n\n                    ", "date": "2018.02.28", "title": "„Антикорупция“ удари  Перник заради боклука"}
{"url": "http://www.monitor.bg/a/view/57729-%D0%A0%D0%B0%D0%B2%D0%B5%D0%BD%D1%81%D1%82%D0%B2%D0%BE-%D0%BF%D0%BE-%D0%BF%D1%80%D0%B8%D0%BD%D1%83%D0%B4%D0%B0/", "text": "\n                     \n\nСещате ли се за онзи анекдот за това какво питат децата родителите си? Въпросите към майката са хиляди: Може ли да изляза? Ще ми дадеш ли пари? Къде са ми нещата? и т.н. Въпросът към бащата е: Къде е мама?\n\nТози виц доказва, че жената продължава да се приема като основната фигура в отглеждането на децата. Доказва го и статистиката.\n\nЗаконът позволява на майките да преотстъпят отпуската си за отглеждане на дете на съпруга си веднага след детето навърши 6 месеца. Оказва се, че възползвалите се от тази опция са под 1% и с всяка изминала година намаляват. Едва 395 бащи са решили са поемат грижите за наследника си, за да може съпругата им да се върне на работа (виж стр. 2-3). Причината никак неизненадващо е битова. Вариантите са два. Жената работи на престижна и високоплатена длъжност и иска да се върне. Жената работи на престижна и вископлатена длъжност, на която ако не се върне, ще загуби. Да, законът защитава от уволнение на майки на малки деца, но ако поиска, шефът има десетки начини да „притисне“ служителките си.\n\nТа желанието на татковците да сменят памперси е по-скоро на принципа „искам, ама защото се налага“. Следователно това, че броят им намалява не е негативна тенденция, показваща, че жената трябва да е „боса и бременна до печката“.\n\nМежду другото скоро се навършват две години, откакто България се „сдоби“ с нов закон – Закона за равнопоставеност между жените и мъжете. Поредната врата в полето. Не защото обществото ни няма нужда от насърчаване на равенството, имайки предвид, че за една и съща позиция в една и съща фирма Мария получава с 14% по-ниска заплата от Иван само защото е жена. Но това не е български феномен. Същото е положението в целия Европейски съюз.\n\nДа, еднаквото заплащане може да се регламентира и следователно да подлежи на строг контрол и санкции. Всеки работодател, платил заплата в различен размер на служители от различни полове, трябва да бъде глобен. Веднъж бръкнеш ли в джоба на българина, той рязко подобрява дисциплината си.\n\nРешението на този джендър проблем обаче се корени преди всичко в манталитета. Колкото и клиширано да звучи, докато не си променим чипа, няма да станат нещата.\n\nВ същото време днешните уж еманципирани жени сякаш мълчаливо приемат да бъдат по-зле третирани на работното си място. Доказва го отново статистиката. Единици са сигналите за по-ниско заплащане спрямо колеги от мъжки пол в Комисията за защита от дискриминация. Това показва, че българките не просто са приели това обстоятелство, а са се примирили с него. От което губят не само жените. Губи цялото общество. \n                    ", "date": "2018.02.28", "title": "Равенство по принуда"}
{"url": "http://www.monitor.bg/a/view/55346-%D0%9A%D0%B8%D0%BC-%D0%A7%D0%B5%D0%BD-%D0%A3%D0%BD-%D0%B8-%D0%B1%D0%B0%D1%89%D0%B0-%D0%BC%D1%83-%D0%B8%D0%BC%D0%B0%D0%BB%D0%B8-%D0%B1%D1%80%D0%B0%D0%B7%D0%B8%D0%BB%D1%81%D0%BA%D0%B8-%D0%BF%D0%B0%D1%81%D0%BF%D0%BE%D1%80%D1%82%D0%B8/", "text": "\n                    Севернокорейският диктатор Ким Чен Ун и баща му Ким Чен Ир през 90-те години са ползвали бразилски паспорти, за да могат да напускат КНДР, съобщи Ройтерс.Лидерите от Пхенян по този начин са си осигурявали начин за бягство от страната.Севернокорейското посолство в Бразилия е отказало да коментира паспортите, а в министерството на външните работи на Бразилия са започнали разследване по случая. Източник на Ройтерс твърди, че документите са били издадени от бразилското посолство в Прага през февруари 1996 г. и са били съвсем истински.\n\n\n                    ", "date": "2018.02.28", "title": "Ким Чен Ун и баща му имали бразилски паспорти (СНИМКИ)"}
{"url": "http://www.monitor.bg/a/view/51012-%D0%9E%D1%81%D1%8A%D0%B4%D0%B8%D1%85%D0%B0-%D0%9E%D1%80%D0%BD%D0%B5%D0%BB%D0%B0-%D0%9C%D1%83%D1%82%D0%B8-%D0%B7%D0%B0%D1%80%D0%B0%D0%B4%D0%B8-%D1%84%D0%B0%D0%BB%D1%88%D0%B8%D0%B2-%D0%B1%D0%BE%D0%BB%D0%BD%D0%B8%D1%87%D0%B5%D0%BD/", "text": "\n                    Италианската звезда Орнела Мути бе осъдена на 8 месеца затвор и глоба в размер на 600 евро. Причина за санкцията стана премиерата на театрална постановка от 2010 г., в която актрисата трябвало да участва. Тогава Мути, на която била поверена главната роля в спектакъла, така и не се появила на терен. По-късно тя оправдала отсъствието си с влошено здравословно състояние. За да не трябва да изплаща неустойка на театъра, Орнела представила медицинското свидетелство, но впоследствие станало ясно, че документът е фалшив. По време на \"болничните\" си, Мути всъщност била в Русия на благотворителна вечеря с президента Владимир Путин.\n\nВ крайна сметка съдът обвини актрисата в измама. Ако тя иска да избегне 8-те месеца зад решетките, актрисата ще трябва да заплати неустойка на театъра в размер на 30 хиляди евро.\n                    ", "date": "2018.02.28", "title": "Осъдиха Орнела Мути заради фалшив болничен"}
{"url": "http://www.monitor.bg/a/view/75042-%D0%9E%D1%81%D0%B5%D0%BC-%D0%BA%D0%B8%D0%BB%D0%BE%D0%B3%D1%80%D0%B0%D0%BC%D0%B0-%D0%BA%D0%B8%D1%81%D1%82%D0%B0-%D0%B8%D0%B7%D0%B2%D0%B0%D0%B4%D0%B8%D1%85%D0%B0-%D0%BE%D1%82-%D0%BA%D0%BE%D1%80%D0%B5%D0%BC%D0%B0-%D0%BD%D0%B0-%D0%B6%D0%B5%D0%BD%D0%B0-%D0%B2-%D0%A0%D1%83%D1%81%D0%B5/", "text": "\n                    Осемкилограмова киста от корема на жена извадиха в Университетската болница „Медика“ в Русе. Операцията на 68-годишната пациентка, извършена от онкогинеколога д-р Венцислав Несторов, е преминала успешно. Не са установени метастази и жената е в стабилно състояние, съобщават от лечебното заведение.\n\nКистозното образувание се е формирало в десния яйчник преди повече от 25 години. С течение на времето то се е разраствало и е достигнало сегашните си размери преди 2,5 години, когато пациентката посетила кабинета на д-р Несторов. Упорито отказвала да се подложи на операция, но кистата започнала да притиска белия дроб и други органи, което довело до затруднение в храненето и дишането.\n\nПрез 25-годишната си практика д-р Несторов се е сблъсквал само с още един подобен случай. Онкогинекологът съветва жените да ходят на профилактични прегледи поне веднъж в годината, когато специалистите могат да открият кистата в ранен стадий и да я лекуват дори медикаментозно.\n                    ", "date": "2018.02.28", "title": "Осем килограма киста  извадиха от корема на жена в Русе"}
{"url": "http://www.monitor.bg/a/view/41263-%D0%A3%D0%95%D0%A4%D0%90-%D0%B4%D0%B0%D0%B4%D0%B5-%D0%B2%D1%82%D0%BE%D1%80%D0%B8-%D1%88%D0%B0%D0%BD%D1%81-%D0%BD%D0%B0-%D0%BA%D0%BB%D1%83%D0%B1%D0%BD%D0%B8%D1%8F-%D0%BD%D0%B8-%D1%84%D1%83%D1%82%D0%B1%D0%BE%D0%BB/", "text": "Мачовете в Европа гарантирани и при отпадане на старта в турнира на богатите\n                    Добри новини за българския футбол долетяха от eвропейската футболна централа. УЕФА наложи промени във формата на Шампионската лига и Лига Европа, които ще влязат в сила от следващия сезон.Новостите, които засягат пряко всички клубове, се отнасят до групите на най-престижния европейски клубен турнир, в които вече ще влизат директно 26 отбора.Това ще са победителите от последното издание на Шампионската лига и Лига Европа, по четири тима от Испания, Германия, Англия и Италия, по два от Франция и Русия, както и шампионите на Португалия, Украйна, Белгия и Турция. Шампионът на Чехия пък също може да намери място директно в групите, ако победителят в турнира на богатите се е класирал и от вътрешното си първенство.Нова важна промяна е, че всеки отбор, който участва в квалификациите на Шампионската лига, ще има възможност да играе и в Лига Европа при отпадане. Това означава, че дори при най-лошия варианти отстраняване на българския шампион още в първия кръг, той ще има шанс да продължи във втората по сила европейска надпревара.Европейската футболна централа направи промени и в часовото разпределение на мачовете от Шампионската лига, като срещите вече ще започват от 19:55 и 22:00 часа българско време.У нас борбата за Европа ще се води между шест отбора, които ще оформят така наречената „първа шестица“ на Първа лига. Според регламента шампионът се класира за първи квалификационен кръг на Шампионска лига за сезон 2018/19, вторият в класирането отива в първи квалификационен кръг на Лига Европа, а третият се класира за първи квалификационен кръг на Лига Европа или играе бараж за турнира, в зависимост от това дали носителят на Купата на България завърши на първо, второ или трето място в Първа лига. Тогава третият в крайното класиране се класира директно за Лига Европа, а четвъртият отива на бараж за турнира. При всяко друго развитие третият в класирането играе в бараж за Лига Европа, а четвъртият губи шансове за класиране в евротурнирите.Регламентът за класирането от първо до четвърто място ще е в пряка зависимост и от решението на УЕФА за това дали ЦСКА-София ще бъде допуснат до европейските клубни турнири.\n\n\n                    ", "date": "2018.02.28", "title": " УЕФА даде втори шанс на клубния ни футбол"}
{"url": "http://www.monitor.bg/a/view/4624-%D0%95%D1%81%D0%BF%D0%B0%D0%BD%D1%8C%D0%BE%D0%BB-%D1%88%D0%BE%D0%BA%D0%B8%D1%80%D0%B0-%D0%B5%D0%BA%D1%81%D0%BF%D0%B5%D1%80%D0%B8%D0%BC%D0%B5%D0%BD%D1%82%D0%B0%D0%BB%D0%BD%D0%B8%D1%8F-%D0%A0%D0%B5%D0%B0%D0%BB/", "text": "„Синьо-белите“ повториха брадат рекорд\n                    „Еспаньол“ нанесе нов болезнен удар над „Реал“ (М) в първия двубой от междинния 26-и кръг на Примера дивисион. „Синьо-белите“ постигнаха победа с 1:0 при домакинството на \"Ел Прат\". Победното попадение падна в последната минута на добавеното време, а негов автор стана много активният в този двубой Жерард Морено.\"Белия балет\" излезе в експериментален състав, като сред титулярите липсваха седем основни футболисти, в това число и звезда Кристиано Роналдо. С това треньорът Зинедин Зидан показа, че за мадридчани приоритет е реваншът с ПСЖ от 1/8-финалите в Шампионската лига. Загубата е първа за „Реал“ от „Еспаньол“ от 21 мача. В предишните 20 сблъсъка тимът от Барселона беше постигнал едва три равенства.С този успех „синьо-белите“ изравниха изключително постижение. Тимът от каталунската столица победи през настоящия сезон голямото трио „Барселона“, „Реал“ (М) и „Атлетико“ (М), като резултатът 1:0 се оказа достатъчен и в трите случая. Победите над „Реал“ и „Атлетико“ бяха за първенството, докато успехът над „Барса“ стана за Купата. За последно „Еспаньол“ е побеждавал в един сезон лидерите в Испания в кампанията 1980/1981 година.След успеха над „Реал“ треньорът Кике Санчес Флорес заяви, че подобни победи над големи клубове вдъхват увереност на играчите му и ще върнат вярата на феновете в отбора.„Щастливи сме! Днес действахме от позицията на силата, с много енергия и баланс”, коментира Флорес.Наставникът на „Реал“ Зинедин Зидан очаквано не остана доволен от загубата на своя тим, но заяви, че мадридчани не са заслужавали подобен развой на мача.„Понякога не можеш да разбереш този спорт. Трябва да приемеш лошите времена, когато дойдат. Жалко, че след пет успешни за нас мача, днес не успяхме отново да постигнем победа“, заяви Зидан.\n\n\n                    ", "date": "2018.02.28", "title": "„Еспаньол“ шокира експерименталния „Реал“ "}
{"url": "http://www.monitor.bg/a/view/24916-%D0%9F%D0%BE%D0%BF%D0%B5%D1%82%D0%BE-%D1%81%D0%B8-%D0%BF%D0%BE%D0%B6%D0%B5%D0%BB%D0%B0-%D0%95%D0%B2%D1%80%D0%BE%D0%BF%D0%B0/", "text": "\n                    Футболист номер 1 на България за последните три години Ивелин Попов сподели впечатленията си от своя нов клуб „Рубин“ (Казан), където играе под наем от „Спартак“ (Москва) до края на настоящия сезон.\"За мен най-важното е да играя добре и да помогна на отбора да спечели участие в евротурнирите, като постигнем максимум победи. В предсезонните контроли играх като втори нападател и това е удобна позиция за мен, нямам никакви проблеми. Отборът е много добър. Има играчи, които и с екипа на „Рубин“ са ставали шампиони. Така че духът на победител е наличен\", заяви Попов.Българският национал се представя повече от добре в „Рубин“, като за последно се разписа при победата с 4:1 над „Розенборг“ в контрола. Треньорът Курбан Бердиев вече засипва с похвали българина, като не скри задоволството си от привличането му. \"Мисля, че той е играч, който може да ни помогне много в правилното изграждане на стила ни. Наистина имам големи надежди за него, най-вече заради опита му. Той е играч с качества, така че смятам, че всичко с него ще бъде наред\", коментира Бердиев.\n\n\n                    ", "date": "2018.02.28", "title": "Попето си пожела Европа"}
{"url": "http://www.monitor.bg/a/view/12013-%D0%95%D0%B2%D0%B5%D1%80%D1%82%D1%8A%D0%BD-%D1%81%D0%B8-%D1%85%D0%B0%D1%80%D0%B5%D1%81%D0%B0-%D0%93%D0%B0%D1%80%D0%B8-%D0%A0%D0%BE%D0%B4%D1%80%D0%B8%D0%B3%D0%B5%D1%81/", "text": "\n                    „Евертън“ е поредният европейски клуб, който проявява интерес към звездата на „Галатасарай“ и бивш играч на „Левски“ Гари Родригес. Мениджърът на \"карамелите\" Сам Алърдайс е убеден, че съставът му се нуждае от освежаване през лятото и за целта вече набелязва потенциални нови попълнения за тима. В списъка му е и бързоногото крило, което прави истински фурор в Турция, като има 5 гола на сметката и 8 асистенции.Добрите му изяви с екипа на „Галатасарай“ привлякоха вниманието още на „Нюкасъл“ и „Лион“. Според медиите в Турция истанбулският гранд е готов да се раздели с Родригес за сумата от 20 млн. евро. Големият скок в кариерата на Родригес бе при престоя му в България, като самият играч не крие хубавите си спомени от стадион „Георги Аспарухов“.Наскоро той сподели пред турските медии, че е изключително доволен от това, което е преживял с екипа на „Левски“ през 2013 г. За своите 12 месеца на \"Герена\" холандецът изигра 47 мача и вкара 21 гола със синята фланелка.\n\n\n                    ", "date": "2018.02.28", "title": "„Евертън“ си хареса Гари Родригес"}
{"url": "http://www.monitor.bg/a/view/9889-%D0%9A%D1%80%D0%B0%D1%81%D0%B8-%D0%90%D0%BD%D0%B5%D0%B2-%D1%89%D0%B5-%D1%81%D0%BC%D0%B5%D0%BD%D1%8F-%D0%B4%D0%BE%D1%81%D1%82%D0%B0%D0%B2%D1%87%D0%B8%D0%BA%D0%B0-%D0%BD%D0%B0-%D1%81%D0%BA%D0%B8/", "text": "\n                    Водещият ни биатлонист Красимир Анев ще прибегне към смяна на доставчика на ски, разкри самият той. Именно на факта, че не разполагал с първокачествени ски той отдаде незадоволителното си представяне на олимпийските игри в Пьончан. В Корея най-доброто класиране на Анев бе 25-ото място в дългата дистанция на 20 км.„От три олимпиади насам ние продължаваме на повтаряме грешките си, което е недопустимо. Нито за Ванкувър, нито за Сочи имах високи очаквания, защото бях млад и зелен. Сега обаче бях добре подготвен и очаквах повече от себе си. Въпреки това не смятам, че сме се провалили“, коментира 30-годишният самоковец.Той разкри, че по договор с „Фишер“ имал 10 чифта ски и други 4 лично закупени от него. „От октомври насам преследвам представителя на фирмата, за да си купя нови, но той дори и това не ми позволи, въпреки че съм от топ 30-те им спортисти“, недоумява Анев, който бе награден като спортист номер 1 за януари в анкетата на Пресклуб „България“ заради сребърното и бронзовото си отличие от европейското първенство.До края на сезона за Анев предстоят още 3 старта от Световната купа, държавно първенство и световно за военни.„Нищо не свършва с тази олимпиада. Продължаваме да работим. Знам, че без подкрепата на спортното министерство не можем нищо да направим, така че ще работим с каквото разполагаме“, допълни Анев.\n\n\n                    ", "date": "2018.02.28", "title": "Краси Анев ще сменя доставчика на ски"}
{"url": "http://www.monitor.bg/a/view/41204-%D0%9A%D1%83%D0%B1%D1%80%D0%B0%D1%82-%D0%9F%D1%83%D0%BB%D0%B5%D0%B2-%D1%80%D0%B5%D0%B4%D0%B8-%D0%BC%D0%B0%D1%87-%D0%B2-%D0%A7%D0%B8%D0%BA%D0%B0%D0%B3%D0%BE-%D0%B2-%D0%BD%D0%B0%D1%87%D0%B0%D0%BB%D0%BE%D1%82%D0%BE-%D0%BD%D0%B0-%D0%BB%D1%8F%D1%82%D0%BE%D1%82%D0%BE/", "text": "Не е честно да връщат допингирания Ортис, отсече Кобрата\n                    Най-успелият български професионален боксьор Кубрат Пулев се готви да проведе следващия си мач в Чикаго, съобщи сайтът fightnews.com. Очаква се подробностите около срещата, която е планирана за края на май или началото на юни, да станат ясни през следващите няколко седмици.\nКубрат е в Чикаго, където ще присъства на мача на брат си Тервел навръх националния празник 3 март. Бронзовият медалист от олимпиадата в Лондон, който има вече 7 победи с нокаут от 7 мача на профиринга, ще боксира с американеца Тристан Джеймс.\nВ неговия актив са 1 победа, 2 загуби и 1 равен от 4 срещи. Кобрата ще е сигурно в неговия ъгъл. После Тево се връща и ще тренира за бой във Виена на 7 април.\nКубрат Пулев уточнява пред сайта някои детайли около плановете си. \"С моя екип обсъждахме възможността за мач срещу Томаш Адамек в Чикаго, но той е ангажиран с мач на 21 април в Полша, казва той. - За него ще е твърде скоро да излезе пак на ринга на желаните от нас дати през май или юни.\"\nСлед посещението си в зала \"Уинтърс Арина\" Кобрата пък не скри добрите си впечатления. \"Това е страхотно място за бокс, коментира той. - Чикаго е страхотен град с много българи, поляци и други нации, които с радост биха гледали интересни мачове. Сигурен съм в това. Ще се боксирам тук, поне веднъж, а след това ще видим какво ще стане.\"\nЩо се отнася до бъдещите си противници, той беше все така категоричен: \"Мога да срещна всекиго, на всяко място, но бих желал да предизвикам полски съперник, особено Артур Шпилка, Мариуш Вах - ще ги бия и в собствения им град.\"\nСпоред Кубрат Пулев победител в предстоящия тази събота бой за пояса на WBC между носителя му Дионтей Уайлдар (САЩ) и Луис Ортис (Куба) ще стане американецът. \"Двамата са добри боксьори, но Уайдър ще спечели, твърди Кобрата. - Ортис въобще не трябваше да получава възможност да се бие срещу Дионтей, защото беше хванат със забранени стимуланти. Не е честно спрямо другите боксьори, когато измамниците се връщат толкова бързо на ринга. Всеки, който е хванат с допинг, трябва автоматично да бъде дисквалифициран за 2 години. Но това е бокс, спорт без правила. Мразя измамниците, защото аз работя прекалено здраво, за да постигна всичко.\"\n                    ", "date": "2018.02.28", "title": "Кубрат Пулев реди мач в Чикаго в началото на лятото"}
{"url": "http://www.monitor.bg/a/view/51611-%D0%93%D1%80%D0%B8%D1%88%D0%BE-%D0%98%D0%BC%D0%B0-%D0%B4%D0%BD%D0%B8-%D0%B2-%D0%BA%D0%BE%D0%B8%D1%82%D0%BE-%D0%BD%D0%B5-%D0%B2%D1%8A%D1%80%D0%B2%D0%B8/", "text": "\n                    Григор Димитров призна, че е играл слабо в мача срещу Малек Джазири от Тунис в първия кръг на турнира в Дубай. Поставеният под номер 1 в схемата българин отпадна изненадващо с обрат в три сета 6:4, 5:7, 4:6 след повече от два часа на корта.\"Има дни като този и ти не можеш да направиш много повече. За съжаление не можех да покажа моята игра и да постигна това, което желаех, сподели Гришо след мача. - Движението ми по корта не беше добро. За момент си помислих, че изпълнявам добре началните удари, но след това отново изгубих ритъм. Отдавам заслуженото на Малек. Той изигра добър мач. Беше силен през цялото време и нямаше какво да губи\", допълни Димитров след двубоя с тунизиеца, който заема 117-то място в ранглистата на АТР.В същото време двукратният шампион и поставен под номер 1 в схемата Рафаел Надал се отказа от участие на турнира в Акапулко заради контузия в бедрото на десния крак. Заради подобен проблем испанецът напусна и 1/4-финалния мач в Мелбърн.От турнира отпадна и миналогодишният шампион Сам Куери (САЩ). Той загуби от австралиеца Матю Ебдън с 3:6, 6:1, 6:7(5). Победителят от 2016 г. Доминик Тийм (Ав) пък стартира с труден успех над британския квалификант Камерън Нори с 6:3, 5:7, 7:5.\n\n\n                    ", "date": "2018.02.28", "title": "Гришо: Има дни, в които не върви"}
{"url": "http://www.monitor.bg/a/view/27677-%D0%9C%D0%B0%D1%80%D0%B8%D1%86%D0%B0-%D0%B8-%D0%9C%D0%BE%D0%BD%D1%82%D0%B0%D0%BD%D0%B0-%D0%BF%D1%80%D0%B8%D0%BA%D0%BB%D1%8E%D1%87%D0%B8%D1%85%D0%B0-%D1%81-%D0%B5%D0%B2%D1%80%D0%BE%D1%82%D1%83%D1%80%D0%BD%D0%B8%D1%80%D0%B8%D1%82%D0%B5/", "text": "\n                    \"Марица\" при жените и \"Монтана\" при мъжете, приключиха участието си в евротурнирите по волейбол.\n\n\"Марица\" успя да измъкне гейм на руския гранд \"Динамо\" при гостуването си в Казан за последния двубой група С на Шампионската лига, но отстъпиха с 1:3 (-23, 21,-15,-6). Така пловдивчанки останаха последни в групата без победа при пробива си в най-престижния евротурнир. Топреализатор за домакините стана Ирина Воронкова с 18 точки, а капитанката на националлките ни Елица Василева завърши с 15. За \"Марица\" отличничката с 12 т. беше Радосвета Тенева.\n\nМъжкият тим на \"Монтана\" пък отпадна на 1/4-финала от надпреварата \"Чалъндж къп\" след 0+3 (-22,-16,-14) с турския \"Маллийе Пиянго\" у дома. Играчите на треньора Даниел Пеев загубиха и първата си среща в Анкара с 0:3, но преди това елиминира израелския \"Апоел\" (Кфар Шаба) и гръцкия \"Фойникас\" при дебюта си на европейската сцена. Най-резултатен за \"Монтана\" в последния мач беше руският младежки национал Кирил Клец със 17 т. За \"Малийе\" Михайло Станкович (Сър) направи 11 точки.\n\nБългарски националки пък бяха важни фигури при победите на клубните си тимове в чужбина. Страшимира Филипова-Симеонова се разписа с 10 т. (2 блока) за победата на \"Хемик\" (Пол) с 3:2 (-22, 23,-19, 19, 17) над \"Визура\" (Сър) в групата на \"Марица\". \"Хемик\" е втори след \"Динамо\". \"Волеро\" (Швейц) с 8 т. (3 блока) на Мира Тодорова и с 3 на Гергана Николова пък прегази с 3:0 (22, 15, 9) \"Волей Алба Блаж\" (Рум) на Славина Колева (6 т.) и Петя Баракова (1).\n                    ", "date": "2018.02.28", "title": "\"Марица\" и \"Монтана\" приключиха с евротурнирите"}
{"url": "http://www.monitor.bg/a/view/70785-%D0%9C%D0%9E%D0%9A-%D0%B2%D1%8A%D1%80%D0%BD%D0%B0-%D0%A0%D1%83%D1%81%D0%B8%D1%8F-%D0%B2-%D1%80%D0%B5%D0%B4%D0%B8%D1%86%D0%B8%D1%82%D0%B5-%D1%81%D0%B8/", "text": "\n                    Международният олимпийски комитет възстанови членството на Русия в организацията. Както е ясно, заради допинг скандала от Сочи 2014 страната бе извадена от МОК на 5 декември, а много нейни спортисти не бяха допуснати до зимната олимпиада. Участниците в Пьончан пък се състезаваха като олимпийски атлети от Русия без право да използват руска символика.Членството на страната бе възстановено, след като бяха направени анализи на всички проби на атлетите й от Корея.„За руския спорт се открива нова глава. Трябва да започнем всичко на чисто и да мислим за лятната олимпиада в Токио, за да не се повтори това наново“, обяви почетният президент на НОК на Русия и член на МОК Шамил Тарпишев.\n\n\n                    ", "date": "2018.02.28", "title": "МОК върна Русия в редиците си"}
{"url": "http://www.monitor.bg/a/view/39979-%D0%A8%D0%B5%D1%84%D1%8A%D1%82-%D0%BD%D0%B0-%D0%A4%D0%98%D0%A4%D0%90-%D0%BF%D0%BE%D1%85%D0%B2%D0%B0%D0%BB%D0%B8-%D0%91%D0%BE%D0%B1%D0%B8-%D0%9C%D0%B8%D1%85%D0%B0%D0%B9%D0%BB%D0%BE%D0%B2/", "text": "\n                    Президентът на БФС Борислав Михайлов получи подкрепа от върховете на световния футбол, след като президентът на ФИФА Джани Инфантино изпрати поздравително писмо до него. Текстът е по повод преизбирането на Михайлов за президент на Българския футболен съюз.\n\n„Скъпи приятелю, искам да ви поздравя сърдечно за преизбирането ви за четвърти път като президент на БФС. Това е ясен вот на доверие във вашите качества от българското футболно семейство и очакваме да продължим съвместната си работа“, заявява Инфантино в писмо до Михайлов.\n\nВ същото време министърът на младежта и спорта Красен Кралев определи изминалия конгрес на БФС като абсолютно прозрачен. „Нямаше нищо нередно. Ръководството на БФС направи една грешка и тя е, че не позволи на медиите да присъстват. Аз винаги съм държал за по-голяма откритост. Последните три години съм доволен от ръководството на футболния съюз, защото свършихме огромен обем работа. Започнахме програма за възстановяване на футболните стадиони. Всяка година даваме по 1 млн. лева, от които се възползват доста отбори и тази година ще са още повече“, обеща Кралев.\n\n\n \n                    ", "date": "2018.02.28", "title": "Шефът на ФИФА похвали Боби Михайлов"}
{"url": "http://www.monitor.bg/a/view/89022-e%D1%82%D1%8A%D1%80-%D0%B2%D0%B7%D0%B5-%D0%BD%D0%BE%D1%81%D0%B8%D1%82%D0%B5%D0%BB-%D0%BD%D0%B0-%D0%9A%D1%83%D0%BF%D0%B0%D1%82%D0%B0-%D0%BD%D0%B0-%D0%A0%D1%83%D0%BC%D1%8A%D0%BD%D0%B8%D1%8F/", "text": "\n                    Треньорът на „Етър“ и легенда на българския футбол Красимир Балъков се е заел здраво да вдигне отбора от Старата столица на крака. Бранителят Венелин Филипов е най-новото попълнение на „виолетовите“, като играчът бе официално представен вчера от клуба. 27-годишният футболист идва от румънския „Волунтари“, като договорът му е за година и половина.Филипов е юноша на „Нафтекс“, висок е 177 см и играе като десен и ляв бек. Професионалната му кариера започва в „Черноморец“ (Поморие), а после три сезона (от 2011 до 2014 г.) е в „Черноморец“ (Бургас). Следващия сезон играе в „Локомотив“ (Пловдив), през 2015 година е част от „Берое“, а от 2016-а продължи кариерата си във „Волунтари“ (Румъния). Общо в родния шампионат има изиграни 182 мача и отбелязани два гола.Миналия сезон неговият „Волунтари“ спечели Купата на Румъния, за което Филипов имаше сериозен принос. Последва и Суперкупата на северната ни съседка след победа 1:0 над шампиона „Виторул“.\n\n\n                    ", "date": "2018.02.28", "title": "„Eтър“ взе носител на Купата на Румъния"}
{"url": "http://www.monitor.bg/a/view/68082-%D0%9A%D0%B0%D0%BC%D0%B1%D1%83%D1%80%D0%BE%D0%B2-%D0%B7%D0%B0%D1%80%D0%B0%D0%B4%D0%B2%D0%B0-%D0%91%D0%B5%D1%80%D0%BE%D0%B5/", "text": "\n                    Нападателят Мартин Камбуров зарадва привържениците и ръководството на „Берое“, след като удължи своя договор със „заралии“ и ще бъде играч на тима и през следващия сезон. 37-годишният таран е един от основните играчи в старозагорския тим, като е и най-резултатният действащ нападател в българското първенство. Камбуров заема втора позиция във вечната ранглиста на голмайсторите в българския елит с цели 197 попадения.Нападателят е петкратен голмайстор на елитната „А“ група. У нас той е играл за отборите на пловдивските „Локомотив“ и „Ботев“, „Свиленград“, ЦСКА, „Локомотив“(Сф) и „Спартак“(Пл). Кариерата на Камбуров в чужбина минава през „Ал Ахли“ (Дубай), „Астерас“ (Триполис) и „Далиен Шиде“ (Китай).В своята кариера нападателят е отбелязал над 240 попадения. Има 16 мача и 1 гол за националния тим на България.\n\n\n                    ", "date": "2018.02.28", "title": "Камбуров зарадва „Берое“"}
{"url": "http://www.monitor.bg/a/view/78961-%D0%A8%D0%B0%D0%BA%D0%B8%D1%80%D0%B0-%D0%BF%D0%BB%D0%B0%D1%82%D0%B8-25-%D0%BC%D0%BB%D0%BD-%D0%B5%D0%B2%D1%80%D0%BE-%D0%BD%D0%B0-%D0%B4%D0%B0%D0%BD%D1%8A%D1%87%D0%BD%D0%B8%D1%82%D0%B5-%D0%B2-%D0%98%D1%81%D0%BF%D0%B0%D0%BD%D0%B8%D1%8F/", "text": "\n                    Латино дивата Шакира изплати близо 25 милиона евро на испанските данъчни служби, след като институцията я обвини в измама. Певицата бе принудена да внесе сумата, за да й се даде право на обжалване на административната мярка, взета срещу нея. Разследването на красавицата с колумбийски корени е заради неплатени данъци през периода 2011 - 2014 г. Службите настояват, че като гражданка на Испания, 40-годишната певица е трябвало да декларира доходите си, спечелини по цял свят, през тези години.\n\nСпоред La Vanguardia, запознати източници с аферата издават, че са укрити десетки милиони евро. Близки до звездата пък уверяват, че има разминаване в техническия процес и Шакира е готова да реши проблема. Нейният адвокат Езекиъл Камерини заяви пред сайта El Confidencial, че певицата е живяла в Барселона, но трябва да се има предвид, че „като международен артист тя е живяла на много места заради професионалното си развитие и е изпълнявала стриктно законите навсякъде, където е била“. Изпълнителката на Hips Don't Lie се води жител на Каталуния от 2015 г. Преди това нейният постоянен адрес беше на Бахамските острови.\n                    ", "date": "2018.02.28", "title": "Шакира плати 25 млн. евро на данъчните в Испания"}
{"url": "http://www.monitor.bg/a/view/10943-%D0%97%D0%BD%D0%B0%D1%86%D0%B8-%D0%BD%D0%B0-%D1%81%D0%B2%D0%BE%D0%B1%D0%BE%D0%B4%D0%B0%D1%82%D0%B0-%D0%B8-%D0%B3%D0%B5%D1%80%D0%BE%D0%B8%D0%B7%D0%BC%D0%B0/", "text": "\n                    Изложба „Знаци на свободата и героизма”, посветена на (1877-1878), се открива от 11.00 часа на 3 март в Националния исторически музей по случай 140-годишнината от Освобождението на България. Официален гост на събитието ще бъде директорът на Държавния исторически музей на Русия д-р Алексей Левикин.До момента експозицията е гостувала в няколко български града, като в НИМ ще бъде представен неин разширен вариант, включващ оригинални предмети и художествени произведения от фондовете на музея. Проектът е дело на инициативен комитет в състав Наско Якимов, Борислав Дряновски, Валентин Плетньов, Иво Хаджимишев, Николай Русев, Марина Варенцова, Вячеслов Бабияк (Русия) и Луиза Карла (Румъния).Специално за изложбата „Знаци на свободата и героизма” НИМ експонира от своите фондове оригинални оръжия и предмети, използвани по време на Руско-турската война. Представени са основните системи огнестрелно оръжие на въоръжение в руската и османската армия по време на войната – руските пушки Крнка и Бердана и използваните от османците Снайдер-Енфийлд и Мартини-Хенри. Експонатите включват и хладно оръжие – кавказки шашки, руска драгунска сабя и турска парадна офицерска сабя.Сред експонатите се открояват някои вещи на личности, свързани с войната като жезъла, принадлежал на граф Николай Игнатиев, дарен на музея от неговия внук. В една от витрините е поместена барутница-рог на осетинеца Николай-Дудар Караев, приятел на капитан Петко войвода, доброволец в българското опълчение, участвал в боевете за Шипка и Стара Загора. Могат да се видят още далекоглед на българския опълченец Трифон Каменов, бинокъл на руски офицер, участник във войната, а също и изящно изработен сребърни поднос и кошничка, използвани при посрещането на руските войски начело с ген. Гурко в Пловдив. Ще бъдат показани също литография на българските художници Н. Каранешов и Кр. Кабакчиев, отпечатана през 1902 г. във Виена по случай 25-годишнината от Руско-турската война, както и руски и български възпоменателни медали.Особено внимание заслужават участващите в изложбата старинни фотографии, издирени и подбрани от Иво Хаджимишев в архиви в Русия и Хърватия. Освен като незаменими документални свидетелства за историята на Освободителната война, те могат да се разглеждат като самостоятелни художествени произведения - шедьоври на ранната военна фотография. Моменти от войната за поколенията са запечатали Франц Душек, Михаил Равенски и Александър Иванов. Пред техния обектив попадат император Александър II, бъдещият княз на България Александър Батенберг, висши руски и румънски пълководци, войници и офицери, но също така и обикновени българи – деца, продаващи тютюн, българско хоро в центъра на Бяла, Русенско, и др. Посетителите могат да видят и най-ранните фотографски изображения на български селища, на София в дните след Освобождението и изглед от градчето Сан Стефано, където се ражда българската свобода.След официалната част мъжки хор „Св. Иван Рилски” от Дупница ще изпълни песни, свързани с националния празник на България.Изложбата „Знаци на свободата и героизма” ще продължи до 3 май.\n\n\n                    ", "date": "2018.02.28", "title": "Знаци на свободата и героизма"}
{"url": "http://www.monitor.bg/a/view/15318-%D0%9C%D0%B0%D1%80%D0%B8%D1%8F-%D0%A1%D0%B8%D0%BB%D0%B2%D0%B5%D1%81%D1%82%D1%8A%D1%80-%D0%BF%D0%BE%D0%B4%D0%B0%D0%B2%D0%B0-%D1%80%D1%8A%D0%BA%D0%B0-%D0%BD%D0%B0-%D0%BC%D0%BD%D0%BE%D0%B3%D0%BE%D0%B4%D0%B5%D1%82%D0%BD%D0%B8-%D1%81%D0%B5%D0%BC%D0%B5%D0%B9%D1%81%D1%82%D0%B2%D0%B0/", "text": "\n                    Да преобрази жилищата на многодетни семейства – с това ще се заеме Мария Силвестър в предстоящия трети сезон на „Бригада нов дом“. Предаването ще се завърне в ефира на bTV от утре, а първият човек, на който актрисата и екипа на Влади Караджов ще подадат ръка, е самотен татко на две дъщерички. Безграничната обич и грижи на Георги е достатъчна на момичетата, за да растат щастливи и усмихнати, но домът им има нужда от ремонт и елементарни условия за живот. Мебелите в стаите са оскъдни или липсващи, кухнята е без течаща вода и мивка, а банята и тоалетната са извън къщата. Във всяка свободна минута бащата се опитва да ремонтира дома, но липсата на средства и време не му позволяват да стигне докрай.\n\n„Бригада нов дом“ ще помогне общо на 14 семейства в нужда през новия си сезон.\n                    ", "date": "2018.02.28", "title": "Мария Силвестър подава ръка на многодетни семейства"}
{"url": "http://www.monitor.bg/a/view/45105-%D0%94%D0%B6%D1%83%D0%BB%D0%B8%D0%B0%D0%BD%D0%B0-%D0%93%D0%B0%D0%BD%D0%B8-%D0%B8%D0%B7%D0%B3%D1%80%D0%B0%D0%B4%D0%B8-%D0%91%D0%B8%D0%B3-%D0%91%D1%80%D0%B0%D0%B4%D1%8A%D1%80-%D0%B2-%D0%B4%D0%BE%D0%BC%D0%B0-%D1%81%D0%B8/", "text": "\n                    Мис Силикон Джулиана Гани се вдъхнови от близо двумесечния си престой под покрива на Големия брат, за да освежи интериора на дома си в Пловдив. Чаровната блондинка е озеленила цялата стена към банята си, което провокира мнозина от феновете й да предположат, че именно участието й в любовния сезон на „Вип Брадър“ е повлияло в дизайнерското й решение. „Да не правиш мини брадър? Утре камерите ли слагаш?“ и „Big brtorher inspiration“, са само част от коментарите по адрес на освежения дом на Гани.\n\nФактът, че миската се захваща с ремонт, послужи като катализатор на слуховете, че заедно със съпруга си Станимир Ташев са в очакване на първата си рожба. Към момента обаче и двамата не са коментирали евентуалната бременност на Джулиана.\n\nВъпреки това броени дни след като си казаха заветното „да“ миналото лято красавицата бе категорична, че не бърза да се сдобие с наследник, който по думите й ще повлияе негативно на кариерата й. На този етап младото семейство е замразило плановете си и за втора пищна сватба, след като първата премина в тесен семеен кръг. „Искахме, но мисля, че е по-добре да не я осъществим, защото ни е страх да не ни урочасат. Много се говори за нас постоянно и това ни влияе. Хората ни завиждат и ние го усещаме”, обяснява Ташев.\n                    ", "date": "2018.02.28", "title": "Джулиана Гани изгради Биг Брадър в дома си"}
{"url": "http://www.monitor.bg/a/view/71865-%D0%93%D1%80%D0%B0%D1%84%D0%B0-%D1%81%D0%B3%D0%B0%D1%84%D0%B8-%D1%81%D1%8A%D1%81-%D0%A1%D0%BB%D0%B0%D1%82%D0%BA%D0%B0%D1%80%D0%B8%D1%81%D1%82%D0%B8%D0%BA%D0%B0/", "text": "\n                    Влади Ампов-Графа избухна с ново парче – дует със супер успешния македонски рапър Слаткаристика. Песента се казва „Квартални джентълмени“ и с широка усмивка описва нелепите житейски гафове и величествената способност да объркаш всичко в последния момент.Във видеото на Валери Милев, изпълнителят се вихри с музикантите от неговата лайв група и изнасят зрелищен концерт пред тълпа от развълнувани фенки. По традиция музиката и аранжимента на „Квартални джентълмени” е на Графа, а в текста се включва и Стефан Вълдобрев. Парчето е със свежо рокендрол и буги звучене, което се преплита с плътния, мелодичен хип-хоп бийт и авторското римуване на Слаткаристика. В клипа за кратко се появява и Ицо Хазарта с една от популярните си саркастични фрази.\n                    ", "date": "2018.02.28", "title": " Графа сгафи със Слаткаристика"}
{"url": "http://www.monitor.bg/a/view/28017-%D0%9C%D0%B8%D1%88%D0%BE-%D0%99%D0%BE%D1%81%D0%B8%D1%84%D0%BE%D0%B2-%D0%B7%D0%B0%D0%B1%D0%B8%D0%B2%D0%B0-%D0%B4%D0%B8%D0%B2%D0%B0-%D0%BF%D1%8A%D0%BD%D0%BA%D0%B0%D1%80%D0%B8%D1%8F/", "text": "\n                    Той ще води четирима музиканти, а малко известен факт е, че кариерата на джазмена започва именно с култовите Хиподил. Тромептът му звучи в едни от най-великите парчета на групата, а по повод участието си сподели с усмивка: “В началото на 90-те Хиподил посадиха пънка в мен и до сега -няма изкореняване!”.\n\nНа 21 април 2018 г. близо 40 музиканти ще се качат на сцената, за да изпълнят вероятно за последен път на живо в оригиналните си състави, някои от любимите за цели поколения култови песни. “Бате Гойко”, “Най-щастливият ден”, “Под шарената сянка”, „Само двама” и още класики ще звучат под мотото „Въпреки всичко”!\n\nИ четирите банди тази година навършват 30 години от създаването си, което е и още един от поводите за концерта. Билетите вече се продават с пълна сила на цени от 35 и 40 лв. В деня на събитието и на място билетите ще са съответно по 45 и 50 лв.\n                    ", "date": "2018.02.28", "title": "Мишо Йосифов забива дива пънкария"}
{"url": "http://www.monitor.bg/a/view/60243-%D0%9D%D0%B8%D0%BD%D0%B0-%D0%9D%D0%B8%D0%BA%D0%BE%D0%BB%D0%B8%D0%BD%D0%B0-%D0%B4%D0%B5%D0%B1%D1%8E%D1%82%D0%B8%D1%80%D0%B0-%D1%81-%D0%9C%D0%B0%D0%B3%D0%B8%D1%87%D0%B5%D1%81%D0%BA%D0%B8%D1%82%D0%B5-%D0%B3%D0%BB%D0%B0%D1%81%D0%BE%D0%B2%D0%B5-%D0%BD%D0%B0-%D0%91%D1%8A%D0%BB%D0%B3%D0%B0%D1%80%D0%B8%D1%8F-%D0%B2-%D0%A1%D1%82%D1%80%D0%B0%D1%81%D0%B1%D1%83%D1%80%D0%B3/", "text": "\n                    Нина Николина е музикален продуцент и една от певиците в новия проект “Магическите гласове на България”, който ще има официална премиера на 9 март в престижната концертна зала Cité de la musique в Страсбург.\n\nНовият проект е гвоздей в програмата на гала концерта, организиран от Министерство на културата, Българския културен институт в Париж и мисията ни в Страсбург по повод Българското председателство.\n\nГалата ще мине под наслов “Женските гласове на България” и включва изпълнения на новата формация “Магическите гласове на България”, в която участват гласовитите народни певици Александра Борисова, Бисерка Пиларска, Атанаска Бонева, Таня Първанова, Еличка Кръстанова.\n\nНина Николина ще представи и друг свой популярен проект “Пендара етно проджект”, който развива с дългогодишния си приятел и колега Калин Вельов.\n\nПо време на концерта ще прозчвучат някои от най-популярните, български народни песни като “Седнало е Джоре“, “Бре Петрунко”, “Дилмано” , “Полегнала е Тодора” и “Мори айда, айда ”.\n\nВ концерта задочно чрез специални видеа участват световноизвестното българско сопрано Соня Йончева и Силви Вартан.\n                    ", "date": "2018.02.28", "title": "Нина Николина дебютира с “Магическите гласове на България” в Страсбург"}
{"url": "http://www.monitor.bg/a/view/17696-%D0%9A%D1%80%D0%B0%D0%BB%D1%8F-%D0%BD%D0%B0-%D0%B2%D0%B0%D0%BB%D1%81%D0%B0-%D1%89%D0%B5-%D1%80%D0%B0%D0%B7%D1%82%D0%B0%D0%BD%D1%86%D1%83%D0%B2%D0%B0-%D0%90%D1%80%D0%B5%D0%BD%D0%B0-%D0%90%D1%80%D0%BC%D0%B5%D0%B5%D1%86/", "text": "\n                    Андре Рийо – Краля на валса пристига за първия си концерт в България на 16 юни в столичната зала „Арена Армеец“, потвърдиха организаторите от БГ Саунд Стейдж. Музикалният феномен всяка година концертира пред повече от 600 000 зрители, заедно с оркестъра си „Йохан Щраус“.\n\n„Много се вълнувам, че идвам за първи път в България”, казва Андре Рийо. „Хората често ми пишат, че две седмици след това са заредени с емоцията от нашите концерти. Фантастично е да чувстваш цялата тази енергия и радост всяка вечер, когато си на сцената. Знам, че много от нашите български фенове пътуват, за да ни видят. Затова съм изключително щастлив, че сега аз идвам при вас”, споделя Андре Рийо.\n\nТурнетата му се подреждат в Топ 10 на Billboard по продажби, заедно със суперзвезди като Бруно Марс, AC/DC и Риана. Феноменалният холандски цигулар, диригент и основател на най-големия частен оркестър в света е продал впечатляващите 40 млн. копия по цял свят.\n\nКонцертите на Андре са празник не само за ушите, но и за очите! Получил над 500 платинени награди, три Класически Британски награди за „Албум на годината” и милиарди гледания в YouTube, Андре е един от най-големите гастролиращи артисти в света. Неговият последен албум “AMORE” излезе през ноември 2017г.\n                    ", "date": "2018.02.28", "title": "Краля на валса ще разтанцува „Арена Армеец“"}
{"url": "http://www.monitor.bg/a/view/82722-%D0%95%D0%B4%D0%B8%D0%BD%D0%B0%D0%B4%D0%B5%D1%81%D0%B5%D1%82-%D0%B4%D1%83%D1%88%D0%B8-%D0%BF%D0%BE%D1%81%D1%82%D1%80%D0%B0%D0%B4%D0%B0%D1%85%D0%B0-%D0%BE%D1%82-%D0%BE%D1%82%D0%B2%D0%B0%D1%80%D1%8F%D0%BD%D0%B5-%D0%BD%D0%B0-%D0%BF%D0%B8%D1%81%D0%BC%D0%BE-%D0%B2%D1%8A%D0%B2-%D0%B2%D0%BE%D0%B5%D0%BD%D0%BD%D0%B0-%D0%B1%D0%B0%D0%B7%D0%B0-%D0%BA%D1%80%D0%B0%D0%B9-%D0%92%D0%B0%D1%88%D0%B8%D0%BD%D0%B3%D1%82%D0%BE%D0%BD/", "text": "\n                    11 души пострадаха при отваряне на пощенски плик със съмнително вещество в американска военна база край Вашингтон.\n\nПисмото било получено вчера следобед и след отварянето му 11 души от персонала на базата са се почувствали зле. Няколко са откарани в болница за лечение. Трима военни казаха пред телевизия Си Ен Ен, че са почувствали парене по ръцете и лицето.\n\nРазпоредена е евакуация на сградата и тя е била прегледана и почистена.\n\nСпоред военен говорител все още е рано да се прецени дали става въпрос с терористична атака.\n                    ", "date": "2018.02.28", "title": "Единадесет души пострадаха от отваряне на писмо във военна база край Вашингтон"}
{"url": "http://www.monitor.bg/a/view/63444-%D0%A1%D0%BF%D1%80%D1%8F%D1%85%D0%B0-%D1%81%D0%B5%D0%BA%D1%80%D0%B5%D1%82%D0%BD%D0%B0%D1%82%D0%B0-%D0%B8%D0%BD%D1%84%D0%BE%D1%80%D0%BC%D0%B0%D1%86%D0%B8%D1%8F-%D0%B7%D0%B0-%D0%B7%D0%B5%D1%82%D1%8F-%D0%BD%D0%B0-%D0%A2%D1%80%D1%8A%D0%BC%D0%BF/", "text": "\n                    Джаред Къшнър, зетят и близък съветник на американския президент Доналд Тръмп, вече няма достъп до най-високото ниво на класифицирана информация с гриф \"строго секретно\", съобщиха световните агенции, като се позоваха на осведомени източници.\n\nКъшнър и още няколко служители на Белия дом са били информирани в петък, че достъпът им до класифицирана информация е бил понижен от \"строго секретно\" на \"секретно\" ниво. Досега той имаше временно разрешение за достъп до документи, съдържащи най-деликатни информации.\n\nКъшнър, който е женен за Иванка Тръмп, най-голямата дъщеря на президента, отговаря за преговорите по израелско-палестинския мирен процес.\n\nНовината бе съобщена след разкритията, че редица служители на президентството още не са получили постоянен достъп до класифицирана информация, но въпреки това работят невъзпрепятствано с такива документи.\n                    ", "date": "2018.02.28", "title": "Спряха секретната информация за зетя на Тръмп"}
{"url": "http://www.monitor.bg/a/view/50740-%D0%A1%D0%B5%D0%BA%D1%81-%D1%81%D0%BA%D0%B0%D0%BD%D0%B4%D0%B0%D0%BB-%D0%B8-%D0%B2-%D1%80%D1%83%D1%81%D0%BA%D0%B0%D1%82%D0%B0-%D0%94%D1%83%D0%BC%D0%B0/", "text": "Секс скандал разтърси кулоарите на руската Дума – три журналистки обвиниха депутата Леонид Слуцки в сексуален тормоз, предадоха агенциите. Две от жертвите на мераците на народния представител от Либералдемократическата партия били кореспондентки от парламентарния пул, а една – телевизионен продуцент. В сряда зам.-главната редакторка на канала RTVI Екатерина Котрикадзе заяви в пряк ефир, че през 2011 г. Слуцки е направил опит да й посегне, предаде Газета.ру. Журналистката разказа, че вярва на своите колежки, тъй като „сама е преминала през този неприятен епизод“ с участието на депутата. По думите на Котрикадзе, преди 7 години тя получила от него покана да посети в офиса му без камера, за да обсъдят предстоящото интервю. Когато журналистката отишла, Слуцки я завел в кабинета си, заключил вратата и я притиснал към стената, споделя самата служителка на  RTVI. „След това започна да ме опипва, опита да ме целуне… Аз обаче се измъкнах и избягах“, продължава разказа си Котрикадзе. Тя посочи, че досега се е страхувала да разкрие случилото се, за да не си навлече проблеми. Журналистката е категорична, че много журналистки в Русия се сблъскват с подобен род сексуално посегателство. Друга журналистка, пожелала да остане анонимна, пък разказа, че веднъж „Слуцки е допрял вътрешната част на дланта си до пубиса й я провел  нагоре“. Това се случило, когато тя отишла да му зададе въпроси по актуални международни теми. След този опит за сексуален тормоз, кореспондентката започнала да отбягва срещите си със Слуцки в Думата, предаде тв каналът „Дъжд“. По думите на журналистката от „Дъжд“ Елизавета Антонова, депутатът „непрекъснато посягал на младите кореспондентки“. Самият набеден народен представител отрича обвиненията по свой адрес, информира Газета.ру. Той нарече думите на журналистките „пустословие“ и добави, че „когато не може да бъде упрекнат по същество, то се появяват подобни провокации“. Случаят коментира и лидерът на либералдемократите Владимир Жириновски, който увери, че не знае за подобни епизоди, но обеща да говори със Слуцки по въпроса. Говорителят на Кремъл Дмитрий Пеков заяви, че в президентската администрация не следят случая с обвиненията в сексуален тормоз по адрес на депутата.", "date": "2018.02.28", "title": "Секс скандал и в руската Дума "}
{"url": "http://www.monitor.bg/a/view/61008-%D0%A1%D1%82%D1%80%D0%B5%D0%BB%D0%B1%D0%B0-%D0%B2-%D0%9A%D0%B0%D0%B7%D0%B0%D0%BD-%D0%B2%D0%B7%D0%B5-%D0%B4%D0%B2%D0%B5-%D0%B6%D0%B5%D1%80%D1%82%D0%B2%D0%B8/", "text": "\n                    34-годишен жител на Казан устрои стрелба в нощта срещу сряда в жилищен дом в столицата на Татарстан и уби сътрудник на Руската гвардия, предаде НТВ. По предварителна информация мъжът страдал от хроничен алкохолизъм и бил пиян по време на инцидента. Причина за скандала станал битов конфликт. Стрелецът открил огън по жена си и брат й, тъй като преди това по техен сигнал провел в ареста 10 дни по обвинение в хулиганство. При опита на служителите на реда да задържат мъжа, той стрелял и по тях, като ранил смъртоносно служител на Руската гвардия. След това престъпникът се самоубил, посочва РИА Новости.\n                    ", "date": "2018.02.28", "title": "Стрелба в Казан взе две жертви "}
{"url": "http://www.monitor.bg/a/view/84127-%D0%9F%D1%83%D1%81%D0%BA%D0%B0%D1%82-%D0%B4%D0%B6%D0%B8%D0%BD%D1%82%D0%BE%D0%BD%D0%B8%D0%BA-%D0%B7%D0%B0-%D0%BC%D0%B0%D0%B7%D0%B0%D0%BD%D0%B5-%D0%BD%D0%B0-%D1%84%D0%B8%D0%BB%D0%B8%D1%8F/", "text": "\n                    Лондонска фирма пусна специален конфитюр, който ще ни помогне да си мажем върху печените филийки джин, пише в.\"Метро\".\n\nНовото изкушение се предлага от сладкарската фирма \"Файърбокс\". В бурканчетата се съдържа конфитюр, джин и тоник. Но всеки който може да си помисли, че може да замени една добра бутилка \"Бийфийтър\", като изгребе една опаковка със сладкото, дълбоко се лъже. В него не се съдържа и грам алкохол, а само силен аромат на джин. По време на варенето на конфитюра, целият джин, съдържащ се в него, се изпарява. И намазаните джинови филийки в никакъв случай не могат да предизвикат махмурлук.\n                    ", "date": "2018.02.28", "title": "Пускат джин-тоник за мазане на филия"}
{"url": "http://www.monitor.bg/a/view/32585-%D0%9E%D1%81%D1%8A%D0%B4%D0%B8%D1%85%D0%B0-%D0%BF%D0%B5%D0%B2%D0%B8%D1%86%D0%B0-%D0%B7%D0%B0-%D0%BE%D0%B1%D0%B8%D0%B4%D0%B0-%D0%BD%D0%B0-%D0%B2%D0%BE%D0%B4%D0%B0%D1%82%D0%B0-%D0%B2-%D0%9D%D0%B8%D0%BB/", "text": "\n                    Египетски съд осъди известна арабска певица на шест месеца лишаване от свобода и я глоби заради видео клип, в който тя съветва един от почитателите си по време на свой концерт да не пие вода от река Нил, предаде АП.\n\nШерин беше обвинена в обида към държавата, като намекнала, че река Нил е замърсена. Тя остава на свобода под гаранция и може да обжалва съдебното решение, според което трябва да изплати и глоба в размер на 560 щатски долара.\n\nНа клипа фен моли Шерин да изпее песен за египетско поверие, според което, онзи, който пие вода от Нил, ще се върне отново. Тя отговаря: \"По-добре пийте \"Евиан\".\n\nШерин се извини за забележката си, като я нарече \"лоша шега\".\n                    ", "date": "2018.02.28", "title": "Осъдиха певица за обида на водата в Нил"}
{"url": "http://www.monitor.bg/a/view/65618-%D0%9A%D0%BE%D0%BD%D1%82%D1%80%D0%BE%D0%BB%D1%8A%D1%82-%D0%B2%D1%8A%D1%80%D1%85%D1%83-%D0%BC%D0%B5%D0%B4%D0%B8%D1%86%D0%B8%D0%BD%D1%81%D0%BA%D0%B8%D1%82%D0%B5-%D0%B1%D0%B5%D0%BB%D0%B5%D0%B6%D0%BA%D0%B8-%D0%BD%D0%B0%D0%BC%D0%B0%D0%BB%D0%B8-%D0%BE%D1%82%D1%81%D1%8A%D1%81%D1%82%D0%B2%D0%B8%D1%8F%D1%82%D0%B0/", "text": "Критериите за прием в 1-ви клас са обективни и невъзможни за злоупотреба\n                    С новото постановление за стипендиите като стипендианти се включиха и учениците от 8-и и 9-и клас. Увеличи се максималната стипендия от 50 на 60 лв. Във всяко учебно заведение ситуацията е различна, в зависимост от броя на учениците, които отговарят на условията. Всички училища се затруднихме, защото с един и същи финансов ресурс трябваше да подсигурим повече от 1/3 допълнителен брой стипендианти.- До момента такива пари не са достигнали до нас, а постановлението изискваше да раздадем стипендиите от началото на учебната година. Ние разполагахме със същите средства, но трябваше да захраним стипендии и за 8-и и 9-и клас. В тази връзка се намали размерът на самата стипендия и се въведоха по-строги изискванията. Трябваше да се пригаждаме към зададените условия. В нашето училище преди стипендия за успех получаваха учениците с успех над 5,5, а сега – летвата е по-висока - над 5,7. Има училища, които са решили този казус друг начин. Те запазиха успеха от 5,5, но намалиха сумата до 20 лв.- Имаме уверението на МОН, че ще ги получим с новия бюджет. Остана неясна величината - дали те ще покрият направените разходи за 2017 година, или ще са предвидени за финансовата 2018 г., което значи, че 4 месеца училищата са дали парите за допълнителните стипендианти от собствените си бюджети.- Да, отрази се. При първоначалната формула за Столична община бюджетите на големите училища бяха на минус - някъде с по 20 хил. лв., а на други места с по 80 хил. и 150 хил. И за да бъдат компенсирани тези разлики, се правиха нови формули, които изтеглиха част от средствата, които трябваше да получи малкото училище, към компенсиране на по-големите. И ако теглим чертата след всички формули – малките ще са получили увеличение, а големите ще са на нула.- Когато сме на нула, затруднения няма, но няма да имаме и възможност за стъпки напред, като например увеличение на работните заплати или за някакво инвестиране в материално-техническата база. Понеже сме на границата на червения бюджет, много предпазливо трябва да си направим плана за тази година, тъй като знаете, че има увеличение на електроенергията и на топлоенергията.Електронен дневник имаме от над 10 години, но с последния модел, който е по-съвременен и усъвършенстван, сме от миналата година. Той е бързо, лесно и удобно средство за навременна комуникация, особено за големите градове, където родителят няма възможност ежедневно да се среща с педагогическия колектив, и комуникацията обективно е затруднена. В електронния дневник се позволяват отзиви, така че комуникацията е двустранна и родителят се поставя в активна позиция, което е много важно. Той получава информацията и контролира кога да я провери. Докато в хартиения вариант нещата бяха изключително бавни и еднопосочни. Под въпрос беше дали ученикът ще си представи бележника, дали оценката ще е нанесена, да не говорим, чеотсъствията стигаха до родителите един път месечно, защото в края на месеца се проверяват от класния. Докато с електронния дневник сега той може ежедневно да следи какви отсъствия има детето му и да вземе навременни мерки, а не след един месец постфактум да разбере, че 5 дни дъщеря му е отишла някъде с гаджето и е представила фалшива медицинска бележка.Не сме имали такива случаи, защото електронните дневници не са самоуки, а са правени от професионалисти, които поддържат платформи и регистри на държавни институции и знаят как да опазят от хакерски набези.- Да, но това не е наша работа, а на хората, които предлагат електронни дневници.- Още не е узаконено взимането на пари, ако някой лекар си го позволява, това е злоупотреба. Вероятно обаче медиците имат своите основания. В нашето училище отсъствията намаляха, но не във връзка с таксата, а с контрола при издаването на медицинските бележки. При отчета, който правихме, излезе, че има паралелки, при които отсъствията са намалели наполовина. Сега, за да се издаде медицинска бележка, трябва да има реален преглед и истинско заболяване, контролът на здравната система е по-строг. Преди беше достатъчно в училището да има двама ученици, чиито родители са лекари, за да се появи фалшив документ. Да не говорим, че учениците са достатъчно информирани и можеха и сами и да отидат и да си купят бланките и оттам нататък процесът става неуправляем. А когато има истински преглед и лекарите застават зад диагнозата, нещата стоят по друг начин.- Подготвяме се за приема в първи клас, непрекъснато отговаряме на питания на родителите. Недоволни винаги ще има. Вече постъпихадве или три жалби, които общината ни прехвърля.Но мисля, че тази година правилата са стъпили на обективни и невъзможни за злоупотреба критерии. Измама винаги може да се направи, но не масова злоупотреба, каквато беше миналата година с местоработата на родителите.- При нас това се случва на ниво училище. Електронният прием осигурява по-лесна обработка на информацията и облекчава самите родители. Но той ще бъде истински, когато се въведе в цяла София. Равносметката показва, че с всяка изминала година в нашето училище се увеличават родителите, които кандидатстват електронно. През миналата година около 70-80% от тях бяха избрали да подадат документи онлайн. -Завършила е Софийския университет със специалност „Българска филология и психология”, с втора магистратура по позитивна психотерапия и допълнителна специализация „Образователен мениджмънт”-Директор е на едно от най-големите училища в България – 31-во средно училище за чужди езици и мениджмънт „Ив. Вазов“-Председател е на Съюза на работодателите в България-Член е на Отрасловия съвет за тристранно сътрудничество в средното образование-Член е на Консултативния съвет към РУО – София-град-Член е на Обществения съвет по образование на Столична община-Член е на управителния съвет на Асоциацията на Кеймбридж училища в България\n\n\n                    ", "date": "2018.02.28", "title": "Контролът върху медицинските бележки намали отсъствията"}
{"url": "http://www.monitor.bg/a/view/12132-%D0%97%D0%B0%D0%BA%D0%BE%D0%BF%D1%87%D0%B0%D1%85%D0%B0-%D0%B8%D0%BC%D0%B0%D0%BD%D1%8F%D1%80-%D1%81-29-%D0%BC%D0%BE%D0%BD%D0%B5%D1%82%D0%B8-%D0%B8-%D0%B0%D0%BD%D1%82%D0%B8%D1%87%D0%B5%D0%BD-%D0%BF%D1%80%D1%8A%D1%81%D1%82%D0%B5%D0%BD/", "text": "\n                     \n\n \n\n51 – годишен старозагорец е задържан за 24 часа в рамките на спецполицейска операция, за пресичане, разкриване и документиране на престъпления, свързани с предмети, представляващи културно-историческа ценност.\n\nВ хода на операцията при претърсване на два ползвани от мъжа адреса са открити и иззети 29 римски и ранносредновековни монети и античен пръстен. Образувано е досъдебно производство за престъпление по чл. 278, ал.6 и чл.278а, ал.1 от НК. Според запознати задържаният е добре познат на криминалистите и друг път е залавян с нерегистрирани по закона за културно-историческото наследство предмети, но до сега не е осъждан. Справка в старозагорската окръжна прокуратура показва, че за м.г. са били образувани 10 досъдебни производства по член 278 б от НК/Който без надлежно разрешение извършва археологически разкопки, теренни, геофизически и подводни проучвания на паметници на културата, като за тази цел използва технически средства, ако извършеното не представлява по-тежко престъпление, се наказва с лишаване от свобода до шест години и с глоба до тридесет хиляди лева/.\n\nВсички те са били срещу неизвестни извършители. Две от делата са стигнали до съда, където са приключени със споразумения.\n                    ", "date": "2018.02.28", "title": "Закопчаха иманяр с 29 монети и античен пръстен    "}
{"url": "http://www.monitor.bg/a/view/31603-%D0%A1%D1%8A%D0%B4%D1%8A%D1%82-%D0%B2%D1%8A%D0%B2-%D0%92%D0%B5%D0%BB%D0%B8%D0%BD%D0%B3%D1%80%D0%B0%D0%B4-%D0%BE%D1%81%D1%82%D0%B0%D0%B2%D0%B8-%D0%B2-%D0%B0%D1%80%D0%B5%D1%81%D1%82%D0%B0-%D0%B2%D1%8A%D0%BE%D1%80%D1%8A%D0%B6%D0%B5%D0%BD%D0%B8%D1%8F-%D0%A2%D0%B0%D0%B1%D0%B0%D0%BA%D0%BE%D0%B2/", "text": "\n                    49-годишният Георги Табаков, който на 24 февруари бе заловен след близо двучасова блокада на дома си, въоръжен и пиян с 3,65 промила концентрация на алкохол, остава в ареста. Това реши местният Районен съд, като уважи искането на прокуратурата в града да се определи най-тежката мярка за неотклонение „ задържане под стража“ спрямо Табаков. Мъжът е привлечен като обвиняем за 2 престъпления-за закана за убийство с пушка на охранителя П.Т., който бе дошъл по сигнал в къщата на сестрата на Табаков-Нели Иванова, след като брат й налетял да я бие пред очите на 11-годишната си дъщеря. Нахлувайки в жилището на родственичката си Георги счупил вратата и ударил в лицето сестра си, а тя успяла да повика с паник-бутона служител на фирмата, която охранявала жилището й. След скандала Георги се оттеглил в къщата си, където се барикадирал при идването на полицаите и почти 2 часа отказваше да излезе и да се предаде, докато мл.полицейски инспектор Георги Гагов не му щракна белезниците на ръцете, издебвайки го на двора, докато си взема подпалки за печката. Георги Табаков ще отговаря и за незаконното притежаване на 3 пушки и 79 броя боеприпаси. Огнестрелното оръжие бе намерено и иззето от къщата на местния Рамбо. Велинградските магистрати прецениха, че има реална опасност обвиняемият да се укрие или да извърши друго престъпление.Определението подлежи на обжалване и протест пред Окръжен съд – Пазарджик в 3-дневен срок. Делото е насрочено за 8 март 2018 год. от 13,30 ч. \n\n\n                    ", "date": "2018.02.28", "title": "Съдът във Велинград остави в ареста въоръжения Табаков"}
{"url": "http://www.monitor.bg/a/view/38584-%D0%9E%D1%81%D1%8A%D0%B4%D0%B8%D1%85%D0%B0-%D1%83%D1%81%D0%BB%D0%BE%D0%B2%D0%BD%D0%BE-%D1%80%D0%B5%D0%B2%D0%BD%D0%B8%D0%B2%D0%B5%D1%86-%D0%BE%D1%82%D0%B2%D0%BB%D1%8F%D0%BA%D1%8A%D0%BB-%D1%81%D0%B8-%D0%B3%D0%B0%D0%B4%D0%B6%D0%B5%D1%82%D0%BE/", "text": "\n                    Двегодишна условна присъда отнесе сливналия, подсъдим по дело за отвличане на приятелката си, с която впоследствие е сключил граждански брак.Сагата с 31-годишния Георги Т. и 26-годишната му приятелка Кръстинка е от 9 октомври м.г., когато въоръженият с нож мъж я измъкнал насила от дома на приятелката й, за да отведе в апартамента си. Там Георги се надрусал стабилно и започнал да й доказва мъжествеността си. Младата жена се възползвала от моментно заспиване и позвънила на телефон 112 за помощ.Час по-късно в апартамента нахлули маскирани антимафиоти които закопчали с белезници упоения от дрогата и изнемощял от сексуалните игри собственик. При обиска от него били иззети нож, хашиш и екстази.Пред разследващите Кръстинка обяснила, че двамата имат интимно приятелство от няколко години, но напоследък Георги станал изключително ревнив, особено когато е под въздействие на алкохол или наркотици. Поредният конфликт между тях възникнал, докато  двамата били на почивка в Слънчака, тогава тя го излъгала че отива да си купи цигари и се метнала на автобуса обратно за Сливен. Отвличането й станало три дни по-късно. Заради този инцидент на Георги Т. била наложена постоянна мярка за неотклонение „задържане под стража“. Междувременно любовта между двамата отново избуяла и на 30 ноември те се оженили, като специално за разписването мъжът бил пуснат в отпуск. Условната присъда е в резултат на сключено споразумение, което окръжният съд в Сливен е одобрил.\n                    ", "date": "2018.02.28", "title": "Осъдиха условно ревнивец, отвлякъл си гаджето"}
{"url": "http://www.monitor.bg/a/view/55671-%D0%9F%D0%B8%D1%8F%D0%BD-%D1%82%D1%83%D1%80%D1%81%D0%BA%D0%B8-%D1%88%D0%BE%D1%84%D1%8C%D0%BE%D1%80-%D0%BF%D0%BE%D0%BC%D0%BB%D1%8F-%D0%B1%D0%B5%D0%BD%D0%B7%D0%B8%D0%BD%D0%BE%D1%81%D1%82%D0%B0%D0%BD%D1%86%D0%B8%D1%8F/", "text": "46-годишен турски гражданин е задържан по закона за МВР за 24 часа , белезниците щракнали около китките му след сигнал ,че караният от него ТИР е връхлетял върху бензиностанция. При  пристигането на място, след сигнал на телефон 112, подаден към 11,00 часа на 27 февруари униформените установили, че товарен камион „Мерцедес Актрос“ е потрошил част от оборудването на бензиностанция до път I-7, в село Окоп. Поразията е била в резултат на несъобразена с метеорологичните условия скорост, проверката с аклодрегера констатирала, че чужденецът е седнал зад волана на прицепа с близо 2 промила алкохолно съдържание в издишания въздух. Образувано е досъдебно производство", "date": "2018.02.28", "title": " Пиян турски шофьор помля бензиностанция"}
{"url": "http://www.monitor.bg/a/view/29989-%D0%98-%D0%B2-%D0%9F%D0%B0%D0%B7%D0%B0%D1%80%D0%B4%D0%B6%D0%B8%D0%BA-%D0%B2%D0%B5%D1%87%D0%B5-%D0%B8%D0%BC%D0%B0-%D0%B7%D0%BE%D0%BE%D0%BF%D0%BE%D0%BB%D0%B8%D1%86%D0%B8%D1%8F/", "text": "\n                    Както в страната, така и в Областната дирекция на МВР-Пазарджик е обособено звено „Зоополиция“, информира говорителят на местната полицейска дирекция Мирослав Стоянов. В него са включени общо 35 служители в това число полицейски и младши-полицейски инспектори, криминалисти и разследващи полицаи. Те са разпределени в екипи от всички полицейски управление в областта, за да имат практически обхват на работа във всяка точка на региона. Освен ежедневната си полицейска дейност служителите от звеното ще осъществяват проверки и разследване на извършени престъпления по по чл.325а, 325б и 325в от НК. Все още повечето хора не смятат посегателствата над гръбначни животни за противозаконни. Наложените санкции и образуваните досъдебни производства ще имат задачата да формират обществена нетърпимост към подобни случаи, както и сериозен превантивен ефект върху гражданите. Със заповед на директора на дирекцията старши комисар Йордан Рогачев е обособен и оборудван специализиран автомобил, който да бъде използван от служителите на звеното „зоополиция“. \n                    ", "date": "2018.02.28", "title": "И в Пазарджик вече има зоополиция"}
{"url": "http://www.monitor.bg/a/view/20822-%D0%90%D1%80%D0%B5%D1%81%D1%82%D1%83%D0%B2%D0%B0%D1%85%D0%B0-%D0%B1%D0%B8%D0%B2%D1%88-%D0%BA%D0%BC%D0%B5%D1%82-%D0%BF%D0%BE%D1%81%D0%B5%D0%B3%D0%BD%D0%B0%D0%BB-%D0%BD%D0%B0-%D0%BF%D0%BE%D0%BB%D0%B8%D1%86%D0%B0%D0%B9/", "text": "\n                    Бившият кмет на свищовското село Ореш Петър Й. и синът му са арестувани и срещу тях се води досъдебно производство за нанасяне на телесна повреда на длъжностни лица. Във вторник около обяд двамата били извикани в сградата на кметството при полицейския инспектор на селото. Причината била множеството жалби, които Петър пишел до различните институции по различни поводи, основно срещу наследника си на поста и срещу общинския кмет. Последната от жалбите стигнала чак до кабинета на главния прокурор.\n\nПри влизането си в кабинета на полицейски инспектор бащата започнал да буйства и да се държи агресивно. Той потрошил компютъра и принтера, и ударил полицая в гърдите. В разпрата се включил и 27-годишният му син Й.Й. наложило се на мястото на екшъна да бъде извикан допълнителен полицейски екип от Свищов. С общи усилия екскмета и синът му били арестувани и отведени в Свищов на разпит. Наложена им е 24-часова мярка за задържане. По случая се води разследване за извършено престъпление по чл. 131 от Наказателния кодекс – нанасяне на телесна повреда на служител на МВР при и по повод изпълнение на служебните му задължения.\n\n \n                    ", "date": "2018.02.28", "title": "Арестуваха бивш кмет,  посегнал на полицай"}
{"url": "http://www.monitor.bg/a/view/2176-%D0%9F%D0%BE%D0%B4%D1%81%D1%8A%D0%B4%D0%B8%D0%BC%D0%B8%D1%8F%D1%82-%D1%81%D0%BE%D0%B1%D1%81%D1%82%D0%B2%D0%B5%D0%BD%D0%B8%D0%BA-%D0%BD%D0%B0-%D0%B8%D0%B7%D0%B7%D0%B5%D1%82%D0%B8%D1%82%D0%B5-%D0%BF%D0%B8%D1%82%D0%B1%D1%83%D0%BB%D0%B8-%D0%A0%D0%B0%D0%BD%D0%B8%D1%82%D0%B5-%D0%BD%D0%B0-%D0%BA%D1%83%D1%87%D0%B5%D1%82%D0%B0%D1%82%D0%B0-%D1%81%D0%B0-%D0%BE%D1%82-%D0%BB%D1%8E%D0%B1%D0%BE%D0%B2%D0%BD%D0%B0-%D0%B8%D0%B3%D1%80%D0%B0/", "text": "\n                    Подсъдимият за откритите бойни питбули пловдивчанин оправда раните по животните си с любовна игра. Според Иван Иванов, който даде показания в районния съд в Пловдив, нараняванията по кучетата са след скачка между мъжки и женски питбули. Той ги пускал в оградено пространство, станало известно като „кървавата арена”, открита при полицаи на 29 октомври 2016г. в производствената му база на ул. „Георги Бенев” в Пловдив. Разследващите са категорични, че арената се е ползвала за боеве, защото по нея била открита кръв. Вътре криминалистите намерили и два дървени клина, по които също имало кръв. Според Иванов обаче, когато мъжкият заплождал женската, животните се заклещвали и нямало друг начин да бъдат разделени, освен с клин. „През 93-та си взех едно куче, после второ и така, с течение на времето се увеличиха, но бройката винаги е била плаваща. Цял живот съм обичал тази порода. От 93-та винаги в къщата ни е имало кучета, моите деца израснаха с тях. Любовта ми не може да се покаже с думи”, каза пред съдебния състав с треперещ глас Иванов. По думите му той не отглеждал питбулите за бой, а за да ги развъжда. „Не знам кой е този, който ще гледа тези кучета, ще ги обича и ще и пусне след това на бой. Аз ги обичам повече от децата си”, каза още подсъдимият. По време на полицейската акция преди година и половина там били кучетата на негов близък - Чебурашка и Джипси.\n\nСлед разпита на Иван Иванов делото беше отложено за 3 април. Тогава ще бъдат предявени веществените доказателства - мобилни телефони с видеоклипове в тях, тетрадките, иззети при претърсване на помещенията в производствената база, два дървени и един пластмасов клин, както и самите питбули, а също и труповете на тези, които са починали. За намерените в импровизираната ветеринарна амбулатория аминокиселини подсъдимият обясни, че са на синовете му. Те ходели на фитнес, не ги използвали и за да не ги хвърлят, му казали да ги дава на кучетата. В съда Иванов се представлява от трима адвокати – Стефан Левашки, Йордан Давчев и Красимир Стоянов, които настояха да огледат животните, за да видят нараняванията им. Огледът ще бъде в общинския кучешки приют, където в момента се намират питбулите. За следващото заседание ще бъде уведомен и синът на Иванов – Константин, който е вторият подсъдим по делото и който вече живее и работи в Испания.\n                    ", "date": "2018.02.28", "title": "Подсъдимият собственик на иззетите питбули: „Раните на кучетата са от любовна игра”"}
{"url": "http://www.monitor.bg/a/view/50440-%D0%9F%D0%B8%D0%BF%D0%BD%D0%B0%D1%85%D0%B0-%D0%B4%D1%8F%D0%B4%D0%BE-%D0%B4%D0%B0-%D0%B4%D1%83%D0%BF%D1%87%D0%B8-%D0%B3%D1%83%D0%BC%D0%B8-%D0%BD%D0%B0-%D1%81%D1%8A%D1%81%D0%B5%D0%B4%D0%B8/", "text": "\n                    Пловдивчани пипнаха свой съсед на 75 години да дупчи гуми на паркирани край дома му на ул. „Охрид” гуми на автомобили. Възрастният мъж вероятно държи в ръката си или остро ножче, или шило, защото само с едно много добре заучено движение се навежда и за секунди продупчва отстрани зимните гуми на возилата. Това се вижда от разпространен в социалните мрежи видеоклип от улична охранителна камера. Потърпевшите се принудили да монтират камерата, тъй като от около 5 години някой все им пукал гумите. На кадрите се вижда ясно лицето на извършителя, както и какво точно прави пенсионерът. „Моля, разпространявайте, тези злобни хора трябва да бъдат спряни!”, призовава във Фейсбук съседка на извършителя. Тя дори пише неговото име и уточнява, че кадрите са вече дадени в полицията.\n                    ", "date": "2018.02.28", "title": "Пипнаха дядо да дупчи гуми на съседи"}
{"url": "http://www.monitor.bg/a/view/80524-1000-%D0%BB%D0%B5%D0%B2%D0%B0-%D0%B3%D0%BB%D0%BE%D0%B1%D0%B0-%D0%B7%D0%B0-%D0%B8%D0%B7%D0%BC%D0%B8%D1%81%D0%BB%D0%B5%D0%BD-%D0%B3%D1%80%D0%B0%D0%B1%D0%B5%D0%B6/", "text": "\n                    1000 лв глоба за подадени неверни обстоятелства чрез националния телефон 112 ще трябва да заплати 43-годишен жител на Горна Оряховица, който се оказа на подсъдимата скамейка в Стара Загора по дело за скълъпен обир..През 2015 г. съпругата на Светлозар С. изтеглила  банков заем от 18 000 лв., които му дала, за да ги инвестира частната си фирма. Наместо да стори това мъжът похарчил парите за лични нужди с надеждата, че това ще остане незабелязано от семейната половинка. През 2017-а семейството решило да си купи ново жилище, но поради липса на достатъчно свежи пари съпругата настояла недостигът да бъде покрит от изтегления кредит. Изпаднал в неловка ситуация да обяснява с късна дата как, защо и за какво е похарчил сумата мъжът решил да инсценира обир. Избрал за постановката нощта на 12 юли м.г., като от землището на старозагорското село Ракитница позвънил на телефон 112 с обясненията, че е станал жертва на пътни грабители, които успели да му отмъкнат 20 бона.Пред пристигналите на „местопроизшествието“ разследващи полицаи от Второ РУ – Стара Загора горнооряховецът на няколко пъти сменял версията за „грабежа“: развеждал криминалистите по нивите и шубраките, където уж се разиграла личната му трагедия, докато на финала вдигнал ръце и признал истината за профуканите пари.Изправени пред дилемата да пратят пройдохата за 2 години в затвора или да го оставят на милостта на съпругата, старозагорските съдии предпочели да му наложат само глоба. За това решение допринесли както чистото съдебно минало на Светлозар С. така и искреното му разкаяние в залата.\n                    ", "date": "2018.02.28", "title": "1000 лева глоба за измислен грабеж"}
{"url": "http://www.monitor.bg/a/view/58678-%D0%90%D0%B2%D0%B8%D0%BE%D0%BB%D0%B8%D0%BD%D0%B8%D1%8F-%D1%89%D0%B5-%D1%81%D0%B2%D1%8A%D1%80%D0%B6%D0%B5-%D0%A1%D0%BE%D1%84%D0%B8%D1%8F-%D1%81-%D0%9B%D1%8E%D0%B1%D0%BB%D1%8F%D0%BD%D0%B0/", "text": "\n                    \n\nДо столицата на Словения ще се лети три пъти седмично от 25 март. Полетите ще бъдат в понеделник, четвъртък и неделя, допълни Станимир Лешев, главен директор на ГД ГВА.\n\nПроверка на \"Монитор\" показа, че билетите за първия полет са разпродадени. Авиокомпанията, която ще лети по линията е словенската Adria Airways. Първоначално дестинацията ще е сезонна, допълни Лешев, като авиокомпанията ще прецени дали е рентабилно да изпълнява дестанацията целогодишно. \n                    ", "date": "2018.02.28", "title": "Авиолиния ще свърже София с Любляна"}
{"url": "http://www.monitor.bg/a/view/39542-%D0%9B%D0%B8%D0%B4%D0%BB-%D1%81-%D0%BF%D1%80%D0%B8%D0%B7%D0%BD%D0%B0%D0%BD%D0%B8%D0%B5%D1%82%D0%BE-%D0%98%D0%BD%D0%B2%D0%B5%D1%81%D1%82%D0%B8%D1%82%D0%BE%D1%80-%D0%BD%D0%B0-%D0%B3%D0%BE%D0%B4%D0%B8%D0%BD%D0%B0%D1%82%D0%B0-%D0%B7%D0%B0-2017-%D0%B3/", "text": "\n                    Лидл България получи отличието „Инвеститор на годината 2017“ в конкурса на Българската агенция за инвестиции (БАИ). Признанието е за втория логистичен център на компанията в с. Кабиле, Ямбол, който веригата откри през изминалата година и инвестицията в който надхвърля 80 млн. лв. С неговото откриване веригата създаде нови 150 работни места в региона.\n\nГодишните награди „Инвеститор на годината” се организират за дванадесети път от БАИ, като целта им е да отличат най-значимите инвестиционни проекти, реализирани в страната и да поощрят както нови проекти, така и добре развиващи се бизнеси. Лидл България бе отличена с първото място сред над 70 компании, от които 18 бяха допуснати до финала. Те са от всички сфери на икономиката, информационните технологии, здравеопазването, номинирани от търговски камари, областни администрации и общини.\n\n„Изключително сме щастливи и благодарни за тази награда. За нас логистичен център Кабиле е не просто важна крачка в утвърждаването ни като водеща компания на пазара, но и поредното доказателство, че ще продължим да инвестираме в иновации, устойчивост и грижа за хората“, коментира Милена Драгийска, главен изпълнителен директор на Лидл България.\n\nОсвен инвестицията в складовата база, компанията инвестира и допълнителни 1,5 млн. лв. във важни за района и местната общност проекти като изграждането на 7 километра газопровод в с. Кабиле и безвъзмездното предоставяне на бетонови панели за пътища на Община Тунджа.\n\nЛогистичен център Кабиле се нарежда сред едни от най-модерните логистични бази в Европа. Това е единствената логистична база у нас, сертифицирана по стандарта BREEAM, ниво „Отлично“ – доказателство за високата енергийна ефективност, повишените екологични норми и редицата технологии и иновации, както и знак, че Лидл България развива своя бизнес по устойчив и социално отговорен начин. Складовата база се отличава с иновативен и модерен дизайн, изключителна функционалност, както и технологии в съответствие с всички европейски стандарти. Модерното оборудване и иновации гарантират оптимизиране на процесите, контрола на качеството и много по-високата продуктивност, както и отразяват ангажимента на компанията да предлага на своите клиенти винаги свежи продукти и характерното за Lidl оптимално съотношение качество-цена.\n                    ", "date": "2018.02.28", "title": "Лидл с признанието „Инвеститор на годината“ за 2017 г."}
{"url": "http://www.monitor.bg/a/view/64868-%D0%92%D0%B8%D0%B2%D0%B0%D0%BA%D0%BE%D0%BC-%D0%BF%D1%80%D0%B5%D0%B4%D0%BB%D0%B0%D0%B3%D0%B0-alcatel-u5-%D1%81-%D0%BF%D1%80%D0%B5%D0%BD%D0%BE%D1%81%D0%B8%D0%BC%D0%BE-%D0%B7%D0%B0%D1%80%D1%8F%D0%B4%D0%BD%D0%BE-%D0%BD%D0%B0-tesla/", "text": "\n                    Покупката на смартфон Alcatel U5 от магазин на Виваком вече включва и допълнителна придобивка – оригинално зарядно на Tesla Batteries. Това е най-актуалното предложение на телекома в момента и ще бъде валидно до изчерпване на устройствата в комбинацията. Идва на достъпната цена от от 3.98 лв. на месец в комбинация с план Smart L+.\n\nПреносимото зарядно устройство Tesla B 2.5 е проектирано така, че да осигури няколко защити едновременно - предотвратяване на претоварване, на пълно разреждане, на пренапрежение, късо съединение и други потенциални рискове за батерията на телефона. Зарядното разполага с два USB изхода и може да зарежда две устройства едновременно, при това скоростно, тъй като е проектирано с функция за бързо зареждане. Капацитетът му е 2500 mAh. Дизайнът му е впечатляващ и различен като всичко с марката на Tesla.\n\nЕднa от най-важните характеристики за съвременните потребители на смартфони е дали устройството им поддържа 4G. Отговорът за Alcatel U5 е да. Освен, че поддържа 4G LTE, умното устройство предлага marshmallow изживяване на Android и 5-инчов дисплей.\n\nAlcatel U5 е изключително приятен и забавен телефон на достъпна цена. Добър избор е за възрастните, които държат технологиите да са достъпни, а в същото време е подходящ за младежите, обичащи да разчупват ежедневието. Корпусът му е със заоблени краища, а текстурата на гърба при допир е леко грапава благодарение на отлетите фини пластмасови топчици. Това превръща телефона в удобно устройство за разговори и работа. Процесорът е 4-ядрен с 1.1 GHz тактова честота. Смартфонът разполага с 8 GB вътрешна памет и 1 GB RAM. Дава възможност за разширяване на паметта чрез MicroSD до 128GB. Освен ергономичен, този телефон е и доста забавен с Face функциите, които селфи камерата му позволява - анимирани селфита и опции за шеговити колажи. Основната камера е 5 MP, а селфи опцията е 2 MP.\n                    ", "date": "2018.02.28", "title": "Виваком предлага Alcatel U5 с преносимо зарядно на Tesla"}
{"url": "http://www.monitor.bg/a/view/73323-%D0%A2%D1%8A%D1%80%D1%81%D1%8F%D1%82-%D0%BA%D0%BE%D0%BD%D1%86%D0%B5%D1%81%D0%B8%D0%BE%D0%BD%D0%B5%D1%80%D0%B8-%D0%B7%D0%B0-%D1%82%D1%80%D0%B8-%D0%BF%D0%BB%D0%B0%D0%B6%D0%B0-%D0%B2%D1%8A%D0%B2-%D0%92%D0%B0%D1%80%D0%BD%D0%B5%D0%BD%D1%81%D0%BA%D0%BE/", "text": "Законови промени ще ограничават фалитите на туроператори преди празници\n                    Търсят се концесионери на три морски плажа в община Варна - Св. Константин и Елена – малък плаж, „Слънчев ден“ и Св. Константин и Елена – север. Това стана ясно от решенията на правителството. Целта е да се осигурят спасители, както и цялостното поддържане на ивиците.а размерът на минималната такса е изчислена според приетата от Министерския съвет Методика за определяне минималния размер на концесионното плащане за морски плажове.Така за плаж Св. Константин и Елена – малък плаж концесията ще бъде в размер на 21 266 лева без ДДС, за плаж „Слънчев ден“ – 294 575 лева без ДДС, а за плаж Св. Константин и Елена – север – 57 345 лева без ДДС.Концесионерите на морските плажове ще бъдат определени с конкурси, организирани от министъра на туризма и проведени от комисия, назначена от министър-председателя, уточняват от правителството.Междувременно министърът на туризма Николина Ангелкова заяви в ефира на БНТ, че още през месец май хотелиерите чакат да дойдат първите летни туристи.По думите й за лято 2018 ръстът ще е около 7%, което отново ще бъде изключително добре, защото ще покаже устойчивост по отношение на планираните почивки. Министърът уточни, че вечеАнгелкова коментира и щендерната търговия в Слънчев бряг. „По отношение на крайбрежната алея се сблъскват няколко вида собственост – от една страна частната, от друга държавната по плажа и съответно собствеността на търговското дружество „Слънчев бряг“ АД. Частните павилиончета пред хотелите на цялата алея, има над 150 разположени такива. Ние ще забраним щендерите, но няма как да забраним павилиончетата“, обясни Ангелкова.Тя бе категорична, че контролът по отношение на туроператорите, които са около 3000, е доста засилен. Дори е започнала проверка дали всички фирми, които се занимават с подобна дейност, отговарят на закона и имат нужните документи. В тази връзка миналата седмица били заличени от регистъра 60 туроператора, а общоОсновната причина е, че голяма част от компаниите не са имали застраховка, която да гарантира сигурността на пътуващите. За да се намалят рисковете за тях, в регистъра нарочно се оставя да светят в червено всички туроператори, които са заличени, коментира Ангелкова. Освен това се предвиждали и законови промени, ограничаващи ситуациите, в които някои туроператори обявяват несъстоятелност преди големи празници и пътувания.По отношение на зимния сезон Ангелкова го оцени като успешен. „Само за декември 2016-2017 г. имаме над 15% ръст, а за целия се очаква той да е средно 10 на сто“, добави тя.Във връзка с блокираните българи във вторник на летище „Тимишоара“, министърът на туризма каза, че се е реагирало светкавично. „Имахме такива случаи и през лятото. Знаете в детския лагер в Обзор с руски деца. При такива ситуации веднага се реагира“, подчерта Николина Ангелкова.\n                    ", "date": "2018.02.28", "title": "Търсят концесионери за три плажа във Варненско"}
{"url": "http://www.monitor.bg/a/view/76077-544-%D1%85%D0%B8%D0%BB-%D1%87%D1%83%D0%B6%D0%B4%D0%B5%D0%BD%D1%86%D0%B8-%D1%80%D0%B0%D0%B7%D0%B3%D0%BB%D0%B5%D0%B4%D0%B0%D0%BB%D0%B8-%D0%91%D1%8A%D0%BB%D0%B3%D0%B0%D1%80%D0%B8%D1%8F-%D0%BF%D1%80%D0%B5%D0%B7-%D1%8F%D0%BD%D1%83%D0%B0%D1%80%D0%B8/", "text": "\n                    544 хил. чужденци са посетили България през януари, което е с 20% повече спрямо същия месец на миналата година. Това показват последните данни на Националния статистически институт (НСИ).Оказва се, че най-много чужди граждани са пристигнали от Гърция - близо 110 хил. На второ място се нарежда Турция - 104 хил., а на трето Македония - 68 хиляди. Ръст при туристите се наблюдава и от Румъния, Обединеното кралство и Германия. Най-голяма част от чужденците са идвали у нас с цел почивка и екскурзия, а най-малко са посетили страната ни по работа.Според данните увеличение има и при пътуванията на българите зад граница - с 5 на сто, до 387 хил. Най-често сме стягали куфарите за Гърция, Сърбия, Турция, Македония и други държави от Европейския съюз. Освен на екскурзии и почивки според статистиката сънародниците ни често пътуват, за да гостуват при познати или пък за да посещават културни и спортни мероприятия.\n                    ", "date": "2018.02.28", "title": "544 хил. чужденци разгледали България през януари"}
{"url": "http://www.monitor.bg/a/view/2728-%D0%9D%D0%B0%D0%B4%D0%BF%D0%B8%D1%81-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8-%D0%BA%D1%80%D0%B0%D1%81%D0%B8-%D1%80%D0%B0%D0%B9%D0%BE%D0%BD%D0%B0-%D0%BF%D1%80%D0%B5%D0%B4-%D0%90%D0%B9%D1%84%D0%B5%D0%BB%D0%BE%D0%B2%D0%B0%D1%82%D0%B0-%D0%BA%D1%83%D0%BB%D0%B0/", "text": "\n                    Българин за пореден път прослави милата ни родина и гордо остави неизличим белег за собствената си култура и интелигентност. При това не къде да е, а в самия център на европейската културна столица, Париж, на метри от емлбематичната Айфелова кула. Трибуквената дума, която някои жени у нас се срамуват да произнесат на глас без да се изчервят, посреща туристите от цял свят и недвусмислено показва, че и тук е стъпил български крак. И не само е стъпил, ами се е постарал и да остави следа от него. Снимката с българския х.й и заглавие „Българи посетиха Париж” уверено настъпва във фейсбук и има хиляди преглеждания. Сред които учудващо и доста лайкове.\n\nЛюбители на пътешествията разказват, че на доста места в Европа и по света нашего брата се е постарал да остави белег, така щото да бъде запомнен. Бившият тираджия Любомир Петков, който още по времето на соца е имал възможности да пътува далеч зад граница споделя, че щял да получи удар, когато видял върху един мост в Австрия изписано с червена боя „КПСС – БКП Вечна дружба”.\n\n„Добре, че надписът беше на български език и авторът му не беше нарисувал червена петолъчка. Защото тогава ако го бяха хванали, този графит щеше да му излезе прекалено солен”, смее се Петков.\n\nСлед отварянето на границите, когато придвижването в страните от Европейския съюз стана възможно за всички българи, не закъсняха и резултатите. Търновецът Георги Стоменов, които е истински пътешестеник авантюрист споделя, че следи от посещения на българи има на невероятни места.\n\n„На самата Айфелова кула имаше поне 2-3 надписа с имена на хората, увековечили присъствието си там. Подобен надпис с червен маркер има и върху една от колоните на Бранденбургската врата. А на една от пейките в Хайд парк в Лондон пък се мъдри текста: „Яж ми х.я. Пешо от Варна.” Родните графомани не са пожалили дори и такъв шедьовър като „Саграда Фамилия” в Барселона. На една от външните и стени с черен маркер неизвестен неграмотник е написал: „Христо своника от Плевен” и дори е оставил номера на мобилния си телефон в България. най-големия потрес за мен обаче беше, когато открих нецензурен надпис на български език и в Дубай. Ако този беден човечец знаеше какво щеше да му се случи ако го бяха пипнали да пише там, сигурно никога нямаше да извади маркера от джоба си”, разказва Георги Стоименов.\n\nПрез 2015 г. графомански скандал гръмна с известния футболист Благой Георгиев, който бе задържан от италиански карабинери, докато дълбаел с монета инициалите си на една от стените на Колизеума. След кратък разговор и проверка на самоличността му българинът е пуснат, като само монетата му е конфискувана. Случилото се тогава бе определено от водещи римски вестници като „пореден вандалски акт срещу обект от списъка на световното културно историческо наследство на ЮНЕСКО. А самият футболист обясни, че просто не е знаел, че извършва нещо нередно. „Забелязах, че на Колизеума има и други надписи. Затова си помислих, че това може да се прави. Не знаех, че е забранено”, твърди Георгиев пред италианския вестник „Ил Месаджеро”.\n                    ", "date": "2018.02.28", "title": "БГ надпис украси района пред Айфеловата кула"}
{"url": "http://www.monitor.bg/a/view/29507-%D0%90%D0%9C-%D0%A2%D1%80%D0%B0%D0%BA%D0%B8%D1%8F-%D0%B7%D0%B0%D1%82%D0%B2%D0%BE%D1%80%D0%B5%D0%BD%D0%B0-%D0%BE%D1%82-%D0%BF%D0%B2-%D0%94%D1%80%D0%B0%D0%B3%D0%B0%D0%BD%D1%86%D0%B8-%D0%B4%D0%BE-%D0%91%D1%83%D1%80%D0%B3%D0%B0%D1%81/", "text": "\n                    Ограничено е движението за всички МПС по АМ „Тракия“ в участъка от п.в. „Драганци“ до Бургас поради обилен снеговалеж.  Ограничено е и движението за МПС над 12 т по път I-6 п.в. „Петолъчката“ – Бургас поради обилен снеговалеж.\n\nОграничава е движението за МПС над 12 т. по през „Айтоски“.  \n                    ", "date": "2018.02.28", "title": "АМ „Тракия“ затворена от п.в. „Драганци“ до Бургас"}
{"url": "http://www.monitor.bg/a/view/36162-%D0%91%D1%8A%D0%BB%D0%B3%D0%B0%D1%80%D0%B8-%D0%BE%D1%82-%D0%A2%D0%B8%D0%BC%D0%B8%D1%88%D0%BE%D0%B0%D1%80%D0%B0-%D0%91%D0%B5%D1%88%D0%B5-%D0%BA%D0%BE%D1%88%D0%BC%D0%B0%D1%80%D0%BD%D0%BE-%D0%B8%D0%B7%D0%BB%D1%8A%D0%B3%D0%B0%D1%85%D0%B0-%D0%BD%D0%B8/", "text": "\n                    Повечето от българите, изоставени на летището в Тимишоара, вече се прибраха в страната. Част от тях пътуваха с автобус, друга беше върната от специално изпратения за тях правителствен самолет. В него обаче не е имало достатъчно място, затова няколко души са останали в Румъния. Засега няма данни какво се случва с тях. Това разказа пред bTV Румен Илиев, който се наложи като организатор на бедстващите.Над 100 българи се оказаха изоставени на летището в Тимишоара, след като полетът им с авиокомпания „Райън еър“ от Лондон до Пловдив първо беше пренасочен към София, а след това – към румънския град.„Преживяването беше кошмарно, бяхме излъгани, подведени“, каза Илиев. По думите му хората са били „нагъчкани“ в неголяма зала, едва десетина души са били настанени в хотел. Нямало достатъчно места дори за сядане, децата плачели, хората не били подготвени за подобна ситуация – нямали леи, нито къде да обменят пари, за да си купят вода и храна. Румънските власти им отпуснали на три пъти ваучери, за да могат да пазаруват, но в един момент дори свършила храната в кафенето.\"Имаше ескалация, хората искаха да блокират изходите, да пречат на полети\", разказа Илиев. Той и част от пътуващите ще заведат граждански иск „за немалка сума“ срещу „Райън еър“. Във вторник те имат среща с омбудсмана, за да разговарят по въпроса.Имаше група италианци, която беше настанена в хотел и сутринта беше извозена към съответната дестинация. Ще поискаме сума, която няма да е малка, за да може да послужи за урок, за да не гледа на българите като на хора втора ръка, посочи Илиев.\n\n\n                    ", "date": "2018.02.28", "title": "Българи от Тимишоара: Беше кошмарно, излъгаха ни  "}
{"url": "http://www.monitor.bg/a/view/63192-%D0%A1%D0%BF%D0%B0%D1%81%D0%B8%D1%85%D0%B0-%D0%B4%D0%B2%D0%B0%D0%BC%D0%B0-%D1%82%D1%83%D1%80%D0%B8%D1%81%D1%82%D0%B8-%D0%B2-%D0%9F%D0%B8%D1%80%D0%B8%D0%BD/", "text": "\n                    Късно снощи от преспите в Пирин 4-ма планински спасители от Разлог, подпомогнати от свои колеги от отряда в Банско, извадиха премръзнали 22-годишен младеж и 30-годишна млада жена. Вчера в късния следобед двамата туристи тръгнали към хижа „Яворов“ и в м. „Бетоловото“, малко над Голф селището в местността Бела река снежните преспи ги затрупали. От силния снеговалеж и настъпилото смрачаване те загубили ориентация и потърсили помощ по телефона. Сигналът за бедстващи двама туристи е получен в планинската служба в Разлог около 19:30 часа. Общо 10 планински спасители се насочили към мястото, откъдето е дошъл зовът за помощ и открили младежа и девойката премръзнали и уплашени. С две високо проходими моторни шейни около 01:30 часа бедстващите туристи са транспортирани до хижа „Яворов“, където продължават да се възстановяват от премеждието.\n                    ", "date": "2018.02.28", "title": "Извадиха двама премръзнали от преспите в Пирин (ОБНОВЕНА)"}
{"url": "http://www.monitor.bg/a/view/85278-%D0%A1%D0%B8%D0%BD%D1%8F-%D0%B8-%D0%B7%D0%B5%D0%BB%D0%B5%D0%BD%D0%B0-%D0%B7%D0%BE%D0%BD%D0%B0-%D0%B2-%D1%81%D1%82%D0%BE%D0%BB%D0%B8%D1%86%D0%B0%D1%82%D0%B0-%D1%89%D0%B5-%D1%80%D0%B0%D0%B1%D0%BE%D1%82%D1%8F%D1%82-%D0%B4%D0%BD%D0%B5%D1%81/", "text": "\n                     „Синя“ и „Зелена“ зона ще работят днес в София. Това съобщиха от Центъра за градска мобилност. Буферните паркинги на метростанциите също работят и са безплатни за хората, които пътуват с метрото. Основни паркинги пред големи обществени сгради също са отворени за паркиране при зимни условия.\n\nОт ЦГМ предупреждават, че условията са зимни и призовава гражданите, които могат да не използват своите автомобили да не го правят. \n                    ", "date": "2018.02.28", "title": "\"Синя\" и \"зелена\" зона в столицата ще работят днес  "}
{"url": "http://www.monitor.bg/a/view/29098-%D0%91%D0%BE%D1%80%D0%B8%D1%81%D0%BE%D0%B2-%D0%BD%D1%8F%D0%BC%D0%B0-%D0%B4%D0%B0-%D0%B1%D1%8A%D0%B4%D0%B5-%D0%B8%D0%B7%D1%81%D0%BB%D1%83%D1%88%D0%B0%D0%BD-%D0%B7%D0%B0-%D0%A7%D0%95%D0%97-%D0%91%D0%A1%D0%9F-%D0%B3%D0%BE-%D0%B2%D0%B8%D0%BA%D0%B0%D1%82-%D0%B4%D0%B0-%D0%BA%D0%B0%D0%B6%D0%B5-%D0%BA%D0%BE%D0%B8-%D1%81%D0%B0-%D0%B3%D0%B0%D0%B4%D0%BE%D0%B2%D0%B5%D1%82%D0%B5/", "text": "ГЕРБ против анкетна комисия, кани Гинка Върбакова в НС\n                    \n\n\n                    ", "date": "2018.02.28", "title": "БСП поиска чешките документи за ЧЕЗ да се разсекретят (ОБНОВЕНА)"}
{"url": "http://www.monitor.bg/a/view/44035-%D0%A8%D0%B5%D1%84%D1%8A%D1%82-%D0%BD%D0%B0-%D0%9B%D0%B5%D0%BA%D0%B0%D1%80%D1%81%D0%BA%D0%B8%D1%8F-%D1%81%D1%8A%D1%8E%D0%B7-%D0%A9%D0%B5-%D0%B8%D0%BC%D0%B0-%D0%BF%D1%80%D0%BE%D1%82%D0%B5%D1%81%D1%82%D0%B8-%D0%B0%D0%BA%D0%BE-%D0%BD%D0%B5-%D1%81%D0%B5-%D0%BF%D0%BE%D0%B4%D0%BF%D0%B8%D1%88%D0%B5-%D0%A0%D0%B0%D0%BC%D0%BA%D0%BE%D0%B2%D0%B8%D1%8F-%D0%B4%D0%BE%D0%B3%D0%BE%D0%B2%D0%BE%D1%80/", "text": "\n                    Националният рамков договор ще бъде подписан в 17 часа в Министерството на здравеопазването. Това съобщи здравният министър Кирил Ананиев след среща с премиера Бойко Борисов, БЛС, зъболекарския съюз и НЗОК, която се проведе по инициатива на премиера.Подробности за споразумението ще станат явни при подписването. “Разбрахме се да работим като партньори и да си помагаме през целия период на годината в рамките на изпълнението на бюджет НЗОК за 2018г.”, каза Ананиев. Преди да влезе на срещата шефът на Лекарския съюз Венцислав Грозев заяви, че не се ли подпише рамковия договор най-вероятно ще се стигне до протесни действия. “Надявам се, че сме извикани, за да потвърдим решението на събора и да подпишем Националния рамков договор. Вярвам в разумността и практичността на премиера и се надявам да постигнем споразумение с Надзора”, заяви Грозев.Шефът на зъболекарския съюз Николай Шарков пък обясни: “нашия рамков договор премина през всички законови срокове и бе договорен в Надзорния съвет, а бюджета е решен от НС”.  \n                    ", "date": "2018.02.28", "title": "Подписват Рамковия договор днес (ОБНОВЕНА)"}
{"url": "http://www.monitor.bg/a/view/34587-%D0%91%D0%B0%D1%80%D0%B5%D0%BA%D0%BE%D0%B2-%D0%9A%D0%BE%D1%80%D0%BF%D0%BE%D1%80%D0%B0%D1%82%D0%B8%D0%B2%D0%BD%D0%B8-%D0%B8%D0%BD%D1%82%D0%B5%D1%80%D0%B5%D1%81%D0%B8-%D1%81%D1%82%D0%BE%D1%8F%D1%82-%D0%B7%D0%B0%D0%B4-%D1%84%D0%B0%D0%BB%D1%88%D0%B8%D0%B2%D0%B8%D1%82%D0%B5-%D0%BD%D0%BE%D0%B2%D0%B8%D0%BD%D0%B8-%D1%83-%D0%BD%D0%B0%D1%81/", "text": "Корпоративните и политически интереси създават фалшивите новини у нас. Тази позиция изрази евродепутатът Николай Бареков по време на среща с журналисти, които по-късно през деня ще участват в конференция за фалшивите новини, която ще се проведе в Европейския парламент. Бареков отбеляза, че има симбиоза между политиците и медиите у нас. По думите му у нас съществува монопол в медиите от страна на големите телевизии. „Цели журналистически екипи са овладени от „Америка за България” и кръга „Капитал”, категоричен бе евродепутатът. Той обаче посочи, че при по-малките медии имало разделение при позициите. Бареков съобщи също, че не възнамерява да се кандидатира за нов мандат като евродепутат. „Тук е място за млади и за стари политици, не е място за човек в активна възраст. Аз в лично качество нямам място за още един мандат в Европарламент”, посочи той. Във форума, който по-късно  ще се проведе днес в парламента се очаква да се включат над  сто души, в т.ч. и евродепутати от групата на консерваторите и реформистите. Специален гост ще бъде и бившият докладчик за България преди страната ни да влезе в ЕС - Джефри ван Орден.", "date": "2018.02.28", "title": "Бареков: Корпоративни интереси стоят зад фалшивите новини у нас"}
{"url": "http://www.monitor.bg/a/view/30494-%D0%91%D1%8A%D0%BB%D0%B3%D0%B0%D1%80%D0%B8%D1%82%D0%B5-%D0%B1%D0%B5%D0%B4%D1%81%D1%82%D0%B2%D0%B0%D0%BB%D0%B8-%D0%B2-%D0%A2%D0%B8%D0%BC%D0%B8%D1%88%D0%BE%D0%B0%D1%80%D0%B0-%D0%9F%D0%B0%D0%B7%D0%B5%D1%85%D0%B0-%D0%BD%D0%B8-%D0%B1%D0%B0%D1%80%D0%B5%D1%82%D0%B8-%D0%BD%D0%B0-%D0%BB%D0%B5%D1%82%D0%B8%D1%89%D0%B5%D1%82%D0%BE-%D0%B2%D1%8A%D0%B7%D1%80%D0%B0%D1%81%D1%82%D0%BD%D0%B8-%D1%85%D0%BE%D1%80%D0%B0-%D0%BF%D1%80%D0%B8%D0%BC%D0%B0%D0%BB%D1%8F%D0%B2%D0%B0%D1%85%D0%B0-%D0%BE%D1%82-%D0%B3%D0%BB%D0%B0%D0%B4-%D0%B8-%D1%81%D1%82%D1%83%D0%B4/", "text": "От „Райънеър” и друг път зарязвали пасажери да се оправят сами, ако самолетът се приземи на друго летище заради лоши метео условия\n                    Униформени с маски на лицата са пазили по някое време българите, които бяха стоварени с полет на авиокомпанията „Райънеър” и бедстваха на летището в Тимишоара. Това се е случило, след като хората са се разбунтували, че са буквално зарязани на аеропорта без храна и вода, без да има къде да нощуват, въпреки че сред тях е имало майки с бебета, бременна жена и доста възрастни хора, някои от които със здравословни проблеми. Това разказа пловдивчанката Величка Божерикова, която е била част от пасажерите на злополучния полет от летище „Станстед”, Лондон до летище „Пловдив”.Едва няколко часа, след като премиерът Бойко Борисов изпрати правителствения самолет до Тимишоара и с този полет в родината се върнаха 93-ма от бедстващите българи, Величка още не знае на кой свят се намира от умора и пренапрежение. „Трябва да благодарим изключително и изцяло на българските медии, защото благодарение на вас се прибрахме. Почнахме цяла нощ да звъним в посолството, но оттам не ни обърнаха внимание. Единственото, което ми казваха, е да отиваме на „Информация” на летището и само това. Звънях в посолството сигурно 20 пъти, след което естествено спряха да ми вдигат. Започнах да звъня от други номера, обяснението бе абсолютно едно и също, все едно е на запис, как не може да ни помогне и единствено сме можели да говорим с „Райънеър”. Да, обаче никой нищо не правеше”, разказва пловдивчанката. Тя е работила 5 години в Лондон, след което се е върнала у нас. Предприела последното пътуване до британската столица, за да си уреди документи. Престоят й в Обединеното кралство този път бил кратък, но връщането било повече от запомнящо се.Още при излитането от „Станстед” българите на борда имали информация, че летище „Пловдив” е затворено поради лоши метео условия. Хората казали на стюардесите, но те им отговорили, че полетът им ще бъде именно до пловдивския аеропорт. Когато обаче самолетът им стигнал до Пловдив, не кацнал, а обърнал към София. „Никой нищо не ни казваше. Кръжахме над София поне половин час, след което ни отклониха. Един полет бе отклонен и това беше нашият. След нас разбрахме, че на летище „София” са кацали самолети”, обясни Величка. По-късно самолетът им кацнал в Тимишоара, където стюардесите приканвали пасажерите да слизат по-бързо от самолета. Малко след техния полет на летището в Тимишоара кацнал друг самолет, който стоварил италианци. На българите им направило грозно впечатление как всички италианци моментално били настанени в хотел. „А на нас ни казаха, че за нас, българите, има само 10 стаи в хотел и ние изпратихме там майки с бебета и възрастни хора. Да, осигуриха ни два рейса, но те бяха стари. Четиримата шофьори на рейсовете се изправиха пред нас и ни казаха, че не могат да поемат отговорност дали ще ни закарат. Казаха ни, че може да стигнат до някоя точка и да се наложи да се върнат обратно. Както и че те не желаели да поемат такъв риск, но че от фирмата ги задължавали. Тогава вторият рейс, който се беше напълнил, се изпразни моментално”, разказа Величка.Сънародниците ни, когато видели как от авиокомпанията настаняват италианците в хотел, се обидили. „Всички от „Райънеър” изчезнаха и ние решихме да блокираме с жива верига изходите на тази авиокомпания. Тогава бяхме заобиколени от мъже с черни униформи, на които само очите им се виждаха. Отказахме се да правим живи вериги, защото и без това ни бяха заплашили, че може да ни изгонят навън, на студа”, обясни пловдивчанката. Тя е на първо място в списъка на пасажерите, които другия вторник трябва да се срещнат с омбудсмана Мая Манолова. Но е категорична, че при колективен иск срещу „Райънеър” поне за нея не са от значение парите. „Важното е да не се допуска да се стига до нова подобна ситуация. Защото една възрастна жена, която беше с нас в Тимишоара, дойде при мен и ми каза, че и друг път със същата авиокомпания е била зарязвана на друго летище. Тогава пасажерите се оправяли кой както може”, казва Божерикова. На тях самите на аеропорта в Тимишоара им предложили да платят по 200 евро за нов самолетен билет до Букурещ, за да могат оттам да си търсят начини да се придвижат до Пловдив. Всички отказали.За България още във вторник потеглил единия от двата автобуса. В следобедните часове в същия ден премиерът изпрати правителствения самолет за по-голямата част от бедстващите в Тимишоара. Сънародниците ни бяха посрещнати на летище „Пловдив” късно вечерта във вторник от областния управител на Пловдив Здравко Димитров. Самолетът на МС качил 93-ма, а на румънска територия останали 12 млади мъже. Впоследствие те били също прибрани в България с автобус. \n\n\n                    ", "date": "2018.02.28", "title": "Българите, бедствали в Тимишоара:  Пазеха ни барети на летището, възрастни хора прималяваха от глад и студ"}
{"url": "http://www.monitor.bg/a/view/17688-%D0%98-%D1%82%D0%B5%D0%BA%D1%83%D1%89%D0%B8%D1%82%D0%B5-%D1%80%D0%B5%D0%BC%D0%BE%D0%BD%D1%82%D0%B8-%D0%BF%D0%BE-%D0%BE%D0%B3%D1%80%D0%B0%D0%B4%D0%B0%D1%82%D0%B0-%D0%BD%D0%B0-%D0%B3%D1%80%D0%B0%D0%BD%D0%B8%D1%86%D0%B0%D1%82%D0%B0-%D0%B1%D0%B5%D0%B7-%D1%82%D1%8A%D1%80%D0%B3/", "text": "\n                    Текущите ремонти и поддръжката на оградата на границата също ще става без търг. Това решиха депутатите при гласуването на първо четене на поправките в Закона за обществените поръчки. Така освен за изграждането на оградата, от обхвата на закона се изключват и договорите за поддръжка на преградното съоръжение.  Поправките бяха подкрепени от 103 от депутатите, 65 бяха против, а само 4 се въздържаха. Текстовете бяха внесени от ГЕРБ и Обединените патриоти, а целта им е да се облекчи процедурата, за да се отстраняват своевременно нарушения, причинени от различни природни стихии или умишлено увреждане на оградата.\n\n БСП бяха против и видяха в промените възможност за създаване на корупционни практики, защото така областните управители ще избират без търг фирмите. Социалистите обясниха, че и сега закона позволява изключения при спешни ремонти да се мине без обществена поръчка. За тази цел обаче се искало решението да мине през МС. С тези поправки  обаче МС се освобождава от отговорност и тя се прехвърля на областните управители, заподозря Крум Зарков от БСП.\n\n Християн Митев от патриотите пък обясни, че това ще е полза на България и даде статистика как  е намалял мигрантския натиск благодарение на оградата. Така през 2015 година 95 000 са се опитали да минат границата, което било три пъти повече спрямо 2014 година. През 2016 - та цифрата се свива до 42 000 души, а през 2017-та само 8000 са се опитали да минат през границата.\n\n За да защити проектът в зала дойде и вицепремиерът Валери Симеонов, който определи поправките като необходими. По думите му с нея ще се поправи една грешка, тъй като сега се губи много време за обжалване на обществените поръчки за защитното съоръжение. От 160 млн. евро, отпуснати от ЕС за границата, все още не са поставени камерите и то именно заради обжалвания на поръчките,.\n\n Той изтъкна, че на няколко места вековни дървета са паднали и са увредили част от оградата. Симеонов уточни, че досега, фирмите, които са я сторили са поемали текущите ремонти без заплащане и на добра воля.\n\n Той увери опозицията, че няма корупция по изграждането на оградата и няма да има и занапред по поддръжаката й. „Неуместно е да се отправят такива намеци или твърдения, че в бъдеще време ще има корупция“, заяви той и поясни, че в докладите на АДФИ има само 5 констатирани нарушения, които са свързани със забавяне на срока за изпълнение. „Даже на места са констатирани повече вложени материали, отколкото е трябвало да има по проект“, коментира вицепремиерът. „Зная, че темата ще бъде използвана за политически атаки. Призовавам на първо място да помислите за това, че съоръжението чака и има нужда от поддръжка“, посочи той. Относно докладът на ДАНС, въз основа на който в момента тече и досъдебно производство , Симеонов обясни, че от ДАНС не са си направили труда да посетят оградата. „Констатациите са направени от кабинет“, каза още вицепремиерът. В заключение той заяви, че благодарение на оградата в Странджа нямало нито един случай на шап и чума по животните. \n                    ", "date": "2018.02.28", "title": "И текущите ремонти по оградата на границата без търг"}
{"url": "http://www.monitor.bg/a/view/75172-%D0%A1%D1%8A%D0%B4-%D0%BE%D1%82%D0%BA%D0%B0%D0%B7%D0%B0-%D0%BD%D0%B0-%D1%81%D1%82%D0%B0%D1%80%D0%BE%D0%B7%D0%B0%D0%B3%D0%BE%D1%80%D0%B5%D1%86-%D0%B4%D0%B0-%D1%81%D1%82%D0%B0%D0%BD%D0%B5%D1%81%D1%82%D0%B0%D1%80%D0%BE%D0%B7%D0%B0%D0%B3%D0%BE%D1%80%D0%BA%D0%B0/", "text": "\n                    27-годишен жител на Стара Загора се размина засега с мечтата си да стане жена след като състав на местния районен съд го поряза.Кристиан М.Х. е подал м.г. иска за  промяна на данните, отразени в акт за гражданско състояние: акта за раждане отнасящи си до пола му и промяна в трите му имена. Той се позовал на вътрешното си убеждение, че принадлежи към по-нежната половина на човечеството и дори се подложил на хормонална терапия в чужбина и добавянето на силиконови подплънки в гърдите. Възнамерявал също така да предприеме и хирургична интервенция за отстраняване на мъжките си полови органи, коментираха запознати с документацията по делото.Според психолозите, привлечени като вещи лица Кристиан наистина се чувствал като жена и действал в реалността като такава.В мотивите на съда за отхвърлянето на щението като неоснователно е записано, че трансексуалността не е достатъчна за извършване на документалните промени. Съдът смята, че у нас „липсват разписани юридически предпоставки и правила, при които може да се уважи искане на транссексуално лице за промяна на вписания в акта за раждане пол на лицето. Законът предвижда ред за промяна на данните за гражданското състояние в съставени вече актове за гражданско състояние, но не и ред за промяна на самите факти, относно които се вписват данни в тези актове.“ Обективно българското право не предвижда възможност полът да се определя по друг начин /освен въз основа на първичните полови белези/, напомнят от районния съд в града на липите.Това е втори случай за отказ старозагорец /старозагорка  да преминат „под дъгата“, припомнят запознати. През  2014-а Янка Танчева пожела да бъде Янчо под претекст, че външните й белези са повече мъжки, отколкото женски  и дори доведе в залата 7-годишния син на приятелката си , за когото се грижела като …роден баща.Тогава меракът й беше „полят със студен душ“, но след  проточила се тригодишна сага ВКС застана на точно противоположното становище. Най-вероятно решението ще бъде обжалвано, но на този етап адвокатът на ищеца предпочете да запази мълчание по бъдещите си действия.\n                    ", "date": "2018.02.28", "title": "Съд отказа на старозагорец да стане…старозагорка"}
{"url": "http://www.monitor.bg/a/view/48162-%D0%9C%D0%B0%D1%80%D0%B5%D1%88%D0%BA%D0%B8-%D0%9D%D0%B5-%D0%BF%D1%80%D0%B5%D0%B3%D0%BE%D0%B2%D0%B0%D1%80%D1%8F%D0%BC%D0%B5-%D0%B7%D0%B0-%D0%B2%D0%BB%D0%B8%D0%B7%D0%B0%D0%BD%D0%B5-%D0%B2-%D1%83%D0%BF%D1%80%D0%B0%D0%B2%D0%BB%D0%B5%D0%BD%D0%B8%D0%B5%D1%82%D0%BE/", "text": "\n                    „Воля” не води преговори за влизане в управляващата коалиция. Това заяви лидерът на партията Веселин Марешки в НС. Повод са коментара му станаха размяната на реплики между Делян Добрев и Волен Сидеров, че „Воля” може да замести „Атака” в управляващото мнозинство. През миналата седмица Добрев допусна, че ако лидерът на \"Атака\" Волен Сидеров продължава да се разминава с останалите партньори във властта, то партията му може да бъде заменена. В отговор пък Сидеров скочи и обвини Добрев, че е незаконен депутат.Днес Марешки обясни, че  „Воля” няма да участва в каквото и да е правителство в рамките на този мандат. Не водим разговори с нито една политическа партия по тази тема”, подчерта той.  Той даде да се разбере, че ще бори за властта, но не в този момент, а след като се представят по-добре на следващите избори. \"Ние считаме, че имаме да извървим дълъг път и при по-добро представяне на следващите парламентарни избори, ако се случи това, да участваме в управлението\", отсече той.По думите му партията има дълъг път, който минава през по-успешно преодоляване на фалшивите новини срещу „Воля”. Според него обаче авторитетът на партията му не можел нито да бъде повишен, нито намален от изказванията на Сидеров. Авторитетът на „Воля” се дължал само на последователната политика на формацията, особено в борбата срещу картелите. В тази връзка Марешки не бил изненадан, че все повече политици виждали \"Воля\" в управлението.\n                    ", "date": "2018.02.28", "title": "Марешки: Не преговаряме за влизане в управлението"}
{"url": "http://www.monitor.bg/a/view/26502-1103-%D1%83%D1%87%D0%B8%D0%BB%D0%B8%D1%89%D0%B0-%D0%B2-%D0%B4%D1%8A%D1%80%D0%B2%D0%B5%D0%BD%D0%B0-%D0%B2%D0%B0%D0%BA%D0%B0%D1%86%D0%B8%D1%8F/", "text": "\n                    В 1103 училища в страната днес не се провеждат учебни занятия, поради влошените метеорологични условия и пътна обстановка. Това са почти половината от школата у нас, като общият им брой е 2380/\nНай-много – 122 и 121 училища, са затворени в областите Бургас и Варна. В област Плевен и област Кърджали – по 84 школа, а в област Русе – 70.\n Област Благоевград, община Якоруда – 5 училища.Община Бургас – 122 училища.Област Варна – 121 училища.Област Велико Търново, общините Свищов и Павликени – 17 училища.Област Видин – 10 училища.Област Враца – 54 училища.Област Добрич – 68 училища.Област Кърджали – 84 училища.Област Кюстендил, община Бобов дол – 3 училища.Област Ловеч – 6 училища.Област Монтана – 22 училища.Област Пазарджик – 11 училища.Област Перник – 1 училище – ОУ „Св. Иван Рилски“.Област Плевен – 84 училища.Област Пловдив – 35 училища.Област Разград – 59 училища.Област Русе – 70 училища.Област Силистра – 45 училища.Област Сливен – 31 училища.Област Смолян – 51 училища.Област София-регион, община Етрополе – 4 училища.Област Стара Загора – 68 училища.Област Търговище – 50 училище.Област Хасково, общини Ивайловград, Тополовград и Стамболово – 14 училища.Област Шумен – 65 училища.Област Ямбол – 3 училищата.\n\n\n                    ", "date": "2018.02.28", "title": "1103 училища в дървена ваканция "}
{"url": "http://www.monitor.bg/a/view/84544-%D0%9A%D0%BC%D0%B5%D1%82-%D0%BF%D1%80%D0%B5%D0%B2%D1%8A%D1%80%D0%BD%D0%B0-%D0%BB%D0%B8%D1%87%D0%BD%D0%B8%D1%8F-%D1%81%D0%B8-%D0%B0%D0%B2%D1%82%D0%BE%D0%BC%D0%BE%D0%B1%D0%B8%D0%BB-%D0%B2-%D1%81%D0%BD%D0%B5%D0%B3%D0%BE%D1%80%D0%B8%D0%BD/", "text": "\n                    Кметът на дупнишкото село Бистрица, Кирил Огненски превърна личния си автомобил в снегорин, с който чисти улиците в населеното място. „Снежната покривка при нас е около 45 см. Просто няма как да смогне снегопочистващата фирма. Още от 5.30 часа съм излязъл на трасето и почистих всички главни улици, района около детската градина и пощата. Преди около година бях предвидлив и си направих специално гребло, което закачам на джипа и почиствам снега. Така и този път моя мини снегорин свърши работа. За щастие при нас няма бедстващи хора“, коментира още Огненски.От общинската администрация в Дупница потвърдиха, че е усложнена зимната обстановка в района. „Има нови навявания от преспи по пътя между селата Яхиново и Крайници. Този участък, както и пътя към сметището, се обработват от машините на фирмата по снегопочистване. През целия ден ще се продължи почистване на града и селата. Най-голяма е снежната покривка в село Бистрица“, обяви зам.-кметът на Общината, Крум Милев.По негови думи, служители от Община Дупница обработват автобусните спирки, стълби и пешеходни алеи. Още в сряда сутринта са проведени разговори с всички директори на училищата и детските градини в града и селата. В село Крайници са с намалени на 20 минути учебните часове, заради липсата на ток. Детската градина не работи. „За всеки случай сме направили организация, ако се наложи децата от Червен брег и Крайници да бъдат поети от детската градина в Яхиново“, обяви още Крум Милев.\n                    ", "date": "2018.02.28", "title": "Кмет превърна личния си автомобил в снегорин"}
{"url": "http://www.monitor.bg/a/view/978-%D0%A2%D1%80%D0%BE%D0%BB%D0%B5%D0%B9%D0%B1%D1%83%D1%81-%D1%81%D0%B5-%D1%83%D0%B4%D0%B0%D1%80%D0%B8-%D0%B2-%D0%A2%D0%98%D0%A0-%D0%B2-%D0%9F%D0%B0%D0%B7%D0%B0%D1%80%D0%B4%D0%B6%D0%B8%D0%BA/", "text": "\n                    Тролейбус се е ударил в ТИР на хлъзгав участък край моста на река Марица в Пазарджик и за минути един от изходите на кръговото кръстовище при бившата казарма бе затапен и се образуваха дълги колони от автомобили. За щастие, вследствие на удара няма пострадали от пътуващите в тролея и камиона. Инцидентът е станал в пиковите часове на деня, когато във въпросния участък трафикът е натоварен заради пътуващи към Индустриалната зона и в посока Велинград и Септември. Миналата вечер към 22.30 ч. е бил подаден сигнал в ОДМВР-Пазарджик за два товарни автомобила, които са се били завъртели  в участъка на 57-ми километър от АМ „Тракия“ в платното по посока за Пловдив. За радост при инцидента няма пострадали хора. На мястото са пристигнали два екипа на сектор „Пътна полиция“, както и представители на ОПУ-Пазарджик, които са съдействали за освобождаване на платното от товарните автомобили. За около час движението се е осъществявало само за леки автомобили в аварийната лента. След предприетите действия платното е освободено от товарните автомобили малко преди полунощ, потвърди говорителят на Областната дирекция на МВР в Пазарджик Мирослав Стоянов. \n                    ", "date": "2018.02.28", "title": "Тролейбус се удари в ТИР в Пазарджик"}
{"url": "http://www.monitor.bg/a/view/8741-%D0%A0%D0%B0%D0%B7%D0%B4%D0%B0%D0%B2%D0%B0%D1%82-%D1%82%D0%BE%D0%BF%D0%BB%D0%B8-%D0%BD%D0%B0%D0%BF%D0%B8%D1%82%D0%BA%D0%B8-%D0%BD%D0%B0-%D0%B2%D0%B0%D1%80%D0%BD%D0%B5%D0%BD%D1%86%D0%B8/", "text": "\n                    Поради продължаващата усложнена зимна обстановка във Варна, доброволците на Младежкия авариен екип и младежкия Червен кръст към БЧК в морския град ще раздават топли напитки по улиците на града. Инициативата започна днес.За гражданите, които не могат да отменят пътуванията си с влак, БЧК –Варна е осигурила топли напитки и в чакалнята на гаровата служба на Червения кръст. Напитките ще се раздават на жп- гарата във Варна всеки делничен ден в рамките на работното време на службата от 8 до 12 часа и от 12,30 до 16 часа. При задържане на ниските температури, кампанията ще се проведе и на 1 март, отново от 13,30 часа, казаха още организаторите. Инициативата е необичайна за зимна Варна, където ниските температури не се задържат дълго време под нулата. Характерно за града е обаче издигането на медицински пунктове в най-горещите летни дни, където общината и червенокръстката организация раздават минерална вода, а лекари и медсестри мерят кръвното на хората в жегите.\n                    ", "date": "2018.02.28", "title": "Раздават топли напитки на варненци"}
{"url": "http://www.monitor.bg/a/view/18279-%D0%A2%D1%80%D0%B5%D1%82%D0%B8-%D0%B4%D0%B5%D0%BD-%D1%81%D0%B5%D0%BB%D0%BE-%D0%A2%D0%B5%D1%82%D0%BE%D0%B2%D0%BE-%D0%BE%D1%82%D0%BA%D1%8A%D1%81%D0%BD%D0%B0%D1%82%D0%BE-%D0%BE%D1%82-%D1%81%D0%B2%D0%B5%D1%82%D0%B0/", "text": "\n                    Трети ден русенското село Тетово е откъснато от света. От понеделник вечерта сме в снежен капан, не можем да излезем от тук, непроходими са пътищата за Русе, за Кубрат и за Ветово, алармира кметицата Невяна Атанасова.\n\nСелото не е малко и в него живеят 2500 души. Заради снежната блокада някои жители са изпуснали полети, други – прегледи при лекар в Русе, трети не са се явили по призовки в съда. Имало и бременна в осмия месец, на която й прилошало във вторник вечерта.\n\n„Жената е проявила неблагоразумие и е дошла на гости в Тетово преди влошаването на времето. Притеснила се е, че пътищата са затворени и вдигна кръвно. Лекарят, който я наблюдава в Русе, я вика на преглед, но тя не може да отиде“, обясни Атанасова. Тя казва, че бременната сама се обадила на тел. 112, но оттам й казали да пие лекарства.\n\nСъс снабдяването на населението с хляб се справяли, тъй като местната кооперация имала фурна. Имало и фелдшер, който да оказва първа помощ.\n\n„За поредна година сме заложници на Областното пътно управление в Русе. Само обещания, вчера цял ден слушах как тръгват машините“, оплака се кметицата.\n\nДиректорът на Областното пътно управление в Русе Ростислав Стефанов каза пред „Монитор“, че в участъка Червена вода – Тетово работи роторна машина. Тя е аварирала, повредата е отстранена, след това пак е аварирала и затова почистването се е забавило.\n\nЗимната обстановка в Русенско остава тежка. Затворени са главните пътища Русе – Разград и Русе – Силистра.\n                    ", "date": "2018.02.28", "title": "Трети ден село Тетово  откъснато от света"}
{"url": "http://www.monitor.bg/a/view/52382-%D0%95%D0%9A-%D0%BF%D1%80%D0%B5%D0%B4%D0%BB%D0%B0%D0%B3%D0%B0-4-%D0%BC%D0%B5%D1%81%D0%B5%D1%86%D0%B0-%D0%B4%D0%BE%D0%BF%D1%8A%D0%BB%D0%BD%D0%B8%D1%82%D0%B5%D0%BB%D0%B5%D0%BD-%D0%BE%D1%82%D0%BF%D1%83%D1%81%D0%BA-%D0%B7%D0%B0-%D0%B7%D0%B0-%D0%BE%D1%82%D0%B3%D0%BB%D0%B5%D0%B6%D0%B4%D0%B0%D0%BD%D0%B5-%D0%BD%D0%B0-%D0%B4%D0%B5%D1%82%D0%B5/", "text": "\n                    Европейската комисия (ЕК) предлага нов допълнителен отпуск за отглеждане на дете – той да бъде четиримесечен и да бъде и за майката, и за бащата. Това каза в интервю за БТА заместник-социалният министър Зорница Русинова.\n\nВ рамките на българското председателство голяма част от инициативите са за облекчаване на начина, по който един човек може да съвместява личния и професионалния си живот, коментира Русинова. Една от директивите, които България пое в рамките на своето председателство, е директивата за балансиране на професионалния и личния живот, допълни тя. \n\nПървоначалното предложение е отпускът да е четиримесечен и да се ползва, докато детето стане на 12 години. По думите на Русинова това обаче ще натежи финансово доста на различните осигурителни системи. Очаква се по време на българското европредседателство да бъде намерен баланс между страните членки и този срок да бъде съкратен до два или три месеца, което повечето страни членки считат, че е реалистично. \n\nИма и дебат до каква възраст на детето може да се ползва този допълнителен родителски отпуск. Директивата би спомогнала по-голяма част от жените да имат по-добро участие на пазара на труда и да се чувстват по-пълноценни, защото, когато са спокойни за децата си, те се чувстват по-пълноценни на работа, Русинова. Тя отбеляза, че директивата цели и по-сериозно ангажиране на бащите. \n\nДебатът за бъдещето на труда ще бъде една от темите на българското европредседателство, каза Русинова. Тя посочи, че според проучване на Световната банка едва 20% от децата, които в момента са в първи клас, ще работят професия, която съществува към момента. Прогнозите са, че след 20-30 години за 20-30% от работната сила в световен мащаб няма да има достатъчно работни места, каза заместник-министърът.\n\nЗаради дигитализацията и споделената икономика изчезват професии, изменят се заетостта и начините на работа. Все повече ще се работи дистанционно и за по-малко часове.\n\nПо думите ѝ новите типове работни места ще изискват нова законодателна защита и България ще се опита да започне дебат по време на европредседателството, от който да излязат конкретни законодателни предложения за защита на хората.\n\nЗа пазара на труда в България Русинова отчете ниска безработица - средно за страната около 6%, много по-ниска от средноевропейската. Младежката безработица също е по-ниска от средноевропейската - около 12%. В същото време обаче недостиг на кадри има почти навсякъде, включително и в шивашката индустрия, каза Русинова.\n\nНай-голям е недостигът в туристическия сектор, като там проблемите са не само в броя на кадрите, а и в квалификацията им. Постоянен недостиг има в IT сектора, тъй като той е един от най-динамично развиващите се сектори в България.\n\nСпоред Русинова голямото предизвикателство на пазара на труда е липсата на хора със средно образование, с техническа насоченост, все по-често се търсят технически специалисти, които да работят в предприятията. Тя отчете, че трудно се намира пресечна точка между търсенето на пазара на труда и интересите на младите хора, които са предимно в хуманитарните специалности.\n\nОт социалното министерство ще се опитат да включат в заетост групата на нищоправещите и демотивираните на пазара на труда с възможността да се възползват от нисколихвен кредит от 5000 до 50 000 лева, за да започнат свой бизнес.\n                    ", "date": "2018.02.28", "title": "ЕК предлага 4 месеца допълнителен отпуск за за отглеждане на дете"}
{"url": "http://www.monitor.bg/a/view/13359-%D0%9B%D0%B5%D1%82%D1%8F%D1%89-%D0%BA%D0%BE%D0%BD%D0%B4%D1%83%D0%BA%D1%82%D0%BE%D1%80-%D0%BF%D1%80%D0%BE%D0%B4%D0%B0%D0%B2%D0%B0-%D0%B1%D0%B8%D0%BB%D0%B5%D1%82%D0%B8-%D0%BE%D1%82-%D0%B2%D1%8A%D0%B7%D0%B4%D1%83%D1%85%D0%B0-%D0%B2-%D1%80%D0%B5%D0%B9%D1%81-%D0%B2-%D0%9F%D0%BB%D0%BE%D0%B2%D0%B4%D0%B8%D0%B2/", "text": "Награждават го с 50 лв. за \"уникално свършената работа\"\n                    \n\n\n                    ", "date": "2018.02.28", "title": "Летящ кондуктор продава билети от въздуха в рейс в Пловдив (ВИДЕО)"}
{"url": "http://www.monitor.bg/a/view/65800-%D0%90%D0%BA%D1%81%D0%B0%D0%BA%D0%BE%D0%B2%D0%BE-%D0%BE%D0%B1%D1%8F%D0%B2%D0%B8-%D0%B1%D0%B5%D0%B4%D1%81%D1%82%D0%B2%D0%B5%D0%BD%D0%BE-%D0%BF%D0%BE%D0%BB%D0%BE%D0%B6%D0%B5%D0%BD%D0%B8%D0%B5-%D0%B7%D0%B0%D1%82%D0%B2%D0%BE%D1%80%D0%B8%D1%85%D0%B0-%D0%B0%D0%B2%D1%82%D0%BE%D0%BC%D0%B0%D0%B3%D0%B8%D1%81%D1%82%D1%80%D0%B0%D0%BB%D0%B0-%D0%A5%D0%B5%D0%BC%D1%83%D1%81/", "text": "\n                    Община Аксаково обяви бедствено положение, което е в сила от 12 часа на 28 февруари и ще трае поне до 24 часа на 1 март. Създава се организация за затваряне за движението в двете поски и по автомагистрала „Хемус“. Автомобили няма да бъдат допускани да се движат по магистралата от всички пътни възли, казаха от ОД на МВР-Варна.На територията на цялата варненска област е ограничено движението на автомобили над 12 тона по път I-9 Старо Оряхово - Обзор и по път II-29 Варна - Добрич. За всички автомобили е спряно преминаването по третокласния път III-2901 от „Аксаковска панорама“ до Суворово и по път III-2902 от „Аксаковска панорама“ до село Кичево. „Не предприемайте пътуване в областта, както и в Североизточна България и Бургаска област, ако това не е наложително“, апелираха от варненската пътна полиция. При възникнала необходимост се препоръчва да се тръгне на път със заредени резервоари на автомобилите, с течност за чистачки, подходящи гуми и вериги на разположение.По обед в последния ден на февруари, поради силен вятър, бе затворено за маневриране и Варненското пристанище. Летище Варна е отворено, като се осигурява непрекъснато снегопочистване на пистата и перона. От аеропорта обаче съветват всеки, на когото предстои пътуване, да провери предварително статуса на съответния полет на уебсайта на своята авиокомпания, както и на varna-airport.bg. Заради лошото време Регионалното депо за неопасни отпадъци за общините Варна, Аксаково и Белослав, намиращо се в землището на село Въглен, не работи вече втори ден. Камиони на сметопочистващите фирми не извозват боклук до там и във връзка с невъзможността им да влязат в тесните градски улици, които все още не са почистени.Лошото време стана причина за удължаване на дървената ваканция, която по първоначален план трябваше да трае до сряда. Заради прогнозата на метеоролозите, че се очаква жълт код за обилни снеговалежи във Варна и областта, кметът на Варна обяви за почивни дни четвъртък и петък. Положението в малките общини остава непроменено и тежко, казаха от областна управа. Най-тежко е положението в общините Ветрино, Вълчи дол и Суворово. Към момента единствено село Булаир в община Долни чифлик е недостъпно, заради преспи от 2 метра. Няма други селища, останали затрупани и изолирани в снега. Няма и места без ток и вода.\n                    ", "date": "2018.02.28", "title": "Затвориха магистрала „Хемус“ край Варна "}
{"url": "http://www.monitor.bg/a/view/77546-%D0%94%D0%BE%D0%BA%D1%82%D0%BE%D1%80-%D0%BE%D1%82-%D0%A8%D1%83%D0%BC%D0%B5%D0%BD-%D0%BE%D0%BF%D0%B5%D1%80%D0%B8%D1%80%D0%B0%D0%BB-%D0%B2%D1%8A%D0%B2-%D0%92%D1%80%D0%B0%D1%86%D0%B0-%D0%B1%D0%B5%D0%B7-%D0%B4%D0%B0-%D1%81%D1%82%D1%8A%D0%BF%D0%B2%D0%B0-%D1%82%D0%B0%D0%BC/", "text": "Двама шефове на закъсалата болница и лекар гърмят за далаверата\n                    \n                    ", "date": "2018.02.28", "title": "Доктор от Шумен оперирал във Враца без да стъпва там "}
{"url": "http://www.monitor.bg/a/view/43531-%D0%92%D0%BB%D0%B0%D0%B4%D0%B8%D0%BA%D0%B0%D1%82%D0%B0-%D0%9A%D0%B8%D0%BF%D1%80%D0%B8%D0%B0%D0%BD-%D1%83%D0%B4%D0%BE%D1%81%D1%82%D0%BE%D0%B8-%D1%81-%D0%BE%D1%80%D0%B4%D0%B5%D0%BD-%D1%80%D1%83%D1%81%D0%BA%D0%B8%D1%8F-%D0%BF%D0%B0%D1%82%D1%80%D0%B8%D0%B0%D1%80%D1%88%D0%B5%D1%81%D0%BA%D0%B8-%D1%85%D0%BE%D1%80/", "text": "\n                    Учредения през м.г. от старозагорската митрополия орден „Свети архиепископ Карп“ получи гостуващия в Града на липите московски синодален хор с главен художествен ръководител и диригент, заслужилият артист на Русия Алексей Пузаков. Отличието беше връчено на финала на продължилия повече от час концерт в препълнената зала на операта от митрополит Киприан, който не се сдържа и запя заедно с хористите култовата песен „Альоша“по текста на Константин Ваншенкин и музиката на Колмановски . Старозагорският владика си пожела през тази година да подготви заедно с местните хористи поне едно от произведенията на руския композитор митрополит Илиарион /Григо́рий Вале́риевич Алфе́ев/, чиято „Во Царствии Твоем“ буквално взриви публиката. В програмата си гостуващият хор включи произведения на Георги Свиридов, Александър Архангелския, Чайковски, Рахманинов, Александър Косолапов и Дмитрий Бортнянски, като в началото прозвуча „Знаменний роспев“.В знак на благодарност към домакина и публиката и по повод предстоящото честване на 140-та годишнина от освобождението на България от турско робство хористите изпълниха „На многая лета“ по музиката на Бортнянски.Московският синодален хор е наследник на първия руски професионален църковен хор, създаден през далечната 1589 година, който по силата на историческите обстоятелства е бил закрит през 1918 година.Възстановен е с благословията на руския патриарх Кирил І на 3 януари 2010 година от сегашния му главен художествен ръководител Алексей Пузаков на базата на знаменития със своите певчески традиции храм «Радост за всички скърбящи» на улица „ Болшая Ординка., който привлича 80 от най-добрите певци в цяла Русия.Гостите получиха от директора на старозагорската оперна трупа Огнян Драганов  юбилейния плакет „50 години Фестивал на оперното и балетното изкуство /1967-2017/“.Московският  синодален хор ще вземе участие и хоровия концерт на 4 март в столичната зала „България“ , посветен на юбилейната годишнина и  с благословението на Негово Светейшество Българския патриарх и Софийски митрополит Неофит, напомни Алексей Пузаков.\n                    ", "date": "2018.02.28", "title": "Владиката Киприан  удостои с орден руския патриаршески хор  "}
{"url": "http://www.monitor.bg/a/view/60941-%D0%9F%D0%BE%D0%BA%D0%B0%D0%B7%D0%B2%D0%B0%D1%82-%D1%80%D1%83%D1%81%D0%BA%D0%B8-%D0%BF%D1%83%D1%88%D0%BA%D0%B0%D0%BB%D0%B0-%D0%BE%D1%82-1877-%D0%B3%D0%BE%D0%B4%D0%B8%D0%BD%D0%B0/", "text": "\n                    Пушкала, които са били на въоръжение в армиите на Османската империя, от една страна, и Руската империя и нейните съюзници от Руско-турската война/1877-1878 г./, от друга, ще бъдат показани в изложба в Регионалния исторически музей в Пазарджик. Това съобщи директорът на културната институция Борис Хаджийски. Посетителите ще видят пушки системи „Крнка”, „Бердана №1”, „Бердана №2”, револвер „Смит и Уесън”, използвани в руската армия. Гостуват и експонати от Национален военноисторически музей – иглена пушка „Шаспо”, на въоръжение в българското опълчение, и карабина „Уинчестър” от редовната османска армия. Изложени са образци на пехотно и кавалерийско хладно оръжие, представящи част от въоръжението на редовните военни части и нередовните войски на противоборстващите страни: саби, шашки, ятагани. Допълнителна информация за хода на войната, размера на воюващите армии, техните загуби, количеството и качеството на оръжейните системи, е представена на шест цветни тематични табла. Изложбата „Оръжие от Руско-турската война (1877-1878 г.)”, която е част от програмата на община Пазарджик, посветена на 140-тата годишнина от Освобождението на България от османска власт, ще бъде отворена за посещение от 2 март до 2 април  с работното време на музея.\n                    ", "date": "2018.02.28", "title": "Показват руски  пушкала от 1877 година"}
{"url": "http://www.monitor.bg/a/view/40307-%D0%9F%D1%80%D0%BE%D1%81%D1%82%D0%BE-%D0%B7%D0%BD%D0%B0%D0%B5%D1%85%D0%BC%D0%B5-%D1%87%D0%B5-%D1%82%D0%B0%D0%BA%D0%B0-%D1%81%D0%B5-%D0%BF%D0%BE%D1%81%D1%82%D1%8A%D0%BF%D0%B2%D0%B0/", "text": "За двете хлапета, отрасли без майчини грижи,  да спасиш човек и да върнеш чужди пари са неща, които се подразбират от самосебе си  \n                    „Нямах никакво време за мислене, човекът се задушаваше и затова изблъсках хората пред мен, извадих езика му с пръст и му ударих шамар. Всички стана за секунди…“, разказва с двегодишна давност Мария  Звездева, която на 18 декември 2016 година спаси живота на 43-годишния тролейбусен шофьор Филип Тодоров, изпълнявал редовен курс по старозагорския булевард „Патриарх Евтимий“.„Нито за миг не съм помислил, че мога да взема за себе си тази чантичка. Дори не я отворих. Просто я предадох на охранителя. Той видя че вътре има документи и купчина банкноти веднага позвъни в полицията. Не зная колко бяха, може би 2-3 хиляди лева.Него ден имах в джоба си точно лев и петдесет стотинки…“, лаконично споделя пък наскоро навършилият 18 години 11-класник Величко Донков, който на навръх Свети Валентин т.г. намери торба с пари, забравени от бизнесмен в количка след пазаруване в магазин на веригата „Метро“.Тийнейджърът от два месеца работел там по трудов договор за по 4 часа дневно.Общото между двете хлапета е, че са възпитаници на дома за деца лишени от родителски грижи „Мария Терезия“ в Града на липите. Мария била на 6 години, когато социалните работници я довели след пореден побой от майката, страдаща от тежко психично заболяване. Побоят бил жесток, момиченцето едва оцеляло след операция, припомнят  педагозите от дома.\nВеличко бил доведен 5 – годишен . Намерили го да се скита по улиците на родното му село Черна гора. Изоставен от майката, гладен, измършавял, трудно говорещ…Когато Мария спасява Филип е едва на 15. Била  деветокласничка в спортната гимназия „Тодор Каблешков“. Прибирала се с приятелката си Яна  от учебни занимания. В тролея имало и други, далеч по-възрастни от нея мъже и жени. Никой от тях не реагирал на случващото се с водача на тролейбуса, който внезапно паднал върху волана и започнал да хърка, а колата се устремила към близката спирка с висока скорост.Мария ще обясни реакцията си с думите:“Преди време майка ми е правила подобни припадъци. Бях виждала как други хора вадят езика й и тя се съвзема. Никой не ме е учил. Просто знаех, че трябва така да постъпя.“.Сторила го и след няколко спирки слязла . На никого не казала за случилото се. Сметнала че не е нищо особено. Два дни по-късно спасеният от нея Филип дошъл в дома, за да й благодари, припомня си директорката Латинка Петрова.После „колелото“ се завъртяло: името на детето влязло в медиите,показвали я по телевизионните екрани,  завалели благодарности и подаръци, събрали се малко над  9 000 лв в специална сметка…Две години по-късно Мария е „по-отворена“, има си приятел, който я изпраща след учебните часове до дома, но не спира да се учудва на обществения интерес: просто направила онова, което трябвало .Продължава да учи в спортното, тренира упорито, надява се да подобри постиженията си в плуването, мечтая един ден да стане като треньорката си. Изумила се, когато научила, че стореното от нея е станало част от учебник  по английски за шестокласници.„Така съм научен, всички в дома знаем, че чужди вещи не се пипат. Ако искаш да не пипат твоите – не посягай на чуждите. Вършех си работата като всеки ден, имаше много клиенти защото беше празник. Видях чантичката докато събирах количките и веднага я предадох на охранителя. Не зная дали някой ме е гледал, а и нямаше никакво значение. Тя беше чужда, човекът, който я беше забравил щеше да се тревожи. Когато той пристигна за да си я вземе му казах името си, той ми благодари и даде 50 лв. Да съм се почерпел. После се върна, попита ме къде живея и като разбра че съм от „Мария Терезия“ ми предложи ако искам да започна работа при него – имал хотел в село Селце. Аз обаче съм все още ученик в механото и няма как да отсъствам…“, ще обясни простичко Величко  на първата в живота му среща с журналисти след като получи специален плакет за гражданска доблест от кмета на Стара Загора Живко Тодоров. Свенливо уточнява, че иска един ден да стане…полицай. Но дотогава имало още доста време, първо трябвало да завърши средното си образование. эХванал се в „Метро“ защото месечно разполага едва с по трийсетина лева, колкото му се полагали от държавата.Петдесетачката, дадена  от собственика на забравената чантичка Иван Енев оползотворил ,за да си купи нова дрешка. За повече не стигнали. Още не може да повярва, че пожелал да остане анонимен бизнесмен е заявил желание да плаща квартирата и стипендията му ако продължи образованието си във ВУЗ. Обича футбола, играе като вратар в националния отбор на децата, лишени от родителски грижи, фен е на „Барселона“. Признава, че не поддържа връзки с майка си , която го изоставила на произвола на съдбата. „Това са две съвсем, ама съвсем обикновени деца. Чиято съдба за съжаление е била много, много трудна за разлика от тази на връстниците им от други семейства.Не ме учудват постъпките им, така сме ги учили в дома, колкото и на някои хора самото понятие „дом за деца лишени от родителски грижи“ да не звучи лицеприятно…“, ще коментира директорката Латинка Петрова. И ще посъветва добронамерено пишещите за питомците й да не ги „разглезват“ и „разкрасяват“.Както и да не очакват от тях за в бъдеще да правят „чудеса от храброст“ . Все пак ставало въпрос не за деца от „Робърт колеж“.Петрова ще припомни, че Мария и Величко не са единствените й ученици, които са извършили нещо добро. През септември м.г. 14-годишната Наска Бончева и с 2 години по-големият от нея Стефан Ангелов, докато се връщали от тренировка по футбол видели на улицата запечатан плик. При отварянето му отвътре изпаднали  380 лв, току що получената заплата на старозагорка. Двете хлапета не се замислили и за минута, а занесли сумата на дежурния възпитател, макар точно в този момент да нямали и стотинка джобни.Всъщност така щели да постъпят всичките й 27 „деца“, за които в момента тя и колегите й педагози от  „Мария Терезия“ се грижат. Хлапетата са на възраст от 14 до 19 години, 10 от тях са пълнолетни . Сред тях има и 4 момичета, две от които са абитуриентки и от лятото на м.г. са се хванали да работят три дни седмично, за да си осигурят тоалетите за бала.Усмихва се на въпроса дали знае какво мото си е избрала Мария Звездева в социалните мрежи:“ Всяка бръчка по нашите лица е една история изживяна със смелост,плач,любов.“.По-важното било Мария да го осъзнава  и се ядосва, че Величко завчера, наместо да залегне над уроците отишъл да кара …картинг.\n\n\n                    ", "date": "2018.02.28", "title": "Мария и Величко: Просто знаехме, че така се постъпва…"}
{"url": "http://www.monitor.bg/a/view/14259-%D0%A1%D0%BD%D0%B5%D0%B6%D0%BD%D0%B0-%D0%B1%D1%83%D1%80%D1%8F-%D0%BF%D0%B0%D1%80%D0%B0%D0%BB%D0%B8%D0%B7%D0%B8%D1%80%D0%B0-%D0%91%D1%83%D1%80%D0%B3%D0%B0%D1%81-%D0%B8-%D0%BE%D0%B1%D0%BB%D0%B0%D1%81%D1%82%D1%82%D0%B0-%D0%B4%D0%B5%D1%81%D0%B5%D1%82%D0%BA%D0%B8-%D0%B7%D0%B0%D0%BA%D1%8A%D1%81%D0%B0%D1%85%D0%B0-%D0%B2-%D0%BF%D1%80%D0%B5%D1%81%D0%BF%D0%B8%D1%82%D0%B5/", "text": "Снежна виелица и минусови температури парализираха Бургас и областта. Южното Черноморие осъмна в снежен капан, след като валя сняг в продължение на повече от денонощие почти без прекъсване. Екстремната ситуация блокира почти всички пътища в областта, които са трудно проходими. Огромни преспи и снегонавявания затвориха автомагистрала Тракия от Бургас до Карнобат. Абсолютно непроходим заради поледиците остана и пътя по трасето Поморие - Слънчев бряг - Обзор и Варна. Заради студа и снега, рано сутринта бургаският кмет издаде заповед да не се ходи на училище. Училищата в цялата община остават затворени за два дни, а ако се наложи, дървената ваканция ще бъде удължена. Междуселищния транспорт до много от селата е парализиран, изключително затруднено е движението и на градските автобуси. Обилният сняг, който е рядко явление край морето създаде огромни проблеми на шофьори и пешеходци. Десетки автомобили закъсаха в малките улички, други останаха \"заледени\" пред блоковете. Автобус от градския транспорт закъса в преспите близо до спирката на Новата поща, а пътниците станаха свидетели как мощен джип се опитва да го изтегли, но без успех. Бедстващи селища няма, но скъсани проводници оставиха над десет села без ток. \"Снегопочистването е затруднено заради продължаващия снеговалеж. Общинският кризисен щаб се свърза с управителите на големите фирми в Бургас и собствениците на кооперации, които разполагат с тежка техника, за да се включат в почистването на града. Преди обяд имаше частично прекъсване на тока в централна градска част заради авария на трафопост. Без ток е село Драганово. Движението по междуселските пътища е затруднено. С приоритет се почистват трасетата на градския транспорт, пред детските градини, социалните и болничните заведения. Реагира се навсякъде, където има закъсали превозни средства. Няма данни за бедстващи хора. Според прогнозите снеговалежът ще продължи. Всички пътища на територията на общината са отворени, но движението е затруднено. Призоваваме гражданите да не ползват личните си автомобили, ако не е наложително\", съобщиха от община Бургас. Спасители и пожарникари са се отзовали на 22 сигнала за закъсали автобуси на градския транспорт. Евакуирано е било и болно дете от затънал в преспите автомобил. Спасителен екип е транспортирал жена за хемодиализа от с. Козичино до болницата в Несебър. Оказано е съдействие по транспортирането на медик в с. Оризаре, съобщиха от ГД „Пожарна безопасност и защита на населението“. Заради тежката обстановка, община Бургас спря \"Синята зона\" и паркирането в нея, доколкото бе възможно остана безплатно. Заради студа и поледиците са отменени и част от проявите за 3-ти март. Спектакълът \"Време е... СВОБОДА!\" бе отложен за периода 14-16 март, а  празничният концерт \"140 години свободна България\", бе преместен в Държавна опера - Бургас. ", "date": "2018.02.28", "title": "Снежна буря парализира Бургас и областта, десетки закъсаха в преспите"}
{"url": "http://www.monitor.bg/a/view/63835-%D0%A1%D1%82%D1%83%D0%B4%D0%B5%D0%BD%D1%82-%D0%BF%D1%80%D0%B5%D0%B4%D0%BB%D0%BE%D0%B6%D0%B8-%D0%B1%D1%80%D0%B0%D0%BA-%D0%BD%D0%B0-%D0%A6%D0%B0%D1%80%D0%B5%D0%B2%D0%B5%D1%86/", "text": "\n                    Студент от Академията на МВР предложи брак на своята любима на историческата крепост Царевец във Велико Търново в последния мразовит ден на февруари. Георги Стоянов изненада с романтичния жест своята избраница Вилиана Нашкова рождения й ден. В приятната изненада, пазена старателно в тайна до последния момент, били посветени само екскурзоводите от Регионалния исторически музей, които повече от час пазили букет от червени рози за рожденичката. В 10,00 ч. пред входа на крепостта Георги подарил цветята на нищо неподозиращата Вилиана и двамата поели на романтична разходка из потъналата в сняг крепост. Малко по-късно при температура -10 градуса до пирамидата, посветена на българската независимост, студентът предложил брак и подарил прекрасен годежен пръстен на любимата си. За Георги няма съмнение, че е избрал точното място за своето предложение, а Вилиана споделя с щастлива усмивка: „ Този ден ще остане в сърцата ни! Винаги ще се връщаме в този прекрасен град, на това невероятно място!”. Избраницата на бъдещия служител на МВР е студентка по педагогика във Великотърновския университет „Св. св .Кирил и Методий”. Тя и бъдещия и съпруг са родом от Свиленград и са много щастливи, че именно на Царевец поставят ново начало на връзката си. Двойката смята да осъществи своите планове и мечти тук, в България.\n                    ", "date": "2018.02.28", "title": "Студент предложи  брак на Царевец"}
{"url": "http://www.monitor.bg/a/view/42808-%D0%9F%D1%80%D0%B0%D0%B2%D0%BD%D0%B0%D1%82%D0%B0-%D0%BA%D0%BE%D0%BC%D0%B8%D1%81%D0%B8%D1%8F-%D0%BE%D1%82%D1%85%D0%B2%D1%8A%D1%80%D0%BB%D0%B8-%D0%B2%D0%B5%D1%82%D0%BE%D1%82%D0%BE-%D0%B7%D0%B0-%D0%9A%D0%A2%D0%91/", "text": "Синдиците: Така ще върнем 1,4 млрд. лева в масата на несъстоятелност на КТБ\n                    Правната комисия отхвърли ветото на президента Румен Радев върху част от промените в Закона за банковата несъстоятелност, насочени срещу вторичния грабеж на активи на фалираната КТБ. Ветото на държавният глава бе преодоляно с помощта на гласовете на 13 от народните представители. Така текстовете от закона бяха подкрепени от депутатите на ГЕРБ, и ДПС и патриотите. Само 7 депутати от БСП и Воля бяха \"против\".\n\nПоправките бяха внесени от депутатите от ДПС Делян Пеевски, Йордан Цонев и Хамид Хамид и приети наскоро от парламента.\n\nЦелта на закона е да се попълни масата на несъстоятелността на банката и да се противопостави на схеми на вторично разграбване на активите. Предвижда се да се обявят за нищожни всички заличавания на обезпечения на длъжници или трети лица, извършени в периода от поставянето на банката под особен надзор. Предвижда се изключение и то само когато вземането на банката е погасено изцяло. Освен за обезпечения, синдикците могат да претендират за недействителност и на сделки, имащи за предмет прехвърляне на дялове или акции, извършени от длъжници на банка. Занапред квесторите нямат право да заличават учредени от длъжници обезпечение. Законът действа с обратна сила и важи от 20 юни 2014 година.\n\nИменно ретроактивният период и влизането със задна дата на закона, бе една от причините Радев да върне за ново разглеждане част от текстовете. От ДПС обаче дадоха да се разбере, че явно има неразбиране от страна на президентската администрация и не са съгласни с мотивите на Радев. Законът за нормативните актове давал изрично указания кога един закон може да важи със задна дата. Това важало само при увеличаване на санкции, а с поправките за КТБ такива не се въвеждат\n\nЙордан Цонев изтъкна, че заличените обезпечения са в размер на 233,147 млн.лева, материалният интерес на прихващанията са над 1,174 млрд.лева, а броят на заведените дела за отмяна на прихващания са 205.\n\nБСП на свой ред обясниха, че законът е противоконституционен и ще създаде правен хаос.\n\n„Ако сега съдът не признае цесия, то синдиците към какъв залог ще насочи вземанията. Не може квесторите да заличават обезпечения при условие, че цесията се обжалва”, обясни в отговор Йордан Цонев и обясни, че поправките са в обществен интерес.\n\nШефът на правната комисия Данаил Кирилов обясни, че с предишните поправки в закона частично са овладели процесът, а сега това се решава напълно.\n\nВ заключение синдикът Ангел Донов обясни, че ако законът бъде приет ще им помогне да върнат в масата по несъстоятелност на КТБ над 1,4 млрд. лева, като 233 млн. лева от тях от заличени обезпечения и 1,17 от прихващания. Така по думите му кредиторите ще си получават парите и ще е в помощ и на длъжниците, които не искат да си възстановят кредитите. \n                    ", "date": "2018.02.28", "title": "Правната комисия  отхвърли ветото на Радев за КТБ"}
{"url": "http://www.monitor.bg/a/view/29230-%D0%9F%D0%B0%D1%86%D0%B8%D0%B5%D0%BD%D1%82%D0%B8-%D0%BD%D0%B0-%D1%85%D0%B5%D0%BC%D0%BE%D0%B4%D0%B8%D0%B0%D0%BB%D0%B8%D0%B7%D0%B0-%D0%BD%D0%BE%D1%89%D1%83%D0%B2%D0%B0%D1%85%D0%B0-%D0%B2-%D0%9C%D0%91%D0%90%D0%9B-%D0%91%D1%83%D1%80%D0%B3%D0%B0%D1%81/", "text": " Частна клиника осигури безплатен ортопед\n                    \n\n\n                    ", "date": "2018.02.28", "title": "Пациенти на хемодиализа нощуваха в МБАЛ Бургас"}
{"url": "http://www.monitor.bg/a/view/23025-%D0%9E%D1%82%D0%B2%D0%BE%D1%80%D0%B8%D1%85%D0%B0-%D0%BC%D0%B0%D0%B3%D0%B8%D1%81%D1%82%D1%80%D0%B0%D0%BB%D0%B0-%D0%A5%D0%B5%D0%BC%D1%83%D1%81/", "text": "\n                     \n\nАвтомагистрала \"Хемус\" е вече свободна за преминаване на автомобили в двете посоки. Това съобщиха от пресцентъра на ОДМВР – Варна. Движението бе ограничено в участъка Варна - Шумен поради обилен снеговалеж и снегонавявания.\n\nЗаради възникналото по-рано пътнотранспортно произшествие движението в посока Варна се отклонява на пътен възел \"Слънчево\" по стария път София - Варна\", допълниха от полицията.\n\n \n                    ", "date": "2018.02.28", "title": "Отвориха магистрала \"Хемус\" "}
