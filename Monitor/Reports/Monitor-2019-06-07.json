{"url": "https://www.monitor.bg/bg/a/view/sedmichen-horoskop-za-8-14-uni-167354", "text": "Овен 21 март – 20 април В събота е благоприятно за контакти с чужбина, за проучване на условия за кандидатстване за работа и учене в страната и в чужбина. Може да откриете истинския смисъл на една досегашна връзка, а това ще ви помогне да се усторите в нова среда. В неделя до обед може да получите важни уточнения и отговори на запитвания. Следобед навлизаме в провокационен период до понеделник на обед. Ще се разменят удари под кръста, ще се води копроматна игра и изневерите ще се разкриват. Важното за понеделник насрочете за следобед, когато може да уредите пътуване и командировка и до стоплите отношенията с нужните ви хора. Във вторник до обед е време да се проведат лечебни процедури и консултации със специалисти. От обед до сряда на обед ще получавате неприятни знаци и обаждания. Очертават се опити за намеса в делата ви и в личния ви избор. Нищо важно да не се предприема. Щадете кръста и бъбреците. Неблагоприятно за оперативни намеси в областа на отделителната система. Трудно ще докажете правотата си, ако водите дела и друг ще определя правилата на работното ви място. Почти в края на работното време на 12-и може да получите изгодно предложение и да уредите важна сделка. 13-14-и ще бъдат силните ви дни за периода. В четвъртък ще намерите нови източници на средства и подкрепа, а в петък някой ще дочака повишение или изгодно делово предложение. В събота може да си позволите обилна закуска, но не и обилен обед. И във връзките ви ще се засилва тенденцията към ограничение. Една среща може да ви бъде отказана или сами да решите, че не ви е мястото в определена среда. В неделя направете разбор на една своя връзка и решете в каква посока да я развиете или промените. Някой ще се ожени, друг ще се реши на развод, а трети ще си затрае решил да запази и старото и новото. От обед до 10-и на обед бъдете внимателни в думи и пожелания, защото ще се сбъднат. Венера напуска вашия знак и добива двойнствена природа в Близнаците. Вървим към изневери и двойнствени отношения, в които определяща ще е ползата, а не чувствата. Важното за 11-и да се свърши до обед, когато с лекота се преодоляват границите в отношенията и преговорите вървят гладко. След това навлизате в период, в който голяма част от важните за вас решения ще се взимат на тъмно или шефовете ще ви гласуват доверие, но с тежки и прилепващи условия. Но каквото и да се случи в тези дни Телецът няма да продаде труда си за жълти стотинки. 12-и идва с лижливи информации. Каквото отложите почти за края на работното време ще получи благоприятно развитие и ще донесе ползи. На 13-и Луната е в опозиция на Уран от Телец. Очертават се неприятни обрати в отношенията и при публичните ви изяви и за петък. Пътувайте рано в съботния ден. Първата половина на деня е заредена с желание за приятелски срещи и участия в престижни събития. След това до понеделник на обед осъществете нужните контакти с чужбина, сондирайте мнение с децата и с хората, с които смятате да влезете в директни лични и бизнес отношеня. Венера навлиза във вашия знак в неделя и внася емоционален и чувствен елемент в голяма част от връзките ви. Оглеждате се за нова връзка, но същевременно задълбочавате нещата в старата с вероятности за непредвидено зачатие. 10-и дава възможност да прокарате идеи и намерения, да спечелите дело или да заемете важна юридическа позиция, докато конкурентите ви спорят и не са решили още в каква посока ще продължат. На 11-и станете рано и свършете важното до обед. След това до 12-и на обед много неща ще се правят на тъмно и скрити от погледа. Силните на деня овладяват командващите позиции. Не взимайте решения под натиск и диктовка. Необходима е активна самозащита от чернотата наоколо. Вечерта ще дойде с осветляващи пътя ви срещи и информации. Взимате важно решение и на 13-и правите силен ход в нова среда. Ще спечелят хората даващи нестандартни решения. Заемете се с благоустройството на дома и офиса. Добре е да се подпишат и преподпишат договори. В петък чакайте награди и стимулиращи срещи. Очертава се приятна събота, която е добре да започнете с обилна закуска, но за обед да се ограничите. Пътувайте, организирайте приятелски и делови срещи и се рекламирайте по всички възможни начини. Неделният ден дава възможност да усвоите нови умения и даже нов занаят. От обед до понеделник на обед има тенденция мислите ни да се материализират, така че внимавайте какво си пожелавате. Пазете си документацията, ако нещо се загуби трудно ще се възстанови. Отговорните срещи насрочете за понеделник следобед. Добре е да подновите стари връзки и отношения, да подпишете или преподпишете договори и да си осигурите нужните защити. 11-и започва с ентусиазъм, но към обед се очертават конфликти, които имат тенденция да се разрастват. Родените във втората декада ще са провокирани към скандали. Марс и Меркурий са в съвпад със Слънцето ви, а този аспект дава остра и непримирима реакция на ума и тенденция към конфликти. Първо действате после мислите и на 12-и. Очертават се провокации, качвате адреналина и може да направите грешен ход. Съветът е в тези дни да не реагирате на критики и да стоите далече от всякакви разправии. Щадете кръста и бъбреците. На 13-и уредете имотна сделка и стартирайте базови проекти. В петък ще постигнете повече от очакваното. Дейставйте активно, пазарете се. Очертава се прекрасен съботен ден. Използвайте всяка възможност за активна почивка и контакти с важни за бъдещето ви хора. Публичните ви изяви ще са успешни. В неделя осъществете връзки с приятели и евентуални партньори от чужбина. В понеделник купете билет, резервирайте места за почивка и преговори. Може да съчетаете полезното с приятното в този уикенд. Намирате посредници за предстоящите огледи и делови срещи. До 11-и на обед е добре за подписване на нови договори. Търсете информации от няколко източника. След това до 12-и на обед не избързвайте във взимането на важни решения. До вечерта на 12-и ще получите нова информация и може да направите успешен ход. Родените в първите дни на Лъва ще изживеят рискови и кризисни момени на 13-и. Губите нишката в преговорите или някаква агресия се насочва към вас. Луна и Уран са в негативни аспекти със Слънцето ви. Правите едно, а става друго, попадате в нестандартни отношения и може да ви спретнат компромат. Добре е да повторите изследванията, очертават се трудности при диагностика на заболявания. 14-и освобождава нишата, към която се стремите. Не бързайте, този който си тръгва е заложил капани. Вероятни са юридически спънки, неуредени данъци, плащания и ипотеки. Проучете всичко, с което възнамерявате да се захванете. Внимавайте при имотни сделки. 8-и е ден за пътувания и срещи, за бране на билки и гостувания, които може да упражнят лечебен ефект върху личните ви и семейни връзки. В неделя не е време за недоволстово. Приемайте нещата такива каквито са, насочете мисли и амбиции към места и хора, които ви привличат. Чакайте обаждане от чужбина, предложения за работа или гостуване. Луната навлиза във вашия знак на 9-и и стимулира решения за пътувания, за устройване в нова среда и старт на нови бизнес инициативи. Но навлизащата Венера в знака на нехармоничните ви Близнаци може да обърка нещата, ако имате любовни връзки поместоработа. Засилва се двойнственият аспект в отношенията ни. Както вие си правите сметки, така и обекта на желанията ви е направил своите. На 10-и не е време за приказки, а за действие. Пожеланото ще се сбъдне. Родените в третата декада са в силна позиция по отношение на сделки и договори. От обед до вторник на обед много от действията ни остават в сянка, а така лъжем и партньорите си и те правят грешки. Отложеното за 12-и към края на работното време ще ви донесе ползи и ще премахне ограниченията. На 13-и е време за старт на нови проекти, за строителни и ремонтни дейности. Уреждате имот, печелите дело и си връщате отнети позиции. В петък не отклонявайте покани, но бъдете внимателни във всичко. Ден на високите енергии и претенции. 8-и е ден за представителни срещи и разговори с чужбина. Засилват се телепатичните контакти и ако мислите за някого той ще ви се обади. Ще убедите някой да ви съдейства и да подкрепи личните ви инициативи. Тази хармонична и благодатна за връзките ви тенденция продължава до неделя на обед. След това се очертават намеси и болезнени конфликти. Каквото кажете или си пожелаете до понеделник на обед ще се сбъдне и дано после не се чудите как да се отървете от него или от нея. Особено опасно е да се лъже. Всичко казано може да се материализира. Започвайте в понеделник само такава работа, която бързо ще приключи. Не е ден за старт на дълготрайни и базови проекти. От 9-и Венера ще ви гледа в хармоничен аспект от знака на Близнаците. Може да започнете нова връзка и да се запознаете с нов партньор. На 11-12-и Луната е във вашия знак. Пътувайте във вторник сутринта и водете преговори до обед. От обед до 12-и на обед не започвайте нови дейности, не влизайте в нова среда и ограничете контактите. Следобед на 12-и нещата потръгват и на 13-и. Ще намерите важни източници на сила. Някой може да финансира и спонсорира проектите ви, да ви подкрепи с протекции и връзки и да ви насочи към перспективни партньорства. Нещо нестандартно ще се случи и ще ви помогне в избора. В петък вземете участие във всички предложени инициативи. Родените в третата декада ще имат трудности при пътувания и публични изяви в съботния ден. Засилват се телепатичните контакти. Ще ви се обаждат и ще направите връзка точно с хората, способни да ви помогнат и съдействат. Предстои вечер на откровение, на споделени мигове на радост и такива, които дистанцират окончателно. Този уикенд показва стойноста на връзката ви с някого. Време е да преминете на ново ниво, да сключите брак или да се разделите. Някой се готви да замине за чужбина. 9-и ви носи нова отправна точка, може би и нова любов. От този ден Венера вече не ви гледа в опозиция. Вчерта си пожелайте нещо. В понеделник до обед се очертават спорове и неразбории, внимавайте къде оставяте документи и телефони, някой ще надникне в кореспонденцията ви и ще се възползва. В края на работното време идват по изгодните предложения. Връзките, които правите до вторник на обед ще носят придобивки и шанс за престижни договори. 12-и идва с притеснения, с активна конкурентна дейност и трудности в отношенията. За всичко ще плащате повече. На 13-и Луната от Скорпион е в точна опозиция на Уран. Ден на нестандартни връзки, на неочаквани обрати и изпитание за чувствата. Родените в първата декада да не афишират пикантни подробности от личния си живот. В петък ще постигнете важна цел. Действайте активно. На 8-и късметът ще работи за родените в третата декада. Пътувайте, уредете срещи с важни за бъдещето ви хора и водете преговори с чужбина. Възползвайте се и от случайно проведените разговори. 9-и носи провокации. Венера навлиза в знака на опозицията ви Близнаците, а Луната в нехармоничната ви Дева. За родените в първите дни на зодията са вероятни проблеми в чувствата и компроматна атака. Може да изневерите и да разберете за изневери. До понеделник на обед увеличете самоконтрола, не лъжете, не си позволявайте действия, които ще утежнят връзките и семейния ви живот. Не поемайте работа, която не сте съгласували с партньорите си и по възможност не отсъствайте от дома. Слънцето е в опозиция на Юпитер. Вероятни са проблеми със закона и шефовете. На 11-и сутринта взимате глътка въздух и решавате важни делови задачи, но следобед ще ближете рани и ще изживявате последствията от случилото се в предните дни. Чак на 12-и в края на работното време ще имате по-добри предложения и варианти на избор. Вечерта сте близо до важен източник на сила и ресурси. Водете преговори, пазарете се. Навлизате в стабилизиращ период. Не правете планове за 13-и. Съдбата може да ви заведе на неочаквано място и да ви постави в нестандартни отношения. В петък подпишете нови договори и направете избора, който сте отлагали. В събота може и да имате поводи за недоволство, но не бива да бързате и да се оплаквате. До вечерта ще се случват събития, които ще елиминират дразнителите, ще покажат как в действителност стоят нещата и ще дадат шанс да се коригирате и излезете от проблемната ситуация. Ще почувствате ясно каква цел да гоните и къде са важните за вас хора, места и дейности. В неделя до обед е добре за разговори с чужбина. Променят се планове за пътувания и гостуване, но това ще са очаквани и благоприятни за вас промени, които ще ви улеснят. От обед до понеделник на обед се движим в рисков период. С една дума и жест може да провокирате някого да „изплюе камъчето” и да ви снесе наготово нужната информация. Тенденцията е да се сбъдват благите пожелания. Дайте воля на емоциите, оставете сълзите и усмивките да се появят на лицето ви, а не само вътрешно да ги усещате. На 11-и може да започнете с активност, но постепенно странични хора и фактори ще се намесват, ще ви отнемат инициативата и ще ви вкарват в губещи положения. До 12-и на обед в хороскопа ви действат преимуществено вредни и рискови аспекти. Не се обвързвайте с никого на никаква цена. Отложеното за 13-14-и ще донесе ползи и ще ви вкара в печеливша програма. Дано тя да не се окаже само холограма. В тези дни печелят тези, които умеят и могат да чакат своя час и шанс. Тежък съботен ден за родените в третата декада. Ще ви затрудняват дори и тези, които ви обичат. Ще се налагат пътувания, разместване в програмата и желани срещи, които неочаквано ще ви дотежат и ще ви вкарат в преразход. Обаждат се приятели от чужбина или се канят да ви гостуват. Може да направите изненадващ ход и заедно да гостувате на трети лица, с които ще споделите и удоволствията и разходите. От 9-и Венера ще ви гледа в брилянтен аспект от знака на Близнаците. На път сте към емоционални и стабилизиращи, връзки. Някой ще срещне стара любов и ще коригира отношенията с новата. На 10-и Слънце и Юпитер са в точна опозиция. Ще се пременят закони, ще се коригират потребности и нужди. Ситуацията така ще се извърти, че да спечелите без да сте си мръднали пръста. От обед на 10-и до обед на 11-и задвижете важни и отговорни проекти. Може да намерите тайни източници на сила и да бъдете допуснати в среда, в която не всеки може да влезе. От обед до 12-и на обед стойте мирни. На 12-и късметът ви се завръща почти в края на работното време и изисква бързата ви реакция. Подпишете нови договори и се споразумейте за условията на бъдещата съвместна работа. 13-и е рисков за родените в първата декада. Очертават се загуби. В петък не подписвайте важни документи по имотни сделки. На 13-14-и и абортите са противопоказни. Съботният ден ви дава предимства, възможност да пътувате, да уредите приятни срещи и да прекарате чудесно дори и в непозната компания. Тази вечер в любовта ви ще настъпят обрати. От 9-и Венера ще ви гледа в пречупващ аспет от знака на Близнаците, а Луната в опозиция от знака на Девата. 9-10-и са дни на изпитания в чувствата, на компроматна игра, на удари под кръста от страна на тези, които са се почувствали засегнати от действията или личния ви избор. Внимавайте какво си пожелавате, защото ще се сбъдне. До понеделник на обед не подписвайте нови договори и не правете компромиси с чувствата и съвеста. Ако счупите нещо е знак за раздяла и прекратяване на отношения. В понеделник вече може да бъдете на зареждащо и приятно място. Подредете мисли и приоритети, признайте си греховете и коригирайте подхода, ако чувствате, че сте прекалили. На 11-и важното да се свърши по най-бързия начин до обед. След това отново ще ви засипят проблемите, които не сте успели да разрешите. Неприятната ситуация ще продължи и на 12-и, когато на всички нива може да се очакват провокации. Внимавайте, щадете се, не вдигайте тежко и не казвайте тежки думи. Каквото отложите за 13-14-и ще носи късмет и победи, ще позволи да се уреди имотна сделка и да се спечели от брокерски инициативи. В петък вече изкачвате и важен връх в кариерата. Чакайте повишение.", "date": "2019.06.07", "title": "Седмичен хороскоп за 8-14 юни"}
{"url": "https://www.monitor.bg:443/bg/a/view/vasil-zahariev-opit-za-ubijstvo-na-svobodnoto-slovo-167365", "text": "Прокурорското постановление е опит за убийство на свободното слово. То показва, че нито една обективна медия - в случая вестник „Телеграф“, която винаги казва истината на своите читатели и никога не им я спестява, не е застрахована от подобна мракобесна атака и репресия. Такива действия е имало срещу вестници и журналисти при нацизма и тоталитарния режим у нас. Само че България днес е демократична държава - членка на ЕС и НАТО, и тези действия са прелюдия към диктатура. Томас Джеферсън - един от бащите на Америка и неин трети президент, има забележителна фраза: “Ако се налага да избирам: да има правителство без вестник или вестник без правителство, аз без да мисля ще избера второто“. Удивен съм, че т. нар. борци за свободата на словото гузно мълчат, а сайтовете им публикуват фалшиви новини за нашия казус. Не по-малко важен е и фактът да се открие кой е вдъхновителят на това постановление, зад което прозира дългата ръка на олигархичната клика. Тя разграби България за жълти стотинки, избегна съдебното преследване и най-вече възмездието. И всичко това беше разкрито в детайли с документи и факти на страниците и книгите на вестник „Телеграф“. Въпросът е #Кой се опитва да яхне Темида!  ", "date": "2019.06.07", "title": "Васил Захариев: Опит за убийство на свободното слово"}
{"url": "https://www.monitor.bg:443/bg/a/view/naslednikyt-na-djavolskoto-gyrlo-shte-tyrsi-nova-lokacija-167369", "text": "Кримисериалът „Дяволското гърло“ беше първата телевизионна поредица след 1989 г., която излезе извън рамките на столицата и камерите се завъртяха за цели два месеца в края на лятото на 2017-а в Родопите. „Винаги в моята работа се стремя да правя нещо ново. Когато трябваше да снимам „Дяволското гърло“, основната идея за този проект ми беше локацията да бъде герой от разказа, а Родопите бяха много подходящо място“, сподели пред „Монитор“ продуцентът Евтим Милошев, който с фирмата си „Дрийм Тийм“ реализира първия сезон на поредицата. Затова и не е търсил подкрепа от общината. Намерил партньори и те били достатъчна подкрепа за бюджета на продукцията, а за община Смолян останала само логистиката и да даде красотите си на камерите. „Самочувствието да изнеса продукцията извън София стъпи върху опита, който имах с организиране на толкова много сезони на „Сървайвър“, обяснява обаче Милошев, който е убеден, че не бюджетът, а опитът са му помогнали да реализира, и то по този начин сериала. „Важно е как си разпределяш ресурсите, а това умение идва от опита. Ако ме накараш да направя хеликоптер и да ми дадат три пъти по-голям от нужното бюджет, аз хеликоптер не мога да направя“, категоричен е той. „От общината получихме безкрайна логистична подкрепа, съпричастност и истинско човешко отношение“, споделя продуцентът. С тези чувства е останал и кметът на Смолян Николай Мелемов. „Още тогава заявих пълната си подкрепа и застанах зад този проект и община Смолян стана част от него. Евтим Милошев разкри защо с екипа му са избрали нашия край. Той посочи, че за него Смолян е столица на Родопите“, каза пред „Монитор“ градоначалникът, който е дал дори собствения си кабинет за някои от кадрите. Съдействал е да се завърти камерата и в подземията на общината, а областният управител Недялко Славов е позволил да влязат и в неговата администрация. И как иначе, тази поредица се оказа може би най-добрата туристическа реклама на региона. Може би заради това г-н Мелемов с готовност заявява: „Разбира се, че сме готови да станем домакини и за втория сезон“. По-вероятно е обаче продукцията да гостува другаде, защото самият Евтим Милошев потвърди, че историята е започнала и завършила там в Дяволското гърло и вече сме видели финала й. В главата му обаче вече има нови локации за следващата порция серии. „Нова телевизия ми казаха: „Ако можеш да направиш нов сезон, веднага ще го излъчим“. Но не може да стане толкова бързо. Реалистично, най-рано мога да снимам следващото лято“, разкри Милошев. Именно за този следващ проект би потърсил и финансиране от общината домакин. Дори е замислил нещо доста по-голямо. „Телевизията представи „Дяволското гърло“ на вече отминалия фестивал в Кан. Интересът е бил огромен. Но на мен амбицията ми е по-скоро за продължението - да го направя международна копродукция. И за „Дяволското гърло“, още на сценарно ниво имах възможност, но губех времето, трябваше да чакам за снимане следващата година. Сега ми е по-лесно и мисля, че ще направим сериозна международна копродукция – действието ще се развива у нас, разбира се, но така, че може да го изнесем навън директно“, планира Милошев. За момента в плана влизат и двамата основни актьори от първия сезон Владо Карамазов и Теодора Духовникова. Но винаги плановете могат да се променят, дали заради техния натоварен график, дали за да не станат засичания в други продукции, които вървят към дадения момент и те участват.", "date": "2019.06.07", "title": "Наследникът на „Дяволското гърло“ ще търси нова локация"}
{"url": "https://www.monitor.bg:443/bg/a/view/angel-kishin-tova-e-iznasilvane-na-istinata-167356", "text": "Изглежда като аутодафе, но е по-опожаряващо. Прилича на мрачно Средновековие, но е по-ужасяващо. Звучи като недодялана шега, но за съжаление не е! Извратените действия на прокурор Тодор Тодоров срещу „Телеграф“ изнасилиха не само юридическата компетентност, но и принципите на свободата. Изсмуканото обвинение, че вестник с над 10-годишна история и над 100 000 читатели няма право да живее, защото заимства името си от английския „Дъ Телеграф“, разкрива потресаваща режисура на некадърни сценаристи. Кукловодите около „Капитал“ най-накрая намериха удобния подизпълнител, който да ограничи гласа на истината. Този уред на истината, с която десетки хиляди наши сънародници са избрали да се информират всеки ден. Предстои да видим какво ще кажат сега прислужниците от „Репортери без граници“, „европейските журналисти“ и соросоидната паплач, скрита зад грозната и манипулативна маска на Прокопиевата пропаганда. И сега, когато октоподът, обхванал съдебната система, вече протяга пипалата си към прокуратурата, е време да попитаме: „Уважаеми господин Цацаров, какво става?“  ", "date": "2019.06.07", "title": "Ангел Кишин: Това е изнасилване на истината!"}
{"url": "https://www.monitor.bg:443/bg/a/view/obshtini-otdeljat-mejdu-15-000-i-500-000-lv-za-reklama-v-kinoto-167368", "text": "Родната кино- и телевизионна индустрия тенденциозно разширява хоризонта си и все по-често наднича и зад табелата София, където да реализира пълнометражни филми или любими сериали. В последните години разпъването на снимачни площадки по морето и сред планински пейзажи или исторически градски места се превърна в тенденция. А част от по-големите родни общини веднага видяха в това възможност за чудесна туристическа реклама и започнаха да гласуват в бюджетите си субсидии, за да подпомагат кинотворците и да ги привлекат на свой терен. Финансова инжекция в размер на 15 хиляди лева е получила Яна Маринова за втория си продуцентски филм след „Привличане“ – „Диви и щастливи“. Парите са заделени от фонд „Култура“ на община Варна, а местната управа съдейства и логистично снимките да се случват, като дори позволи със заповед затваряне на 4 улици в морската столица за около 5 часа в средата на май. „Диви и щастливи“ обиколи кинопазари в Кан и Холивуд и още преди клапата да щракне официално от международния дистрибутор Free Dolphin Entertainment. Той ще вкарва българската продукция в киносалоните по цял свят. Най-много 1,5 на сто представлява обаче подкрепата на община Варна към целия седемцифрен (минимум 1 милион лева) бюджет на продукцията. Далеч по-голяма сума морската столица задели от бюджета си през 2018-а за снимките на цял сериал на собствена територия. Става дума за кримикомедията „Господин Х и морето“, чийто първи сезон свърши съвсем наскоро. 12-те епизода на Димитър Гочев и продуцентската му компания „Ди Индъстри“ ООД бяха инжектирани с 288 000 лв. субсидия от община Варна. Пловдив е другата община, която находчиво използва този вид реклама, за да популяризира града, особено в годината, когато е културна столица на Европа. Прави го през фондация „Пловдив 2019“, която се поддържа основно от бюджета на общината. Може би именно заради високия бюджет за култура, заделен за тази година, фондацията е и рекордьор по инвестиции в киноиндустрията. „Монитор“ научи, че преди повече от 12 месеца асоциацията е предложила и е било прието от общия бюджет за домакинството на „Европейска столица на културата“ да бъдат отделени 480 000 лв., с които Нова телевизия да заснеме сериал изцяло под тепетата, като по този начин популяризира града. „Имахме такъв проект, но се провали. Бюджетът беше огромен. Това, което сме дали на Ники Илиев сега, е в пъти по-малко“, каза пред „Монитор“ Радост Иванова, зам.-директор „Маркетинг, реклама и търговска дейност“ на фондацията. От документите на „Пловдив 2019“ ясно се вижда, че този проект е бил заложен в отчетите им за последните две тримесечия на 2018 г. Най-вероятно от този нереализиран разход е спонсорирано друго партньорство с цел туристическа реклама – 6-серийната поредица на National Geographic – “Explore Bulgaria - Пловдив”, която стартира на 5 юни. „Бюджетът за кино е под 10% от общия бюджет за тази година на фондацията“, единствено разкри Иванова. В тях е и субсидията за новия филм на Ники Илиев „Завръщане“, който се снима в момента под тепетата и чийто сценарий е и с идеята да кандидатства за финансова помощ. За първите си три филма – „Чужденецът“, „Живи легенди“ и „Нокаут, или всичко, което тя написа“, той работи изцяло с частно финансиране, като разчита предимно на рекламодатели в замяна на продуктово позициониране. „Трябва да търсим начин за набирането на повече средства за български филми. Една такава идея е съвместната работа с общините из страната“, обясни пред студенти в Софийския университет Илиев в навечерието на старта на снимките в Пловдив, където ще се състои и официалната премиера на 18 октомври тази година. В предишни години режисьорът е работил на терен още в Лещен, Балчик, Шабла, Златни пясъци, но не може да се похвали с подобна подкрепа от местните общини. Сега обаче Илиев е малко по на широко с рамото от фондация „Пловдив 2019“, чийто общ бюджет, отпуснат от общината за тази година, е 7 123 980 лв., предвидени от дирекция „Култура и културно наследство“. През 2018-а, която беше подготвящата година, фондацията работи с доста по-голям бюджет – 12 555 679 лв., одобрен на 19 юни 2018 г., като 8 797 840 лв. са инжекцията от общинския бюджет, а останалото са спечелени награди, дарения и партньорства. И БНТ преоткри локациите за снимки извън София. Още по-голям позитив за зрителя е това, че го направи чрез дългоочаквания нов детски сериал „Островът на сините птици“, който засне заедно с продуцентите от „Ред Карпет“. Поредицата на режисьора Милко Лазаров събра най-много точки в конкурсната сесия 2016-2017 и за 12-те му епизода беше одобрен бюджет от 1 691 586 лв. Приключенията на бандата на Ники бяха заснети в комплекс Русалка, а в главните роли влязоха няколко супер талантливи деца, водени от сина на Иван Бърнев и Маргита Гошева – Матей. Звездните му родители също се разписаха с роли - отново като негови родители. За разлика от частните телевизии и продуцентските компании обаче, Националната телевизия е длъжна да обяви всички свои бюджети и разходи публично, така че сумата, срещу която всяка събота и неделя от 19 часа си припомняме доброто старо детско кино ала „Войната на таралежите“, е публична. Точно така както и ясните разпоредби кой какъв хонорар може да получи. Студио „Екран“ на БНТ е фиксирало точните възнаграждения на всеки по веригата. Режисьор на игрален филм до 54 мин, колкото трае един епизод (в това число и сериали) не може да вземе повече от 9 900 лв. Актьор в главна роля пък може да прибере общо от един филм максимум 5800 лв или да взима най-много по 300 лв на ден. Надницата на снимачен ден за второстепенните роли е 215 лв. На есен пък предстои да излезе следващата порция детски забавления по БНТ с поредицата от 12 серии по 54 мин с работно заглавие „Румбата, аз и Роналдо“. Тя е дело на „Дрийм Тийм“ и е с бюджет от 2 085 470 лв.", "date": "2019.06.07", "title": " Общини отделят между 15 000 и 500 000 лв. за реклама в киното (ТЕМАТА)"}
{"url": "https://www.monitor.bg:443/bg/a/view/parite-na-prokopiev-ne-mirishat-dali-167307", "text": "2,4 милиона бутилки готова продукция на стойност над 4 милиона долара. Такава наличност имаше през 1997 г. в складовете на винпром „Дамяница“. В един хубав за Костовата приватизация ден двама души се събудиха милионери. Това бяха Иво Прокопиев и ортакът му Филип Харманджиев. Двамата платиха 60 000 долара в брой за това богатство. Откъде разполагаха с такива пари? За това – друг път. Защото трябва по-напред да припомним, че това не беше единственият жест към приватизаторите. Две години след този нагъл грабеж – през 1999 г., цената на „Дамяница“ бе намалена наполовина, защото безсрамните приватизатори отново получиха съпорт. Допълнителното споразумение към приватизационния договор за намаляването на цената носеше лично подписа на министъра на икономиката Александър Божков. Спомняте ли си го? Ал Бож беше известен още като „Министър 10 процента“. Сещате се защо. Сещате се също, че официализираната корупция нямаше как да се случи без знанието на Драгалевския гуру Иван Костов. Същият, който ръкоположи Прокопиев за олигарх. По същия бандитски начин премина и приватизацията на „Каолин“. Оставяме на вас да пресметнете колко детски градини можеха да се построят още по онова време с парите, откраднати от Прокопиев и компания. Прокуратурата закъсня с описа, но обществото не забравя такива неща. Делата и документите остават. Прокопиев няма да бъде забравен, колкото и да му се иска да изчисти образа си. Днес добре нахраненият с приватизационни сделки олигарх размахва медийната си бухалка „Капитал“ срещу депутата и издател на „телеграф медиа“ Делян Пеевски, който се опълчи на задкулисието. Изумително нахалство, ще кажете. Точно този термин съзираме в редакционен коментар на „Капитал“. Коментиращият под диктовка изумително нахално твърди, че не неговият шеф е разсипал толкова обществени ресурси, а „някой като Делян Пеевски“. Не е популизъм да се предлагат безплатни детски градини, но е абсолютна наглост един добре нахранен олигарх да се възпротивява срещу социалните придобивки. Безпардонността на този олигарх няма край, но ако будните му репортери са толкова принципни и толкова харесват легендата за първия милион на своя работодател, нека си зададат въпроса как този, който пося рак в Меричлери и щави народа със скъп ток, може да изглежда социално ангажиран. Няма как.", "date": "2019.06.07", "title": "Парите на Прокопиев не миришат, дали?"}
{"url": "https://www.monitor.bg:443/bg/a/view/borislav-zshtumbulev-tova-reshenie-e-poveche-ot-stranno-nespravedlivo-e-167367", "text": "Защо да е натиск на прокуратурата? Какъв интерес има прокуратурата да ви натиска? Не знам. Но при всички положения това решение е повече от странно. Това решение е заради някакво менте. Странно е безспорно, но не мога да подозирам някакъв голям заговор или замисъл. Това е странно решение в полза на някакви имитатори. Странни са и аргументите, че английския в. „Телеграф“, който се пише с ph, а не с f, може би вие приличате на него. Моя користен интерес е да има по-малко вестници на пазара, но не може толкова несправедливо нещо да се случва. Не смея да правя обобщения, че някой нарочно от прокуратурата иска да затваря преса, не знам дали е така, но при всички положения това е повече от странно решение. Нормално ли е това, не смея да изказвам такива предположения. Безспорно не е добре такова решение, но не искам да се изказвам толкова бомбастично за посегателство, защото не виждам мотив някой да прави такова нещо. Но при всички положения е несправедливо.", "date": "2019.06.07", "title": "Борислав Зюмбюлев: Това решение е повече от странно, несправедливо е "}
{"url": "https://www.monitor.bg:443/bg/a/view/babh-shte-proverjava-dostavkite-na-presni-hrani-ot-gyrcija-prez-kulata-167370", "text": "Във връзка с пролетно-летния сезон, в който консумацията на плодове и зеленчуци се повишава значително, инспектори на ОДБХ-Благоевград започнаха извънредни тематични проверки на пазарите, борсите и тържищата, които предлагат тези стоки на територията на област Благоевград. Ще се инспектират и доставките с пресни плодове и зеленчуци, влизащи от Гърция на ГКПП Кулата-Промахон. Също така на границата ни с Гърция са сформирани съвместни екипи с НАП, които ще следят за доставките,  влизащи в България от Гърция.  Инспекторите към Българската агенция по безопасност на храните (БАБХ) проверяват и нерегламентирани места за продажба на пресни плодове и зеленчуци в региона на Сандански и Петрич. Целта на извънредните проверки е предотвратяване на нелоялни търговски практики и недопускане на заблуда на потребителите относно произход, качество и безопасност на плодовете и зеленчуците, предлагани на пазара. Традиционните тематични проверки се извършват и за да се обезпечи безопасността на потребителите, и за да се гарантира сигурността и здравето им.  Контролният орган ще следи за спазването на европейското и българското законодателство, по-конкретно нормативните изисквания за пресните плодове и зеленчуци като пазарните стандарти на Европейската общност, въведени с Регламент на Европейския съюз № 543/2011 г., Закона за храните и Наредба № 16 от 2010 г.,  която определя изискванията за качество, условията и редът за извършване на контрол за съответствие на пресните плодове и зеленчуци, и поддържането на база данни за търговците на пресни плодове и зеленчуци. При инспекциите ще се отчита произхода на продуктите, правилното етикетиране, съответствието с пазарния клас, посочен в документите с този на етикетите им, за съпроводителните документи и съответствието на стоката. По време на инспекциите на доставки на пресни плодове и зеленчуци от Гърция, които ще се провеждат на ГКПП Кулата-Промахон, ще се контролира съответствието с изискванията на приложимото законодателство при движението на стоки за вътрешно-общностна търговия.", "date": "2019.06.07", "title": "БАБХ ще проверява доставките на пресни храни от Гърция през Кулата"}
{"url": "https://www.monitor.bg:443/bg/a/view/syvremenen-tanc-ojivjava-prostranstvoto-zad-ndk-167338", "text": "Проектът Linkage, включващ обучения и уъркшопи по съвременен танц, както и танцови пърформанси на открито в София, ще има своя финален спектакъл в неделя, 9 юни, от 18.00 часа зад лятната сцена на НДК. Събитието се провежда при вход свободен. Съвременният танц става все по-видим в столицата като динамично развиваща се област. Въпреки това отсъстват интеракции в градската среда, които да приобщят незапознатата публика и в същото време да осигурят необичайна и нова платформа за изява на млади изпълнители, дебютанти и обучаващи се. Целта на Linkage, чието второ издание тече сега след успешния старт през 2018-а, е да покрие две от най-малко развитите звена в съвременния танц в София – да осигури безплатно обучение от опитни професионалисти за млади дебютанти и полупрофесионалисти и да преоткрие градското пространство с пърформанси, в които резултатът от съвместната работа да стане видим. Инициативата е на танцова компания „Стрийм Денс“, а подготовката за финалния спектакъл е в ръцете на изявените млади хореографи Валери Миленков и Филип Миланов. Филип Миланов и Валери Миленков създават своята хореография, използвайки всички успешно завършили участници от обучителната програма към проекта. Заедно те създават отделните сцени от пърформанса, вдъхновени от естествения декор и форми в пространството. Чрез танц и пластика изпълнителите ще създадат различна визия и възприятие на едно познато обществено пространство. Музикалната среда е дело на талантливия Станислав Генадиев, когото познаваме като изключителен съвременен изпълнител и хореограф. Костюмите на изпълнителите са създадени от Силвана Илиева – сценограф, който не за първи път работи съвместно с двамата хореографи. В кастинга за второто издание на проекта Linkage в началото на март се включиха над 70 души от различни възрастови групи – както от сферата на танца, така и непрофесионалисти. Започна интензивна обучителна програма, а на 8 май в Борисова градина се проведе уъркшоп с изпълнителите с хореограф Ребека Бьоме (Германия) – танцов артист, чиято работа е представяна в Германия, Турция, Израел, Холандия и др. Освен това Ребека е и цирков треньор в съвременния цирк Cabuwazi в Берлин.  ", "date": "2019.06.07", "title": "Съвременен танц оживява пространството зад НДК"}
{"url": "https://www.monitor.bg:443/bg/a/view/pylni-shestici-na-anglijskata-matura-vypreki-protestite-167357", "text": "Зрелостници са изкарали пълни шестици по английски език, въпреки протестите срещу трудността от изпита. Това става ясно, след като един от явилите не пропусна да се похвали в групата „Матури 2019“ във Фейбук. Голяма част от всички 14 494 явили се на държавния зрелостен изпит по английски не останаха доволни от изпита и твърдяха, че нивото му е завишено. Част от тях коментираха, че са се усъмнили, че знаят езика, а други пък се зарекоха, че ще си късат сертификатите си на Cambridge, IELTS и TOEFL. Зрелостниците стартираха и подписка за ревизиране на изпита. Заради недоволството от МОН стартираха проверка на спорните въпроси, но тя установи, че Публикуваните резултати показват, че не всички зрелостниците са се затруднили на изпита. Освен на пълни шестици, в групата се появиха и снимки от други отлични оценки. И тази година скалата не е променена. 77 точки от 100 максимални са достатъчни за отличен 5.50. Някои потребителите дори се усъмниха в споделяните добри резултати. „Има нещо гнило в резултатите по АЕ“, написа един от потребителите в социалните мрежи. Друг пък не пропусна да отбележи, че е доволен, че оценката им е достатъчна да отговорят на изискванията за чужд университет. „Оксфорд идва“, похвали се един от зрелостниците. Английският език бе и най-желаната матура тази година. След него се нареди изпитът по биология и здравно образование. На него се явиха 10 441 абитуриенти. Матурата по биология ще донесе дипломна пълна само с шестици на момиче от езиковата гимназия в Добрич. Тя е успяла да изкара 6.00 и на двата държавни зрелостни изпита. Следващата седмица от образователното министерство ще обявят официална статистика с резултатите от тазгодишната матура.", "date": "2019.06.07", "title": "Пълни шестици на английската матура въпреки протестите"}
{"url": "https://www.monitor.bg:443/bg/a/view/cenzura-v-toga-167345", "text": "Уважаеми г-н Тодоров, Вие сте чудесен, даже прекрасен, а като прокурор нямате равен. Моля да го имате предвид, когато оглавите Комитета по цензура. Обръщам се задочно към Вас още сега, защото след като това се случи, няма никакъв шанс да напиша каквото и да е било. С „Телеграф“ вече се саморазправихте. Направихте го по един неповторим начин. Бих написала „браво“, но се страхувам да не ме обвините, че съм го изплагиатствала от списание „Браво“. Имало е времена, в които са горели книги на кладата. Имало е и Комитет по цензурата, който очевидно отново се задава. Всички вестници е трябвало да преминават през одобрение. Горещо се надявам да ми разрешите да редактирам поне прогнозата за времето. Обещавам никога вече да не пиша за олигарсите и за техните мръсни игри. Ако не е достатъчно, ще изгоря двете си книги - „Войната на групировките“ и „Царете на контрабандата“, защото и в тях има написани неща, за които не трябва да се припомня. За съжаление, в изданията на „Телеграф медиа“ има много като мен. Заплашват ни, гонят ни, мразят ни. А между другото и ни забраняват. По едно време едни конкуренти на медийния пазар отправяха призиви да не ни купуват и да ни заличат от Земята, така че не сте нито първият, нито ще сте последният. Всеки с мотивите си. Г-н прокурор, не се знаем с Вас, затова се представям. Журналист съм от 1991 г. и във всичките тези години не съм чувала за подобно прокурорско решение. Това само по себе си е присъда над вестник. Вероятно ще се прочуете. Браво на Вас! С извинение. Вече уточних, че „браво“-то не е препратка. Г-н прокурор, с решението за закриване на „Телеграф“ Вие поставихте едно добро начало. Много интересно е дали осъзнавате какво би могло да се случи. Ако утре някой реши да направи фалшив сайт на „Дневник“ и високо моралните ми колеги, които работят там реагират, че това не е правилно, ще се наложи да ги закриете и тях. Защото в Македония има вестник със същото име. Отсега ги мисля и колегите в „Капитал“. Навремето, много преди да работя за пресгрупа „Монитор“, а след това и за „Телеграф медиа“, бях редактор в седмичника „КЕШ“, издание на швейцарската пресгрупа Рингие. Румънският аналог на „КЕШ“ беше седмичникът „Капитал“, в пъти по-авторитетен, тиражен и популярен от българския. Упс, това май не го знаехте. Г-н прокурор, нямам правната култура да анализирам прокурорски решения. Не съм даже докторант по наказателен процес в Института по правни науки при БАН. Завършила съм журналистика. Работила съм и работя единствено като журналист. И знам едно – не искам да се харесвам на малки, но агресивни групи от обществото, които отлично знаят какво искат и как да го постигат. Тази популярност на мен не ми е нужна. Затова съвсем открито Ви казвам, че тази саморазправа с медии не води до нищо добро. Цензурата си е цензура, дори да е в тога.", "date": "2019.06.07", "title": "Кристи Петрова: Цензура в тога"}
{"url": "https://www.monitor.bg:443/bg/a/view/ozapti-jurnalistite-da-e-mirno-seloto-167351", "text": "Не беше много отдавна и съм сигурна, че по-старите колеги не са забравили едни мракобесни времена за журналистите в България. Не, нямам предвид годините преди 10 ноември 1989-а. А следващите десет. Уж бяхме свободни да разследваме недъзите на младата ни демокрация, да пишем за всичко, което се случва, да изкарваме на показ уродливото лице на първоначалното натрупване на капитала. И го правехме. Но, повярвайте ми, не беше никак лесно. Защото по това време нас, журналистите, ни съдеха по Наказателния кодекс, като престъпниците, с прокурор, следовател и мерки за неотклонение – при първо дело подписка, при второ парична гаранция и при трето арест. Съдеше ни държавата. Разбира се, че големите медии осигуряваха адвокатска защита на своите репортери и поне в София често се стигаше до оправдателни присъди. Много колеги от провинцията обаче бяха смачкани. Буквално. Не просто им запушиха устата, но и трябваше да плащат непосилни глоби, наложени им от съда заради това, че са написали истината за някой местен велможа. Озапти журналиста, да е мирно селото. Някъде през 1999 г. след силен натиск от Европа нещата се промениха. Делата за обида и клевета срещу журналисти вече не се образуваха от държавното обвинение, а от засегнатите от публикациите като частни лица. Разликата е огромна, повярвайте ми. Преживяла съм лично и двата варианта. И донякъде съм благодарна на съдбата. Нямам осъдителна присъда (никога не е късно, разбира се), но се научих да внимавам с думите и да проверявам фактите. Повечето мои колеги също. А от това спечелиха най-вече читателите, зрителите, слушателите. И пак си помислихме, че в България има свобода на словото. Уви! Днес нещата изглеждат още по-зловещо. Защото репресията вече не е срещу отделен журналист, а срещу цял вестник – „Телеграф”, най-тиражния при това. И понеже няма как и за какво да го осъдят, така че той да престане да излиза, просто искат да го спрат. Нещо не им харесвало името. Забележете, не публикациите, които всъщност им бодат очите. Браво, г-н прокурор! Голям умник сте! Или може би не вие, а вашите господари в сянка. Нищо, все пак влязохте в новините. Иначе кога щяхме да разберем за вашето съществуване? Само дето малко сте объркали времето. Нещата много се промениха. Просто вече няма как да запушите устата на журналистите. А жалкият ви напън да го направите скоро ще бъде забравен.", "date": "2019.06.07", "title": "Нейка Кръстева: Озапти журналистите, да е мирно селото"}
{"url": "https://www.monitor.bg:443/bg/a/view/nadejda-na-monitor-se-diplomira-s-otlichie-167371", "text": "Младата надежда на вестник \"Монитор\" Гергана Николова се дипломира в специалност \"Журналистика\" с профил \"Телевизия\" във Факултета по журналистика и масова комуникация  към Софийски университет „Свети Климент Охридски\". Перото на отдел „Живот“ получи дипломата си за бакалавър с отличен успех на церемония във висшето учебно заведение днес. Тя продължава образованието си в магистърската програма на СУ във Философки факултет „Е-Европа“.", "date": "2019.06.07", "title": "Надежда на \"Монитор\" се дипломира с отличие"}
{"url": "https://www.monitor.bg:443/bg/a/view/giobelsovi-metodi-v-dejstvie-167349", "text": "Във вчерашния брой на „Телеграф“ зададохме въпроса – връщат ли се мракобесните времена на фашизма за свободата на словото и независимите медии. И въпросът въобще не е лишен от основание. Именно по времето на Гьобелс неудобните медии са били подлагани на тотална репресия. Гонения на журналисти, затваряне на редакции и публични клади за неудобните издания... Да, методите днес са различни, но ефектът на новия Гьобелсов подход е същият - място има само за удобните медии, другите да се затворят. И изпълнителите днес са други. Не отявлени хитлеристи, верни на побърканите идеолози на Третия райх, а родните слуги на олигархичното задкулисие, проникнали на всички нива в държавата – изпълнителна власт, съд и прокуратура. Само преди ден „Телеграф“ стана жертва на подхода на новите гьобелсовци. Прокурор Тодоров от Софийската районна прокуратура разпореди на председателя на Патентното ведомство да заличи търговската марка „Телеграф“, регистрирана още през 1999 г., защото противоречала на закона, тъй като можела да създаде объркване у потребителя, че има общо със световноизвестния английски вестник с дългогодишна популярност в страната The Telegraph. Друг въпрос е, че прокурор от районна прокуратура няма по закон правомощия да разпорежда заличаване на търговска марка. Такива правомощия има само Патентното ведомство, и то след провеждане на процедура с участие на засегнатите страни, като решението на ведомството подлежи и на съдебно обжалване. Така в правовите държави е уредена защитата на интелектуалната собственост. Няма правомощия, но прокурорското постановление е факт. Издадено е и е изпратено за изпълнение (и то с краен срок) на Патентното ведомство. Че в случая законът е погазен, е повече от ясно. Липсата на компетентност компрометира акта като нищожен поне според основните постулати на правото. Ясно е също, че марката „Телеграф“ не битува в съзнанието на читателите като нещо различно от наименование на вестник, например като информационна машина за предаване на съобщения от разстояние, както е мотивирал акта си вездесъщият прокурор, заличител на марки. Изключителността на марката на най- тиражния национален ежедневник в страната не буди също никакво съмнение и не може да бъде сбъркана с телеграфно устройство. По-важният въпрос обаче е – защо се посяга именно на вестник „Телеграф“? И отговорът тук се крие в отстояваната години наред независима редакционна политика на вестника. Така множество разкрития и критични статии по най-болезнените теми на обществото, по които никой не смееше да вземе отношение, видяха бял свят. Вестник „Телеграф“ първи извади кирливите ризи на участниците в Прехода, ограбили страната ни. Разкри скандални факти за приватизираните на безценица от приближените на Костов - тогава юноши бледни, днес тлъсти олигарси - предприятия и заводи. Показа разрухата, последвала от бандитската приватизация, която цялото общество ще плаща десетилетия наред. Първи показа на хората истинското лице на „бялата якичка“ Иво Прокопиев, купил през 2002 г. гиганта „Каолин“ за смешните 60 хиляди долара (а и тях не платил). Същият Прокопиев, който благодарение на медиите си и на внедрените във всички държавни нива свои хора години наред менторстваше над общественото мнение и определяше кой е бял и кой е черен в държавата. Ами другият виден приватизатор от времето на Костов - Огнян Донев, днес собственик на „Софарма“ и на още куп фармацевтични предприятия! На такива като него дължим непосилните за джоба на обикновения българин цени на лекарствата. Ами разкритията за газовия крал Сашо Дончев, застанал като посредник на тръбата на газа – „позиция“, която без много труд за няколко години го превърна в мултимилионер... от високите сметки на потребителите. Персонажите са много и все познати лица от родната ни действителност. Лица, които не искат около тях да се шуми, защото олигархията работи в тишина. Ами колко страници „Телеграф“ посвети на политическите слуги на олигархията. На неуспешните политически проекти като „Да, България“, ДСБ и на набедените политици като Христо Иванов или Радан Кънев. Всички командвани от бащата на бандитската приватизация Иван Костов и от дясната му ръка Иво Прокопиев. Спомнете си само стенограмата „АРГО“, където всички, политици и олигарси са седнали рамо до рамо и проектират „бъдещето“ на страната ни. След хилядите фейкове срещу депутата и наш издател Делян Пеевски и клеветническата кампания срещу него, продължаваща вече над 10 години, олигархията в безсилието си стигна и до финалната точка – опита да закрие вестника. Тя е окупирала съдебната власт. Голяма е вероятността, че всички, които не прикриват кражбите на Иван Костов и Иво Прокопиев и техния кръг, може би ще им бъде устроен нещо като „Народен съд“, за да няма следи от грабежа на задкулисието. „Телеграф“ пръв показа и уродливото лице на соросоидите и техните проповеди. Плъзналата из Европа зараза прониква и в България през истанбулски конвенции и всякакви „джендър“ идеологии, според които мъжът бил жена, или обратното, а някои дори нямали биологичен пол. Соросоидната идеология покварява съзнанието на младите и руши националната идентичност. „Телеграф“ показа и лицата на слугите на Сорос у нас – всевъзможни НПО-та, учредени от негодяи без ден трудов стаж, изхранващи се от грантове и чертаещи планове за „революции“ и за рекет върху институциите... и какво ли още не. Да, явно причините да се иска закриването на „Телеграф“ са много. На олигархичното задкулисие не му е нужен този трън в петата, а е очевидно, че възможностите на олигархията да репресира са много и най-различни. След брутално овладения от хората на Прокопиев български съд сега е ред и на прокуратурата. И след това какво - след това просто завесата пада и светлината угасва. Идва тъмното време на орките.  ", "date": "2019.06.07", "title": "Гьобелсови методи в действие"}
{"url": "https://www.monitor.bg:443/bg/a/view/k-pop-grupata-lucente-idva-v-sofija-prez-septemvri-167343", "text": "Нашумялата корейска поп група LUCENTE се стяга за концерт в София. Момчешката банда ще акостира в столицата на 17 септември. Мястото е MUSIC JAM, а часът – 19. Групата дебютира през 2018 г. и предизвика фурор още с първия си миниалбум The Big Dipper. След като минаха през Япония, Хонконг и Индия, момчетата сега потеглят на първото си европейско турне. LUCENTE (루첸트) включва седем млади артисти - Useong, Hero, Taejun, Bao, Zhoo, Kogun, Parkha, а името на групата е комбинация от латински и английски, и означава Билети се предлагат на цени между 40 и 130 лв.", "date": "2019.06.07", "title": "К-POP групата LUCENTE идва в София през септември"}
{"url": "https://www.monitor.bg:443/bg/a/view/ivan-bunkov-shteshe-da-e-smeshno-ako-ne-beshe-strashno-167350", "text": "Щеше да е смешно, ако не беше страшно. С един замах да се унищожи един вестник. Смятам, че работата на Патентното ведомство е да прецени и да регистрира марката.  Доколкото знам, е направило това през 1999 година. През това време, ако е имало някакви претенции от английския вестник The Telegraph, те щяха да дойдат. Освен това ние имаме издателски карета. В тях е ясно написано кой е издателят, къде се издава вестникът. Ако имаше нещо общо с английския, щеше непременно да бъде отбелязано там. Не може вестник да се издава по друг начин. Също така даваме отчет в Министерството на културата всяка година кой е издателят на определен вестник. И всеки интелигентен човек може да разбере, че вестник „Телеграф“ няма нищо общо с вестника в Англия. По същия начин може да се посегне и на други вестници, които имат думата: „Трибуна“, „Глас“ и др. Нашият вестник е „Нов живот“. Нищо чудно в Русия да има „Новая жизнь“. Значи ли, че ние трябва да бъдем под заплахата някой да ни вземе хляба? Когато вземеш името на един вестник, ти вземаш всичко. Той трябва да почне от нулата. Ние от управителния съвет на Асоциацията на регионалните медии смятаме, че трябва по-внимателно да се действа с медиите. И без това сме на прага на оцеляването. Само това ни трябва – някой отгоре да ни посегне и да ни настъпи. Както се казва: едвам кретаме, остава да имаме и такива страхове.", "date": "2019.06.07", "title": "Иван Бунков: Щеше да е смешно, ако не беше страшно"}
{"url": "https://www.monitor.bg:443/bg/a/view/endji-kasabie-predlaga-zdravoslovna-i-trezva-vecherja-167337", "text": "Сред участниците в „Черешката на тортата“ следващата седмица, които ще отворят кухните си за редовия зрител, е диетоложката на звездите Енджи Касабие. Красавицата ще се вихри през третата вечер и ще предложи на гостите си здравословна и трезва вечеря. Тя ще готви в кухнята, където се приготвя менюто за клиентите й, под наблюдението на шеф Янев, но ще посрещне компанията в дома си. Вместо алкохол, Енджи ще поднесе напитка, подпомагаща доброто храносмилане, а изненадата й първоначално ще притесни участниците. Старт на седмицата ще даде авторът на рубриката „На твоя страна“ “ Георги Георгиев с меню, което включва две свежи салати, предястие, агнешко с гарнитура от ориз с лапад, и любимия му десерт по рецепта на майка му. Във вторник кулинарното състезание продължава Емануела Толева. Тя посреща компанията в дома си, където преди началото на вечерта се вихри с пълни сили за победата. Само част от блюдата са: зелена студена супа, ечемик с калмари, месо, увито в прошуто, и запечени зеленчуци за гарнитура. За десерта е заложила на здравословна веганска рецепта. Следващ е интериорният дизайнер Алекс Ковачев. На помощ за направата на вечерята се притича половинката му Гери Малкоданска, която вече е била победител в „Черешката на тортата“. Домакин в петата вечер е актрисата от комедийния сериал „Господин Х и морето“ Доротея Толева. На трапезата тя ще поднесе гуакамоле по рецепта на Джейми Оливър, кюфтенца от сьомга с мус от карфиол, тайландска салата, супа от кореноплодни. Десертът е тирамису по собствена рецепта.", "date": "2019.06.07", "title": "Енджи Касабие предлага здравословна и трезва вечеря"}
{"url": "https://www.monitor.bg:443/bg/a/view/izvestni-bylgarki-cherpjat-vdyhnovenie-ot-istorijata-na-prislujnicata-167331", "text": "Известни дами от родния шоубизнес са сред феновете на хитовата поредица „Историята на прислужницата“ и се включиха с коментар по тематиката на сериала. Сред звездите, трогнали се от Оффред, чиято житейска мисия по неволя е да ражда деца на чужди мъже с висок ранг в антиутопичното общество Гилиад, са Диляна Попова, Глория Петкова и Поли Генова. Терен за думите им дадоха социалните мрежи. ,,История на прислужницата” е сериал, който истински ме вълнува. Сценография, костюми, актьорска игра, велика продукция! Не разбирам как е възможно мъже да решават какъв да бъде личният избор на жените. Въобще не разбирам как е възможно наказание за изнасилване, да е по-леко от това за лекар, извършил аборт по желание!? Искрено се надявам тази история да остане само в киното!“, написа Попова. Глория Петкова публикува: „Историята на прислужницата”)е един от най-добрите сериали, които съм гледала последните години. От великолепната кинематография до чудовищната игра на актьорите, това е една история, която те оставя без дъх. Няма да навлизам в темите, защо сериалът е толкова реален днес, въпреки, че книгата по която е правен е публикувана през 80-те, а действието се развива в дистопично бъдеще, само ще кажа, че е а must!“. „Историята на прислужницата“ е плашещо истинска. Бих искала да я приемам като антиутопия и това никога да не става реалност. Кара ме да се замисля, особено сега, когато Сериалът е спиращ дъха и нямам търпение да видя продължението!“, включи се и Поли Генова. Първите три от общо 13 епизода от актуалния сезон на сериала вече са налични в стрийминг платформата HBO GO, а телевизионната премиера е насрочена за юли.  ", "date": "2019.06.07", "title": "Известни  българки черпят вдъхновение от „Историята на прислужницата“"}
{"url": "https://www.monitor.bg:443/bg/a/view/trafikant-bjaga-ot-mvr-te-streljat-po-nego-na-trakija-167348", "text": "Трафикант се опита да избяга от полицията, а те го спряха със стоп-патрони. Информацията за инцидента се появи по-рано в петък, след като беше съобщено за катастрофа с лека кола. Според първоначалните данни автомобилът самокатастрофирал на около 40 километра преди София. При пристигането на екип на „Пътна полиция“ обаче шофьорът скочил от колата, прескочил мантинелата, минал през платното за обратно движение и изчезнал в гората. Опитите на полицаите да го догонят се оказали неуспешни и те са стреляли със стоп патрони към шофьора - беглец. Малко по-късно в петък от МВР уточниха, че не е ставало въпрос за лек автомобил, а за микробус, в който имало 15 чужди граждани. „Около 17,15 часа в петък автопатрул на ОДМВР - София спрял за извършване на проверка микробус „Мерцедес“, движещ се бавно в аварийната лента на автомагистрала „Тракия“ в района на 40 км в посока София. При поискване на документите му, водачът побягнал в посока гората. Предприети са незабавни заградителни действия за установяването и задържането на водача, в които е включено и следово куче. В микробуса са открити 15 чужди граждани. Тепърва ще се изяснява тяхната самоличност. Продължава издирването на шофьора“, уточниха от областната дирекция.", "date": "2019.06.07", "title": "Трафикант бяга от МВР, те стрелят по него на „Тракия“"}
{"url": "https://www.monitor.bg:443/bg/a/view/nadal-otvja-federer-i-e-na-12-i-final-na-rolan-garos-167341", "text": "Рафаел Надал се класира за безпрецедентния си 12-и финал на Откритото първенство на Франция по тенис след победа с 6:3, 6:4, 6:2 над Роже Федерер. Двубоят, който се игра на централния корт \"Филип Шатрие\", продължи 2 часа и 25 минути, като премина при непрестанен силен вятър и лек ръмеж. Неприятните атмосферни условия определено затрудниха и двамата играчи, но испанецът бе този, който се адаптира по-добре към тях. Левичарят от Манакор приключи срещата с 33 печеливши удара и едва 19 непредизвикани грешки. При Федерер показателите са 25 уинъра и 34 непредизвикани грешки. С успеха Рафа сложи край на серията от 5 последователни загуби от Маестрото. Освен това той победи рекордьора по титли от „Големия шлем“ за първи път от Australian Open 2014 насам. „Днес ситуацията на корта беше необичайна. Топката беше много трудна за контролиране, опитвах се да се аклиматизирам по-добре. Ключът към успеха беше вторият сет, в който Федерер поведе с пробив. Знаех, че трябва да го върна, защото ако резултатът беше станал 1:1 сета, тогава мачът можеше да се развие по съвсем различен начин. И двамата изпитвахме проблеми с вятъра, знаех, че трябва да съм агресивен и да не му позволявам да контролира разиграванията“, коментира Надал след последната точка в срещата. Неговият съперник на финала ще бъде излъчен в дуела между Новак Джокович и Доминик Тийм, който започва след малко.", "date": "2019.06.07", "title": "Надал отвя Федерер и е на 12-и финал на „Ролан Гарос“"}
{"url": "https://www.monitor.bg:443/bg/a/view/martin-kamburov-na-syd-po-obshtija-red-preobrazuvaha-razsledvaneto-sreshtu-nego-167332", "text": "Бързото производство срещу футболиста Мартин Камбуров е преобразувано в досъдебно, съобщи говорителят на Районна прокуратура в Пловдив Атанас Илиев. Така спортистът, който бе закопчан на 26 май т.г. заради неправилно паркиране, ще бъде съден по общия ред. Футболистът паркирал неправилно колата на приятелката си на ул. „Сава Муткуров”. Малко след това там отишъл паяк на ОП „Паркиране и репатриране”, чийто екип извадил скобите, за да вдигне колата. Настанал скандал, при който служителите на общинското предприятие твърдели, че Камбуров е унищожил три скоби за репатриране и че е подхвърлил 30 лева на хората в паяка. Според свидетели на екшъна и видео, което те са направили, Мартин Камбуров не бил потеглил с три закачени на колата му скоби, а парите ги дал на служителите на „Паркиране и репатриране”, за да си плати на момента глобата, обясни тогава съседът на Камбуров Стойчо Андреев. Той направил и видеото, заради което впоследствие бил глобен със 100 лева от съда в Пловдив. Според прокуратурата заради неправилно паркиране на леката кола „Фолксваген” били поставени три скоби. В този момент пристигнал Мартин Камбуров и когато видял тримата служители, обвиняемият започнал да ги обижда и ругае по повод действията им ,съобщават от районната прокуратура. Той хвърлил по унизителен начин на земята пред тях 30 лева – една банкнота от 20 лева и една банкнота от 10 лева, за да плати таксата за неправилно паркиране, гласи другата версия на случилото се. Полицейският служител му поискал документ за самоличност, но футболистът отказал да го предостави. Той се качил в автомобила и потеглил с поставените  три броя „скоби“, се казва още в прессъобщението. След няколко метра спрял, като на място пристигнали екипи на „Общинска полиция“ и на Трето РУ на МВР-Пловдив. Установено е, че „скобите“ са били повредени по време на движението и не могат да се използват повторно.  Камбуров бил задържан за 24часа и на следващия ден бил пуснат на свобода срещу парична гаранция от 1000 лева.", "date": "2019.06.07", "title": "Мартин Камбуров на съд по общия ред, преобразуваха разследването срещу него"}
{"url": "https://www.monitor.bg:443/bg/a/view/radioteatyryt-idva-v-plovdiv-s-4-dramatizacii-po-tekstove-na-radichkov-167329", "text": "Радиотеатърът гостува за два дни в Пловдив. На 13 и 14 юни жителите и гостите на европейската столица на културата ще могат да чуят четири драматизации по текстове на Йордан Радичков. Събитието е по повод 80 години от създаването на българския радиотеатър и ще се проведе в Първо студио на Радио Пловдив. Гласът на Радичков ще прозвучи по време на специално създадената за радиото пиеса „Добродушните смокове“ с режисьор Иван Добчев и музика на Теодосий Спасов. В програмата е включена радиоверсията на „Лазарица“ на Младен Киселов, като моноспектакълът на Григор Вачков е под режисурата на Юри Статков. Сред актьорите в „Суматоха“ под режисурата на Асен Шопов са Антон Радичев, Стоянка Мутафова и Васил Михайлов. Сюжет, поверия, музика и действуващи лица в „Януари“ са взети от северозапад, а събитията в тази пиеса се развиват в най-българския от всички месеци. В драматизациите по Йордан Радичков участват любими на поколения актьори, които можете да чуете този четвъртък и петък. Декор не е необходим, защото гласовете са достатъчно ярки, за да рисуват богати звукови картини. Входът за „Радио Радичков“ е свободен. Пиесите ще представи ръководителят на Радиотеатъра към БНР Митко Новков.", "date": "2019.06.07", "title": "Радиотеатърът идва в Пловдив с 4 драматизации по текстове на Радичков"}
{"url": "https://www.monitor.bg:443/bg/a/view/prokuraturata-proverjava-zabranata-na-telegraf-167353", "text": "Софийска градска прокуратура е изискала преписката на прокурор Тодор Тодоров, с която той безпрецедентно разпореди на Патентното ведомство да бъде заличена марката на най-големия ежедневник у нас – вестник „Телеграф“. Това съобщи за „Монитор“ говорителят на Софийска районна прокуратура Невена Зартова. „Днес Софийска градска прокуратура иззе преписката по случая за служебна проверка“, каза Зартова. Реакцията на прокуратурата идва ден след като вестник „Телеграф“ съобщи за мракобесното посегателство срещу свободата на словото. Преди месец главният редактор на „Телеграф“ Васил Захариев сезира органите на МВР за фалшив сайт с наименование www.telegraf.bg, в който се публикуват статии на български език, нямащи нищо общо с редакционната политика на вестника. Адресът на уебсайта се различава от този на вестника единството по буквата f вместо ph. Именно заради това е поискано извършването на проверка. В четвъртък в редакцията на „Телеграф“ бе получено съобщение от Патентното ведомство с приложено прокурорско постановление, в което прокурор Тодор Тодоров разпорежда председателят на институцията да заличи търговската марка „Телеграф“, която е регистрирана през 1999 г. Основанието било, че марката „Телеграф“ /на български/ противоречала на закона, защото можела за заблуди потребителите в България с английския вестник The Telegraph.", "date": "2019.06.07", "title": "Прокуратурата проверява забраната на „Телеграф“"}
{"url": "https://www.monitor.bg:443/bg/a/view/lubomira-budakova-cenzurata-ne-e-pravo-167333", "text": "В Русия, казваше Владимир Набоков - отделът по цензура е възникнал по-рано от литературата. За съжаление, явно и в българската прокуратура има магистрати, за които цензурата продължава да е преди правото. Облещеният призрак на времена, които трябваше отдавна да са загърбени в родното държавно обвинение, придоби силует в лицето на прокурора от Софийската районна прокуратура Тодор Тодоров. Който с един замах на малката си писалка разпореди да бъде заличен от правния свят най-тиражният вестник в България - „Телеграф“. Решение, целящо едно – да остави колегите и всички нас – журналистите - без думи. И в прекия, и в преносния смисъл. Определенията и за това абсурдно наказателно постановление, и за автора му, са много, но няма да ги хабим. Това, което никога няма да си спестим обаче, е истината. Ще продължаваме да я казваме – упорито и въпреки всички тодортодоровци, които тайно и на тъмно размахват овластените от магистратската си позиция писалки. А безспорна истина е, че и по света, и у нас, винаги ще има дребни хора, в чиито мокри сънища обективната журналистика я няма. Убита от цензура, а ако се окаже твърде корава и неподлежаща на натиск – направо със забрана. От всички нас зависи дали ще им позволим да мишкуват. Журналистите – тези, за които свободата на словото, е основополагаща ценност на демокрацията, а не просто клише, няма да се поддадем на този натиск и ще продължим да задаваме неудобни въпроси. Къде са обаче всички онези институции, призвани да бранят правото, начело със самата прокуратура? Защо мълчат стотиците неправителствени организации, които се изхранват с т.нар. защита на свободата на словото? Или за тях това е просто смокинов лист, размятан по скъпоплатени форуми за заблуда на противника - обществото.", "date": "2019.06.07", "title": "Любомира Будакова: Цензурата не е право "}
{"url": "https://www.monitor.bg:443/bg/a/view/madona-iznasilena-ot-statija-167316", "text": "Американската певица Мадона, заяви, че се е почувствала като \"изнасилена\" от публикувана за нея статия във в. \"Ню Йорк таймс\" и се закани да продължи да се бори с \"патриархалното общество\", съобщи АФП. Кралицата на попмузиката припомни, че е допуснала авторката на материала да изкара дни и месеци с нея. \"Дадох й възможност да проникне в свят, който малцина могат да видят. Но журналистката избра да се съсредоточи върху тривиални теми, от рода на плата на моите завеси, етноса на дубльорката ми и възрастта ми. Всички тези неща тя изобщо не би ги споменала, ако бях мъж!\" Публикуваната обширна статия в \"Ню Йорк таймс\" бе озаглавена \"Мадона на 60\". \"Почувствах се като изнасилена, точно както това наистина ми се случи на 19 години, пристигайки в Ню Йорк!\", довери певицата. По думите на Мадона нюйоркският вестник си оставал един от бастионите на патриархата. Звездата, която през месец август миналата година навърши 60 години, се зарече никога да не изостави борбата си срещу патриархалните нагласи, дълбоко вкоренени в съвременното общество. Което имало тенденция да осквернява всичко позитивно и най-вече силните и независими жени.", "date": "2019.06.07", "title": "Мадона изнасилена от статия"}
{"url": "https://www.monitor.bg:443/bg/a/view/datchanin-shte-sviri-bylgarija-kosovo-167330", "text": "Съдийска бригада от Дания ще ръководи европейската квалификация между България и Косово на стадион \"Васил Левски\" в понеделник, 10 юни, от 21:45 часа. За главен арбитър бе определен Мадс-Кристофен Кристоферсен, а негови асистенти ще бъдат Денис Расмусен и Виктор Скюте. Делегат на двубоя е Олег Харламов от Естония, а съдийски наблюдател - Йори ван де Фелде от Белгия, съобщиха от УЕФА. От БФС пък пуснаха информация, че билетите за двубоя между България и Англия вече са в продажба. Талоните са налични онлайн в мрежата на Eventim, a двубоят в София е на 14 октомври. Цените са сериозни – по 20 лева за секторите „Б“ и „Г“, 40 лева за „В“, а в сектор „А“ ще се влиза срещу 60 лева. Има и два вида ВИП пропуски, които струват по 200 и 400 лева. За двубоя продължава и инициативата \"Семеен сектор\", която дава възможност на родителите да заведат децата си в обособена за целта зона (сектор А, блок 8) на преференциални цени - възрастният купува билет на реалната му цена за сектор А (60 лв.) и има право да заведе до три малолетни лица срещу допълнителни 2 лева на пропуск.", "date": "2019.06.07", "title": "Датчанин ще свири България - Косово"}
{"url": "https://www.monitor.bg:443/bg/a/view/jenskijat-pazar-otnovo-shte-e-domakin-na-str-eat-fest-167320", "text": "За трета поредна година Женският пазар ще стане домакин на фестивала StrEAT Fest на 8 и 9 юни от 10 до 22 ч. Реновираната част на пазара ще бъде разделена на зони, в които гостите ще могат да галят небце със занаятчийски вина, крафт бири, коктейли, сладкиши, джелато, селекция от продукти на български производители и фермери и други. Джаз бандата SoulBmoll ще застъпи на терен до обяд, а след това за настроението на посетителите ще се грижат три DJ къта, организирани от клуб “Терминал 1”. За децата ще има специална арена с надуваем замък “Не може да се съмняваме: и посветеност. Тя е и най-добрият ориентир за местните гастро-традиции, и дали ги има изобщо”, споделят организаторите на феста. Тяхната мотивация да създадат StrEAT Fest идва от посещението на различни пазари в повечето западно-европейски градове, където всеки уикенд пазарът се превръща в празник - изобилие от продукти, весели търговци, прясно приготвена храна, различни напитки и приповдигната атмосфера. Ключова част от фестивала ще бъдат двете зони с 16 избрани ресторанти, които ще адаптират менюто си за “улицата” и ще предложат на посетителите типични ястия от различни национални кухни: тайландска, японска, френска, италианска, модерна българска кухня, турска, виетнамска, мексиканска и азиатска. Останалите зони са “Напитки”, “Сладко&Солено” , “Производители” и “Фермерите”. Входът за събитието е 5 лв.", "date": "2019.06.07", "title": "Женският пазар отново ще е домакин на StrEAT Fest"}
{"url": "https://www.monitor.bg:443/bg/a/view/volejbolistite-otstypiha-i-pred-kitaj-167334", "text": "Националният отбор на България по волейбол за мъже допусна трета поредна загуба в турнира Лига на нациите. В среща от четвъртия кръг нашите отстъпиха с 0:3 (-24, -20, -17) пред домакина Китай. Мачът в Нинбо не започна по най-добрия начин за трикольорите, които бързо се оказаха в ролята на догонващи в резултата при 2:6. Постепенно обаче българският отбор изравни играта и тя започна да се води точка за точка. До 20-ата точка двата тима седяха един до друг, но тогава няколко силни изяви на Тодор Скримов, включително и негов ас, дадоха преднина на България от 23:21. Веднаха след това Скримов прати сервис в мрежата, а грешно подаване на разпределителя Георги Братоев при следващото разиграване позволи на Китай да изравни при 23:23. България имаше геймбол при 24:23, но той бе пропуснат, а веднага след това Китай реализира още две точки, за да спечели първия гейм. Това бе и преломният момент в мача и в следващите два гейма домакините категорично бяха по-добрият отбор на терена. С отлична игра в защита и мощен сервис китайците тормозеха посрещането на българския отбор. Най-видно предимството на домакините бе в третия сет, в който те водеха в един момент с 22:13. Най-резултатен за победителите от Китай бе Чуан Цзян, който наниза 16 точки. 14 прибави Чжъцзя Чжан. За България Светослав Гоцев завърши с 9 точки, 8 отбеляза Тодор Скримов, а със 7 завърши Николай Учиков. В събота е следващият мач на България от турнира в Нинбо. Съперник на нашите ще бъде световният шампион Полша. Срещата е от 11 часа българско време.", "date": "2019.06.07", "title": "Волейболистите отстъпиха и пред Китай"}
{"url": "https://www.monitor.bg:443/bg/a/view/bojko-borisov-edin-ot-osemte-superkomputri-na-es-shte-zaraboti-dogodina-v-sofija-167336", "text": "Един от осемте суперкомпютри на ЕС ще заработи догодина в София. Това написа в профила си във Фесбук премирът Бойко Борисов по повод съобщението на Европейската комисия. В Европейския съюз ще бъдат изградени общо 8 Центрове за свръхбързи изчисления, които ще работят в подкрепа на европейските научни работници, промишлеността и бизнеса и ще разработват нови приложения в множество области - от създаването на лекарства и нови материали до борбата с изменението на околната среда. Доволен съм от решението на European Commission да вложи 840 милиона евро в тази изключителна важна сфера и съм сигурен, че новите центрове ще помогнат за засилване на конкурентоспособността на ЕС. Поздравявам eврокомисар Mariya Gabriel, която положи много усилия, това да се случи.", "date": "2019.06.07", "title": "Бойко Борисов: Един от осемте суперкомпютри на ЕС ще заработи догодина в София"}
{"url": "https://www.monitor.bg:443/bg/a/view/zaradi-nacistki-pozdrav-dropkick-murphys-prekysnaha-koncerta-si-v-sofija-167340", "text": "Американската банда Dropkick Murphys се наложи да прекъсне концерта си в София. Причината – нацистки поздрав, отправен от фен в публиката Той вдигнал ръка във въздуха и започнал да крещи. Изпълнителите прекъснали концерта и се конфротирали с почитателя им, който по време на песните продължил да ги поздрави с хитлерсткия жест. Вокалистът на бандата Кен Кейси дори се оттеглил за разговор на саме с него. Изпълнителят предупредил от сцената, че ако нацистките поздрави продължават, ще спре концерта си. Неприятната ситуация прекъснала шоуто за около пет минути. най-малкото защото се излагат пред хората, които самите те канят. Всички си спомняме и какво стана на друг концерт, организиран от Radio Tangra Mega Rock - Exploited през 2007г. На Toy Dolls също имаше доста сбивания с нацисти. Проблемът няма да изчезне, ако просто си затворим очите. Очакваме вашата реакция!\", призова групата \"Хардкор и пънк сцена без расисъм\" в социалните мрежи.", "date": "2019.06.07", "title": "Заради нацистки поздрав: Dropkick Murphys прекъснаха концерта си в София"}
{"url": "https://www.monitor.bg:443/bg/a/view/sedmichen-monitoring-3-7-uni-167323", "text": "Първо класиране на първолаците. Кой успял – успял. Винаги има втори шанс за останалите. Няма да има неприет първолак, уверяват от РУО-София. По-любопитно е случващото се след класирането в т. нар. елитни училища, в които класовете по традиция набъбват наесен. Там атмосферата е нездравословна. Няма нищо по-вредно за детската психика от общуването и съревнованието с връзкарчетата, вкарани по втория начин. Каквито родителите – такива и децата им. Нагли, безпардонни и закърмени с увереността, че парите и връзките са трамплин в живота. Казват, че който се смее последен, най-добре се смее. И за уредените първолаци важи. И за амбициозните им родители. Училището на бъдещето: Учителка на първокласници ги наставлява: „Сега, ученици, ще имаме четене. По този начин хората инсталират софтуер в своя мозък. 1989 г. - образователната ни система не е перфектна, но дава много добри резултати! 2030 г. - убразувателната ni systema e жили бонба - си4ко шес! „Гражданите всеки път с изненада откриват, че яйцата не растат по дърветата. Поради тази причина петлите трябва да кукуригат, а кокошките да кудкудякат, независимо от това дали на някой му харесва или не!“. Това не е реклама за гейпарада на 8 юни, макар че звучи съвсем актуално и за тази проява. Част от изказване е на кмета на община Гажак в Югозападна Франция – Брюно Дионис дю Сежур, който излиза с инициатива характерният звуков фонд на селските региони, включващ кукуригането, кудкудякането, лаенето, цвиленето и мученето, да попадне в списък на националното наследство на Франция. На градоначалника му омръзнало срещу неговите съграждани да бъдат образувани дела заради шума, издаван от селскостопанските им животни. Фермерката Корин Фесо например се сблъскала с Темида заради петела Морис, пробуждал с кукуригането си свикналите да си поспиват по до късно виладжии. Изкукуригалите чичковци и лелички поискали от съда да се вземат мерки срещу пернатото. „Недопустимо е виладжиите да ни диктуват как да живеем живота си, изтъква кметът. Когато аз отида в града, не тръгвам да искам да бъдат премахнати светофарите и спрени автомобилите, защото не ги харесвам!“ „Боецът“ на Цветан Василев посегна на журналист, след като не му хареса въпросите. Люба Кулезич рискуваше да й отвърти и на нея един, след като тръгна да го разпитва. Оказа се, че това са едни добри въпроси и гостът се държа уважително към нея. Шефът им Цветан Василев също хареса предаването. И грантаджиите в тоги се събраха като за реклама на македонска наденица. Нещо като „Стройте се, пребройте се“. Така, трябва да се знае кой от кои е, когато се дават персонални поръчки. Голата Темида да се срамува в ъгъла. Обобщиха резултатите от миниматурите в четвърти клас – българският добре, математиката горе-долу, Човекът и природата и Човекът и обществото – пълна скръб. И тъй като монетата винаги има две страни, не можем да не ръкопляскаме във възторг. Резултатите сочат 101 процента успеваемост, като се има предвид с какви учебници боравят учителите и учениците в началния курс. Видният археолог проф. Николай Овчаров метна във въздуха поредна сензация – че Дракула бил българин. И като го емнаха, че не било така, че търсел сензация и други такива. Хич не са прави тези, които си мислят, че само се прави на интересен. Дракула в наши дни е стопроцентов българин. Има много версии с какво се занимава. В една от най-разпространените раздава бързи кредити. Има офиси на всеки ъгъл. И примамва лековерните с обещания как има едни пари за раздаване, които даже не иска чак толкова, а и не придиря много на закъсалите. Пише си го в обявите: „Кредити до 5000 лева, може и с лошо ЦКР“. От вампирските филми се знае – кръвопиецът иска информирано съгласие от жертвата си. Получи ли го, изцежда и последната капка кръв. Този подход прилагат и фирмите за бързи кредити. По тази логика и те са пълни с братовчеди на Дракула, а за мобилните оператори, горивата, ЧЕЗ и Топлофикация да не говорим. Излиза, че дракуловците по родните ширини никак не са малко. Ненаситни са. И са много далеч от героичния образ на Влад Цепеш. Колкото и да не ни харесва, ние сме всичко онова, в което ни обвиняват. Ако не припознаем Дракула, дори и само от кръвопийската му страна, това означава да се отречем и от Андрешко. А той е национален символ с тарикатщината си и селската хитрост на дребно. За Бай Ганьо да не говорим – един достолепен и снажен мъж със самочувствие. Естествено, че е повече българин от метросексуалните женчовци. По-добре той да пъчи космати гърди и да се провиква басово „Булгар! Булга-ар!“, отколкото някакъв инфантилен тип с неидентифицирана полово идентичност и епилирани гърдички да натрапва евроценностите си и да се срамува от всичко българско. С такъв най-много да си бъркате чорапогащите, хайде няма нужда. Хайде да не се правим на такива светци. Дракула може и да е герой за някои, но досега да е потънал в забрава, ако не беше легендата. А в нея той е кръвопиец. За ужас на веганите, целият прогрес в човечеството е обилно полят с кръв. „Като професионална асоциация ние нямаме никакви съмнения относно нуждата от журналистически разследвания и ползата, която носят на обществото и ще работим тази нужда да се осъзнае от колкото се може повече представители на българското общество, които да развият нетърпимост към всеки опит за ограничаване на тази важна част от журналистическата професия.“ Откъс от позиция на Асоциацията (на Прокопиев) на европейските журналисти, публикувана на 15 септември 2018 г. в подкрепа на журналисти от „Биволъ“. 5 април 2019 г. АЕЖ изпраща сигнал до германското посолство заради „предполагаема заплаха към журналист на Биволъ“. Предполагаема, правилно го прочетохте. 7 юни 2019 г. Изданията на олигарха Прокопиев и сайтовете от приятелския му кръг усилено препечатват безпрецедентна позиция на АЕЖ, в която се подкрепя и толерира физическото насилие над журналисти. Много европейско мислене, няма що. Но показва истинското лице на въпросната асоциация, която дели журналистите на наши и ваши. „Нашите“ са винаги прави, даже когато не са. За другите – як кютек. Винаги има защо. Когато журналистите от кръга „Капитал“ и дружките им от „Биволъ“ задават въпроси и размахват пръст на разни хора, това е безгранична репортерска смелост. Когато въпросите ги задават журналисти, причислени към някакъв вражески кръг, това е провокация. Дерзайте, труженици на „свободното слово“, асоциирани европейски журналисти (на Прокопиев) и други. Свободата на словото не е частен бизнес. Имаше едно време, в което всички журналисти трябваше да са по калъп и да мислят и пишат еднакво. Там ли искате да се върнем? Няма лошо. Но спонсорите ви по онова време не бяха назначени за олигарси. Ако върнем часовника на времето, току-виж приватизацията на „Каолин“ и „Дамяница“ не се случила. И тогава какво правим?", "date": "2019.06.07", "title": "Седмичен мониtоринг  (3 – 7 юни)"}
{"url": "https://www.monitor.bg:443/bg/a/view/vas-porjaza-meracite-na-boec-za-peevski-167328", "text": "Върховният административен съд (ВАС) поряза мераците на близкото до БГ Мадоф НПО „БОЕЦ“ в поредният им опит за атака срещу депутата и издател на „Телеграф медиа“ Делян Пеевски. Гражданското сдружение, което се оглавява от Георги Георгиев, изпълнява чинно поръчките на своя ментор, забегналия зад граница банкер Цветан Василев. Веднага след приключването на изборите, от НПО-то заляха ВАС с поредица от шест жалби срещу три от решенията на ЦИК, с които заличава Пеевски и лидерът на ДПС Мустафа Карадайъ от листите на движението, както и последващото решение, с което ЦИК обявява за избрани новите 17 евродепутати от България. Според съда жалбите им са недопустими и затова ги оставя без разглеждане. Основната причина пък е липсата на правен интерес от „БОЕЦ“ да жалят решението на ЦИК, тъй като не са заинтересована страна и не са били участници на вота. Всъщност от НПО-то се опитват да тълкуват превратно закона, като твърдят, че ЦИК няма право да заличи кандидати за депутати от партийните листи, дори и самите те да са подали такова заявление за отказ преди окончателното обявяване на мандатите. В резултат редица адвокати и експерти по изборна право, дори самата ЦИК обясниха, че не са нарушили закона и няма как да задължат някой да стане евродепутат против волята му.", "date": "2019.06.07", "title": "ВАС поряза мераците на „БОЕЦ“ за Пеевски"}
{"url": "https://www.monitor.bg:443/bg/a/view/deca-tancuvaha-na-ruski-romansi-i-igraha-hora-167324", "text": "Десетки деца от цигански произход се събраха във Велико Търново да участват в поредното издание на Международния детски ромски фестивал „Отворено сърце”. За разлика от миналите години обаче, този път повечето състави бяха оставили добре познатите ориенталски танци и на сцената вместо кръшни гьобеци и щракане с пръсти, си виеха български народни хора, кръшни ръченици, руски романси и взривяващи латино изпълнения. Изпълненията на малките танцьори бха толкова заразяващи, че накараха хората от публиката събрали се на сянка под дърветата в парка Марно поле, да скочат и също да заиграят. Освен танците в парка бе монтирана палатка, в която гадателка гледаше на ръка, познаваше бъдещето и казваше коя от младите моми кога ще се омъжи и колко деца ще има. заради голямата жега обаче, гадателката самоволно бе напуснала поста си и бе отишла неизвестно къде да търси прохлада. Край шадравана в парка обаче, десетина младежи роми, с подгрята кръв от една тарамбука, щракаха с пръсти и с викове „Хоп, са! Ха така!” се мъчеха да конкурират изпълнителите на сцената. Фестивалът „Отворено сърце се организира от Центъра за междуетнически диалог и толерантност „Амалипе” със съдействието на община Велико Търново. Той ще продължи три дни, до неделя.", "date": "2019.06.07", "title": "Деца играха хора на ромски фестивал"}
{"url": "https://www.monitor.bg:443/bg/a/view/dnes-e-telegraf-a-utre-167326", "text": "Всички знаят как се убиват муха и политик – с вестник. Как обаче се убива вестник с 10-годишна история и над 100-хиляден тираж? Отговорът е шокиращ: с наказателно постановление на прокурор. И то не на главния, а на n-ия районен обвинител, чието име – Тодор Тодоров, иначе никой никога не би разбрал. История, не е виц.   а утре може да се случи с всеки един от нас. Оставяме на страна юридическата абсурдност на ситуацията - оспорването на търговска марка е въпрос на гражданско, а не на наказателно право и ако някой има претенция, води дело в съда. Постановлението със сигурност ще влезе в учебниците по право като прецедент за превишаване на правомощия и погазване на демокрацията у нас. Същественото в случая е бруталното затваряне на устата на една медия. С постановлението си прокурор Тодоров на практика подготвя екзекуцията на всички медии. Защото аргументите му с лекота заличават вестникарските марки. Да се готвим ли вече и ние от „Стандарт”, г-н Тодоров? По вашите критерии ние сме в още по-тежък грях от „Телеграф”, защото не само името ни е свързано с австрийския „Дер Щандарт”, но и о, ужас – те знаят и признават това, отдавна правим и общи приложения. Така, че се присъединяваме към протестната позиция срещу това мракобесие на колегите от „Телеграф”, изпратена до главния прокурор Сотир Цацаров и Инспектората на Висшия съдебен съвет.", "date": "2019.06.07", "title": "Славка Бозукова: Днес е „Телеграф”, а утре…? "}
{"url": "https://www.monitor.bg:443/bg/a/view/planinskite-produkti-shte-mogat-da-sys-specialno-logo-167319", "text": "От днес производителите могат да обозначават продуктите си oт планински произход със специално лого, за което трябва да получат специално удостоверение и да бъдат вписани в публичен регистър. Информацията съобщиха от земеделското министерство. В „Държавен вестник“ днес е обнародвана Наредба № 4 от 28 май 2019 г. за условията и реда за използването на незадължителния термин за качество „планински продукт“. Терминът за качество „планински продукт” се използва за описание на продукти от растителен и животински произход, включително и пчелни продукти, произведени и преработени в планински райони. Понятието може да се използва и при извършване на директни доставки на непреработени продукти от производители, регистрирани по реда на Наредба №26 от 14 октомври 2010 г. за специфичните изисквания за директни доставки на малки количества суровини и храни от животински произход, уточняват от ведомството. За продукти, като например месо, животните следва да бъдат отглеждани в планински райони и да прекарат най-малко последните две трети от живота си в тях. Контролът върху употребата на логото ще се извършва от Българската агенция по безопасност на храните на всеки етап от производството, преработката и дистрибуцията.", "date": "2019.06.07", "title": "Планинските продукти със специално лого"}
{"url": "https://www.monitor.bg:443/bg/a/view/finalyt-holandija-portugalija-razpredelja-19-5-miliona-evro-167318", "text": "Холандия обърна Англия с 3:1 след продължения в португалския град Гимараеш и се класира за финала в турнира Лигата на нациите. Нападателят на „Манчестър Юнайтед“ Маркъс Рашфорд (32-дузпа) изведе англичаните напред, но след това Матайс де Лихт (73) изравни, а в продълженията след груби грешки в защитата на „трите лъва“ се стигна до автогол на Кайл Уокър в 97-ата минута и попадение на Куинси Промес (114), оформил крайния резултат. Така „оранжевите“ ще спорят за трофея с домакина на финалната надпревара Португалия, победил Швейцария също с 3:1 в първия полуфинал, но още в редовното време. Това е втори пореден мач на Англия, който е загубен след продължения. На Мондиал 2018 „трите лъва“ бяха елиминирани от Хърватия именно в добавеното време, а в лагера на британците приеха тежко отпадането. „Изключително разочаровани сме всички, защото бяхме по-добрият отбор на терена. Направихме обаче глупави грешки и ни наказаха“, съжали Стърлинг. Колегата му Хари Кейн пък стигна още по-далеч и заяви, че играчите на терена са били глупаци. Финалът на надпреварата е в неделя на „Ещадио до Драгао“ в Порто, където Португалия ще бъде символичен, но и реален домакин. Победителят в надпреварата ще спечели 10,5 милиона евро, а за загубилия остават 9 милиона евро. Титлата ще даде на шампиона и увереност, че със сигурност ще се класира за Евро 2020, дори и да не направи това чрез евроквалификациите. В мача за третото място Швейцария и Англия ще спорят в Гимараеш в неделя от 16 часа българско време, като спечелилият ще вземе 8, а загубилият – 7 милиона евро.", "date": "2019.06.07", "title": "Финалът Холандия - Португалия разпределя 19,5 милиона евро"}
{"url": "https://www.monitor.bg:443/bg/a/view/hendsfri-restorant-otvarja-vrati-v-london-167322", "text": "В Лондон на 11 юни ще бъде открит първият хендсфри ресторант, в който ръцете на клиентите ще останат свободни и те ще бъдат хранени и поени от сервитьорите, съобщава в. \"Метро\". Заведението носи подобаващото название \"Горе ръцете!\". То се е вдъхновило от местна традиция в Банкок, столицата на Тайланд, където особено важните гости се почитат по този начин. В лондонския ресторант келнерите ще използват китайски клечки за хранене, за да поднасят храната от чиниите в устата на клиентите. По зададен сигнал те ще долепват и чашите с напитките до устните на клиентите. Кувертите за новото заведение се предлагат срещу 20 британски лири. В менюто са включени изискани специалитети от азиатската кухня.", "date": "2019.06.07", "title": "Хендсфри ресторант отваря врати в Лондон"}
{"url": "https://www.monitor.bg:443/bg/a/view/iznasilenata-ot-nejmar-pomosht-zaplashvat-me-167321", "text": "Бразилският модел Нажила Триндаде, която обвини футболната звезда Неймар в изнасилване, за пореден път се оплака от агресивна атака. Този път посегателството срещу нея не е физическо, а психическо и е станало по телефона от известен бразилски адвокат. \"Обади ми се и ме заплаши, че може да ме вкара в затвора. Каза, че няма да му трябва много време, за да го направи, ако не оттегля обвиненията си. Вече нямам личен живот и трябва да живея в хотел. Не мога да виждам сина си. За Бога, не съм от стомана. Нужна ми е помощ. Знам, че той има много пари и може да купи всеки, но това не променя фактите\", оплака се блондинката. Междувременно Неймар посети полицейски офис в Рио де Жанейро за повторно изслушване по делото за изнасилване, което се води срещу него. При огромен медиен интерес звездата пристигна в полицията на инвалидна количка заради контузията, която претърпя в контролата на националния си тим срещу Катар. От спортния концерн Nike, чието скъпоплатено рекламно лице е Неймар, пък съобщиха, че следят с тревога събитията, но за момента не мислят за прекратяване на партньорството.", "date": "2019.06.07", "title": "Изнасилената от Неймар: Помощ, заплашват ме"}
{"url": "https://www.monitor.bg:443/bg/a/view/atletite-s-8-vyrhovi-rezultata-na-diamantenata-liga-v-rim-167325", "text": "Осем най-добри постижения в света за сезона направиха лекоатлетите по време на състезанията от Диамантената лига в Рим. В очаквания с голям интерес сблъсък на 200 м при мъжете Майкъл Норман (САЩ) триумфира с 19,70 сек., като изпревари само с 0,02 сек. сънародника си Ноа Лайлс. Това беше най-бързото бягане в дисциплината на италианска земя в историята. Двукратната олимпийска шампионка Илейн Томпсън (Ям) триумфира в спринта на 100 м също с най-добър резултат за годината. Със силно бягане във втората половина на дистанцията тя финишира първа за 10,89 сек., като изпревари с 5 стотни от секундата европейската шампионка Дина Ашър-Смит (Вбр). Американецът Донован Бразиър изпревари със сантиметри на финала Найджъл Амос (Бот), за да спечели бягането на 800 м за 1:43,63 минута, с 2 стотни от секундата пред Амос. Световната рекордьорка Гензебе Дибаба (Ет) беше най-бърза на 1500 м с 3:56,28 мин., като изпревари с по-малко от половин секунда британката Лора Мюър (3:56,73). Германката Малалайка Михамбо победи на троен скок със 7,07 м. Другите три върхови резултата за сезона се получиха в бягането на 3000 м стипълчейз Бенджамин Киген от Кения (8:06,13 мин.), в бягането на 5000 м - Телахун Бекеле от Етиопия (12:52,98 мин.) и в скока на височина - Богдан Бондаренко от Украйна с 231 см. Шведката Ангелика Бергман спечели на овчарски скок с нов национален рекорд от 4,76 метра.  ", "date": "2019.06.07", "title": "Атлетите с 8 върхови резултата на Диамантената лига в Рим"}
{"url": "https://www.monitor.bg:443/bg/a/view/sa-sht-njama-da-priemat-turski-piloti-za-obuchenie-167317", "text": "Съединените щати са взели решение да преустановят приема на нови военни пилоти от Турция за обучение по пилотиране на изтребителите бомбардировачи Ф-35, съобщи Ройтерс. Агенцията отбеляза, че това е явен признак за разрастващ се спор заради плановете на Анкара да закупи руски зенитно-ракетни комплекси. Двете членки на НАТО влязоха в пререкания, след като Турция поръча от Русия системи С-400, които според Вашингтон представляват заплаха за самолетите Ф-35, каквито Анкара също планира да купи. САЩ казват, че Турция не може да има и двете, но досега не са предприемали стъпки за изваждане на турските пилоти от тренировъчната програма. В момента четирима турски пилоти се обучават във военновъздушна база в Аризона. Още двама турски пилоти са в базата и работят като инструктори. Освен шестимата пилоти, там има още 20 турци, получаващи обучение по поддръжката на самолетите, показват данни на американските въоръжени сили. Турция изрази интерес да закупи 100 самолета на обща стойност от 9 милиарда долара.", "date": "2019.06.07", "title": "САЩ няма да приемат турски пилоти за обучение "}
{"url": "https://www.monitor.bg:443/bg/a/view/10-15-na-sto-po-niski-dobivi-ot-pshenica-tazi-godina-167308", "text": "Над 40 сорта зърнено-житни култури представи днес Добруджанския земеделски институт край Генерал Тошево, в рамките на Деня на отворените врати. Тази година той бе под наслов „Дни на Тодор Рачински”, във връзка с 90-годишнината  от рождението на бележития селекционер на пшеница. На събитието присъстваха представители на селскостопанската наука, агробизнесмени, експерти и земеделски производители, служители на научната база, представители на фирма „Тарар” от Турция, с която институтът поддържа партньорски връзки. Представителите на фирма „Тарар”  връчиха почетни плакети за реализиране на достижения  на Добруджанския земеделски институт на територията на република Турция. На гостите бяха представени 26 сорта обикновена зимна пшеница, 5 – твърда пшеница, 8 сорта тритикале и 2 сорта пивоварен многореден фуражен ечемик, създадени и отглеждани в опитните полета в производствените участъци на ДЗИ, както и най-новата селекция зърнено-бобови култури и няколко хибрида слънчоглед. Според проф. д-р Иван Киряков, завеждащ отдел „Селекция на зърнено-житни и бобови култури“ в Добруджанския земеделски институт, сортовете на ДЗИ са с по-висока студоустойчивост и по-добра приспособимост към микроклимата, както и висока толерантност към засушаването. Около 10-15 процента по-ниски добиви от пшеница се очакват тази година, прогнозира проф. Киряков. Средният добив ще е около 500 кг от декар. В България има около 10 млн. декара с жито, а в Украйна те са 150 млн. В момента там състоянието на посевите е много добро. Цените на пазара се определят от страните в Черноморския басейн. Препоръките на специалистите са тази година производителите да не задържат дълго продукцията си, в очакване на по-високи цени.", "date": "2019.06.07", "title": "10-15 на сто по-ниски добиви от пшеница тази година"}
{"url": "https://www.monitor.bg:443/bg/a/view/nasilnik-napravi-za-smjah-policejskoto-v-torino-167312", "text": "Силите за сигурност в Италия търсят от вторник под дърво и камък трийсет и пет годишния габонец Лей Муса, който направи за смях полицаите от управлението в Торино. Той бил арестуван за изнасилване и бил докаран за разпит в сградата същия ден рано сутринта. Когато прокурорката Джулия Русо свършила работата си, униформените извели задържания и го накарали да седне на стол в коридора. Двама от пазвантите отишли да повикат колегите си – затворнически надзиратели, за да отведат габонеца в пандиза. Трето ченге останало да го пази, но останало като ударено от гръм, когато арестуваният направил от стола си мощно кълбо назад и излетял през разбитото от тялото му стъкло на прозореца. Независимо от това, че се стоварил на улицата от втория етаж, Лей Муса побягнал здрав и прав като истински спринтьор. А търтилият да го гони полицаи се отказал от начинанието си още на първата пресечка, защото сърцето му щяло да се пръсне от тупкане. А имигрантът от Габон бил известен от доста време на хората на реда като пласьор на дребно на наркотици и като елементарен крадец. На няколко пъти той бил задържан, но бил пускан на свобода по преценка на съдебните власти. На миналия Великден обаче Лей Муса изнасилил 41 годишна италианка, която му била представена от негова ортачка – мароканка, за да й продаде дрога. Нямала обаче достатъчно пари и за да не му остане длъжница, габонецът я изнасилил. На другия ден обаче жената го изпяла в полицията...", "date": "2019.06.07", "title": "Насилник направи за смях полицейското в Торино"}
{"url": "https://www.monitor.bg:443/bg/a/view/emil-kostadinov-vze-izpit-za-trenior-167327", "text": "Футболната легенда Емил Костадинов и техническият директор на „Ботев“ (Пловдив) Асен Караславов, които са част от първия випуск на специалност „Спорт“ в Югозападния университет „Неофит Рилски“, успешно издържаха държавния практически изпит. Двамата национали, обучаващи се за треньори по футбол, бяха изпитани от тричленна комисия с председател доц. д-р Стефан Капралов, който е и ръководител на катедра „Спорт“ към Факултета по обществено здраве, здравни грижи и спорт. Държавният практически изпит се проведе в село Рилци, където Костадинов и Караславов проведоха открита тренировка с деца и юноши от школата на „Пирин“. Съветът, който Емил Костадинов и Асен Караславов дадоха на бъдещите футболисти, бе да тренират повече, за да бъдат успешни на терена. От университета се похвалиха, че сред студентите са още популятни имена в спорта, сред които европейската шампионка по борба Биляна Дудова, олимпийската медалиста Елица Янкова, треньорът на “Черно Море” Илиян Илиев, футболистът на „Ботев“ (Пловдив) Лъчезар Балтанов и колегата му в „Славия“ Георги Петков.", "date": "2019.06.07", "title": "Емил Костадинов взе изпит за треньор"}
{"url": "https://www.monitor.bg:443/bg/a/view/100-evro-globa-za-biskvitka-na-gylyb-v-italija-167313", "text": "Синьора Елизабета Б. от намиращия се между Милано и Торино град Алесандрия бе глобена със 100 евро заради подхвърлена на гълъб бисквитка.  Случката е от завчера и мястото й е паркът в центъра на населеното място. Госпожата ходела почти всеки ден там и носела на населяващите го пернати трохи от домашната трапеза, бисквити, а понякога жито и царевица. Да, ама преди известно кметът на Алесандрия забранил да се дава на ставащите доста досадни гълъби каквато й да е храна с цел да се спре тяхното размножаване. Къде от незнание, къде от угризения да не остави без храна хвърчащите си приятели жената обаче не се съобразила с разпореждането на първия местен гражданин. И оня ден двама униформили я спипали на „местопрестъплението“, след което й откъснали квитанцията на глобата...", "date": "2019.06.07", "title": "100 евро глоба за бисквитка на гълъб в Италия"}
{"url": "https://www.monitor.bg:443/bg/a/view/jivakyt-skacha-do-32-gradusa-utre-167309", "text": "На слънчево време, почти без валежи, ще се радваме утре. Така живакът ще се покачи до 32 градуса на места. В неделя обаче ще се активизира нова порция валежи. Времето ще се задържи дъждовно до средата на новата работна седмица. Отново ще има риск от бури, градушки и мощни гръмотевични бури. Температурите слабо ще се понижат. От четвъртък до края на идната седмица ще се радваме на истинско лято. Най-сериозно ще бъде затоплянето в петък, когато температурите ще се повишат до 36-38 градуса.", "date": "2019.06.07", "title": "Живакът скача до 32 градуса утре"}
{"url": "https://www.monitor.bg:443/bg/a/view/fandykova-i-praktiker-otkriha-nova-sportna-ploshtadka-167314", "text": "Нова спортна площадка бе открита днес в столичния квартал „Дружба“ 2. Тя е изградена от верига хипермаркети за дома и градината „Практикер“, със съдействието на Столична община. Специални гости на събитието бяха кметът на София Йорданка Фандъкова и Тодор Белчев, председател на Съвета на директорите на „Видеолукс Холдинг“. Спортната площадка се намира в междублоково пространство, до бл. 411 в „Дружба“ 2. Тя е с размери 20х40 м и на нея могат да се играят мини футбол, баскетбол и хандбал. Площадката е оградена и осветена, положен е нов асфалт, а достъпът до нея е безплатен и свободен. Новата придобивка е подарък от „Практикер“ за жителите на района по повод откриването на напълно обновения хипермаркет на „Цариградско шосе“. Откриването ѝ бе отпразнувано със спортно състезание между ученици на 163 ОУ „Черноризец Храбър“. Всички участници в игрите получиха подаръци от „Практикер“.", "date": "2019.06.07", "title": "Фандъкова и „Практикер“ откриха нова спортна площадка"}
{"url": "https://www.monitor.bg:443/bg/a/view/malchugani-tvorjat-pejat-i-tancuvat-v-starija-grad-v-panoramata-na-detskoto-tvorchestvo-167315", "text": "Талантливи малчугани от цялата страна ще вземат участие в Панорама на детското творчество тази събота и неделя в Старинен Пловдив. От 09 до 18 часа и в двата дни в пространството пред Къща-музей „Златю Бояджиев“ на ул. „Съборна“ 18 ще се състои Панорама на детското творчество 2019 „И ний сме дали нещо на света...”  Проектът е на Сдружение „Духовно огледало“ и се осъществява с финансовата подкрепа на Община Пловдив, като част от Културния календар на града и част от Празниците на детето в Старинен Пловдив. През дните на Панорама на детското творчество, къща-музей „Златю Бояджиев“, традиционно се превръща в къща на творчествата на децата и младите хора. На улицата и пространствата около къщата-музей ще се разположат работещи ателиета на поканените творчески школи от страната. Всяка школа ще аранжира и своя изложба. В пространството до музея ще има  и озвучена открита сцена, на която децата и младите хора ще се изявяват в областите на музиката и танца.   СНИМКИ АРХИВ АВТОРЪТ", "date": "2019.06.07", "title": "Малчугани творят, пеят и танцуват в Стария град в Панорамата на детското творчество "}
{"url": "https://www.monitor.bg:443/bg/a/view/v-bylgarija-shte-e-edin-ot-osemte-superkomputyra-na-es-167310", "text": "Европейската комисия съобщи, че на осем места в ЕС ще бъдат създадени центрове за суперкомпютри - София, Барселона (Испания), Болоня (Италия), Каяни (Финландия), Миню (Португалия), Острава (Чехия), Бисен (Люксембург) и Марибор (Словения). Центровете за свръхбързи изчисления ще работят в подкрепа на европейските научни изследвания, промишлеността и бизнеса, и ще разработват нови приложения в множество области - от създаването на лекарства и нови материали, до борбата с изменението на околната среда, се посочва в съобщението на комисията. С работата на центровете ще бъде подпомогнато разработването на основни приложения в области като персонализираната медицина, разработката на лекарства, биоинженерството, прогнозите за времето. Заедно със средствата от ЕС общият бюджет за тези дейности ще бъде 840 милиона евро. Суперизчисленията помагат за предвиждания на времето, което дава възможност за задействане на системите за ранно предупреждение при сложни метеорологични явления. Те се използват и при решаването на сложни физични уравнения, които представят процесите и взаимодействията на ново лекарство с човешките тъкани. Във въздухоплаването и производството на автомобили също се използват суперкомпютри за създаване на сложни модели за изпитанията на отделни части, както и на цели самолети и автомобили. Суперкомпютрите са от решаващо значение при мащабни симулации и за оценката на данни, което ги превръща в изключително важна част от разработването на изкуствен интелект. Машините се използват и за повишаването на киберсигурността, както и при блоковите вериги, се посочва в съобщението. Очаква се суперкомпютрите да заработят във втората половина на следващата година. Те ще бъдат свързани с общоевропейската високоскоростна мрежа. До 2027 г. ЕК предлага да бъдат предвидени 2,7 млрд. евро за финансиране на суперизчисления.", "date": "2019.06.07", "title": "В България ще е един от осемте суперкомпютъра на ЕС"}
{"url": "https://www.monitor.bg:443/bg/a/view/opasnost-v-nebeto-desetki-ruski-piloti-s-falshivi-diplomi-167303", "text": "Проверка на Генералната прокуратура на Русия разкри груби нарушение на въздушната безопасност. Установено е, че десетки действащи пилоти са с недействителни дипломи. Удостоверенията за образованието им били издадени от Южно-Уралския държавен университет, който не притежава лицензия за подготовка на летци. В момента прокуратурата е подала в съда искове за отнемането на разрешителните за летене на 103 пилота. Проверката бе проведена след аварията с Ан-148 край Москва, при която през февруари м.г. загинаха 71 души. Пилотите на злощастния лайнер също били възпитаници на споменатия ВУЗ и фактически били с недействителни дипломи. Самолетът принадлежеше на Саратовските авиолинии и изпълняваше редовен полет по направлението Москва-Орск. Сигналът на лайнера изчезна от радарите броени минути след излитането от столичното летище „Домодедово“. Следователите стигнаха до извода, че причина за аварията е станала банална грешка на екипажа, чиито членове забравили да включат системата за отопление на датчиците за определяне на скоростта, в следствие на което те се заледили. Съгласно данните от разшифроването на „черните кутии“ на Ан-148, командирът на полета получил неверни сведения и увеличил допълнително скоростта на самолета и го въвел в пикиране. Освен това пилотите не спазили още една инструкция – те нарушили ъгъла на наклон на лайнера, поради което той загубил управляемост.", "date": "2019.06.07", "title": "Опасност в небето: Десетки руски пилоти с фалшиви дипломи "}
{"url": "https://www.monitor.bg:443/bg/a/view/zvezda-ot-otkradnat-jivot-podkrepi-horata-s-mnojestvena-skleroza-video-167304", "text": "Какво събира в столичен склад звезда от медицинската драма „Откраднат живот“, шампион по кикбокс и балерина с афинитет към високите скорости? Отговорът е: група P.I.F. и видеото към актуалния им сингъл „Понякога“. Актрисата Ирина Митева, спортистът Симеон Наковски и грацията на мотор Юлита Тодорова са сред героите, чиито вътрешни битки са пресъздадени натуралистично от режисьора Лъчезар Аврамов. Песента „Понякога“ е посветена на хората с множествена склероза. „Това е и песен за желанието да продължиш напред въпреки неравностите по пътя. Да избереш да живееш живота с всичките му есктремни спадове и неочаквани възходи. и да приеме личната си драма като безценен урок.“, споделя фронтменът Димо Стоянов. За снимачен терен на „Понякога“ продуцентите от Premier Studios избират студията на Кирил Станоев, които се помещават в огромен склад и с десетките си тематични кътчета-декори са притегателен център за арт фотография. Каузата на P.I.F. с лицата си в „Понякога“ подкрепят още Венцислав Сариев, Йама Йоани Боне, Татяна Монева, Йоана Йорданова, Лина Мухидин и Деси Моралез. Целият екип участва безвъзмездно в проекта.", "date": "2019.06.07", "title": "Звезда от „Откраднат живот“ подкрепи хората с множествена склероза (ВИДЕО)"}
{"url": "https://www.monitor.bg:443/bg/a/view/pojar-izpepeli-gkpp-zlatarevo-167298", "text": "Митничари и граничари са участвали в евакуацията на ГКПП Злтарево, това съобщиха от Агенция \"Митници\" пред \"Монитор\". Голям пожар изпепели административната сграда на граничния пункт Златарево към република Северна Македония. Огънят е тръгнал в четвъртък около 17 часа от първия етаж и е обхванал цялата сграда. Два  пожарни автомобила със 7 пожарникари личен състав от Петрич са успяли да загасят пламъците. Установено е, че огнената стихия е тръгнала от електрическото табло на първия етаж. Причинени са материални щети за много десетки хиляди лева.  За късмет няма пострадали хора, защото всички в сградата са се спасили на пътното платно. “Разследването, което направихме сочи, че няма данни за умишлен палеж. Става дума за повреда в елтаблото, откъдето е тръгнал пожара,“ каза за “Монитор“ ст. комисар Николай Хаджиев, шеф на ОДП – Благоевград. Според първоначалната информация митничарите на смяна не били видели запалилото се елтабло на първия етаж и не са взели своевременно мерки, преди да звънят на тел.112. Оказва се обаче, че първоначалната евакуация на мястото е извършена именно от дежурните по смяна граничари и митничари. От Агенция \"Митници\" подчертаха, че служителите им са реагирали светкавично и са опитали сами да локализират пожара. Освен това веднага подали сигнал за случващото се на спешния телефон 112 и са организирали служителите на пункта, както и преминаващите границата да бъдат евакуирани на безопасно разтояние, докато дойдат пожарните екипи.  Още снощи пък е  била преустановена забраната за пропускане през граничния пункт на всички видове превозни средства. Вече преминават само леки коли, мотоциклети и пешеходци.  Пътуващите камиони и автобуси за република Северна Македония се пренасочват към граничните пунктове ГКПП - Станке Лисичково и ГКПП - Гюешево, както и през Кулата за Гърция през Гевгелия.", "date": "2019.06.07", "title": "Митничари и граничари евакуирали горящия ГКПП Златарево (ОБНОВЕНА)"}
{"url": "https://www.monitor.bg:443/bg/a/view/samoubi-se-agent-akademik-i-pak-peevski-e-vinoven-167311", "text": "Тъжна вест! На 7 юни се „самоуби“ агент Академик. И тъй като православните свещеници не опяват самоубийци, придворният журналист на Цветан Василев сам си се опя, ожали се, яде жито и си запали свещ. Направи го не на централните софийски гробища, а в собствения си интригантски сайт - „Фрогнюз“. При това агент Академик посочва и виновник за трагическата си „смърт“ - държавата и прокуратурата. А държавата и прокуратурата се управляват и изпълняват прищевките, то се се знае - според слугите на олигархията това е депутатът и издател на „Телеграф медиа“ Делян Пеевски. „Самоубийството“ става само ден след като един самозабравил се прокурор от уж управляваната от Пеевски прокуратура поиска да бъде закрит най-тиражния български всекидневник - „Телеграф“. Случайност ли е това? Не, съгласувана атака. Гнусно, неуважително и цинично е да се говори и пише за жив човек като за умрял. Пък и децата знаят, че със смъртта шега на бива. Но Огнян Стефанов го направи със самия себе си – предварително се обяви за покойник. С древногръцки трагизъм, с пророчески апломб бившият агент на ДС съобщи, че ще бъде самоубит. Или катастрофиран. Но вместо погребалния марш, Стефанов пусна старата плоча за Пеевски. С поредица от гнусни намеци, със серия от лъжи, с академична последователност той повтаря опорките за Пеевски. Тъй че и простите му ментори да се светнат, даже ако са на шише уиски, че едва ли не депутатът имал интерес от физическото му отстраняване. А това вече минава границата и на най-гнусното. И е дори подсъдно. Защото доносникът безпардонно раздава тежки обвинения. За които може и да му се наложи да отговаря в съда. Школата на мрачната Държавна сигурност няма морални граници, няма скрупули. Убийства, „самоубийства“, доноси, изнудвания. Всичко влиза в репертоара й. Не се тревожете, че ще ви самоубият, г-н Стефанов. Вие много отдавна се самоубихте. Още когато се съгласихте да доносничите срещу колеги и приятели под псевдонима Академик. Вие винаги възкръсвате от пепелта на собственото си самоунижение. За да обслужвате господарите си – били те мафиоти или бивши ченгета, били те пишман-банкери. Хората не са забравили аферата „Опасните“ - мръснишко-интригантски ченгесарски сайт, в който вие, Академик, имахте главна роля. Тогава пак се самоубихте. Вие самоубивате всекидневно и българската журналистика – с клеветническите брътвежи в сайта си, които са добре платени. Хората помнят и как захлебихте милион и половина от държавното дружество „Слънчев бряг“. Дебелите, мазни халваджийски тефтери на банкера-беглец Цветан Василев помнят, че вие, Академик, бяхте един от най-честите посетители в кабинета на мустакатия господар. Там Василев раздаваше задачите и разпределяше кинтите, нали? Правеше го паралелно с основната си цел – да окраде КТБ, като ужили вложителите. Тогава, Академик, вие отново са самоубихте. Както се самоубхте и със страхливия си самоубийствен текст, с който уж показвате храброст. Показахте единствено, че за вашия цинизъм няма дъно. Та дори и в нескопосания опит да се сравните с титана на честното слово Йосиф Хербст. Вие, Академик, не сте самурай, и не извършвате самоубийство на честта – харакири. Вие сте просто един ревльо.", "date": "2019.06.07", "title": "„Самоуби“ се агент Академик. И пак Пеевски е виновен..."}
{"url": "https://www.monitor.bg:443/bg/a/view/kontuzija-sprja-hristov-za-vtori-medal-na-svetovnoto-167297", "text": "Христо Христов спечели бронз в първото движение, но травма му попречи да завърши двубоя на продължаващото във Фиджи световно първенство по вдигане на тежести за младежи до 20 г. Българинът си осигури бронза в изхвърлянето на кат. до 109 кг със 175 кг. Христо започна без проблем със 166 кг, припряност бе причината да не вдигне 171 кг във втория опит, а в третия успя на 175 кг. Лидер на почивката бе узбекът Акбар Джураев със 182 кг, пред руснака Данил Вагайцев, който бе с резултата на българина. В изтласкването Христов промени първоначалната си заявка от 190 на 200 кг, които вдигна над глава, но с добутване. Последва втори неуспешен опит на същата тежест, предизвикал остра болка в кръста и отпадане от състезанието. Световен шампион стана Джураев с 398 кг, сребро за Сангун Хван (Южна Корея) 384, трети е Вагайцев с 381 кг. 18-годишният в момента Христо бе единственият ни участник на световното. Той е вицешампион от младежката олимпиада в Буенос Айрес 2018 в кат. над 85 кг. В колекцията си талантливият варненец има световна титла при 17-годишните в кат. 94 кг от Банкок. Миналата година той стана и европейски шампион за същата възраст от Косово и четвърти при 20-годишните в Албания.", "date": "2019.06.07", "title": "Контузия спря Христов за втори медал на световното"}
{"url": "https://www.monitor.bg:443/bg/a/view/stroitelstvoto-s-lek-ryst-prez-april-sprjamo-mart-167296", "text": "По предварителни данни на Националния статистически институт през април индексът на продукцията в сектор \"Строителство\", изчислен въз основа на сезонни данни, е с 0,4% над равнището от предходния месец. Календарните данни показват увеличение с 5,8 на сто на строителната продукция през април 2019 г. в сравнение със същия месец на 2018 г. През април 2019 г. индексът на произведената строителна продукция, изчислен от сезонни данни, е над равнището от предходния месец, като продукцията от сградното строителство се увеличава с 0,6%, а от гражданското/инженерното строителство - с 0,1 на сто. На годишна база нарастването на строителната продукция през април 2019 г., изчислено от календарните данни, се определя от положителния темп при сградното строителство, където ръстът е с 10,8 на сто, докато при гражданското/инженерното строителство е регистрирано намаление с 0,9%.", "date": "2019.06.07", "title": "Строителството с лек ръст през април спрямо март"}
{"url": "https://www.monitor.bg:443/bg/a/view/uchenik-ot-plovdiv-izobreti-robot-na-4-kraka-shte-patentova-chertejite-167300", "text": "Десетокласник от пловдивската Математическа гимназия изобрети робот на 4 крака. Йордан Цветков е кръстил разработката си ИРЕКС и твърди, че това лято ще направи негово подобрение, което ще бъде вече с академична насоченост. Роботът ИРЕКС бе представен в Пловдив от Йордан в рамките на форума „Аз променям моето училище”. В представянето на авторски проекти, инициативи и каузи, които са подкрепили, участваха ученици от 20 основни и средни училища, езикови и професионални гимназии в Пловдив. „Моят робот е предвиден да замести обичайно използваните в училище лего комплекти, главно защото те са скъпи и не предлагат толкова голяма функционалност и не показват на учениците истинското програмиране. Неговата конструкция е така направена, че да бъде възможно най-лесна за сглобяване и едновременно с това замяната на компоненти  да е лесна”, казва Йордан Цветков. По думите му роботът може да функционира и само на три крака, когато има нужда. Най-важната му характеристика обаче е цената му, която може да достигне до едва 60 лева, ако се ползват при сглобката му, заменими компоненти. За робота ученикът от Математическата гимназия в Пловдив дори вече има запитване от училище във Варна. Той обмисля да патентова чертежите на ИРЕКС, но не и в Патентното бюро, защото там процедурата щяла да бъде по-скъпа от самия робот. Заедно с Йордан на форума бяха и ученици от Професионалната гимназия по хранителни технологии. Те представиха уникална био козметика, произведена от ученическата им фирма „Скай Бюти козметик”, разказва Владимир Благоев от професионалната гимназия. „Произвеждаме кремове за лице, крака и балсам за устни.  Наш ръководител, който преди е работил в тази индустрия, ни даде идеята и на нас ни стана интересно. Използваме само естествени продукти, без парабени. Изпитваме продукцията си в нашите четири напълно обновени и модерни лаборатории”, казва ученикът. На форума в Пловдив бе и Иван Пенков от Професионалната гимназия по електротехника и електроника. Той и съучениците му презентираха устройства, които сами са изработили. Едно от тях е честотомер, тоест – генератор, с който може да се даде честота и да бъде измерена. Други устройства правят различни светлинни ефекти, които могат да бъдат така „програмирани”, че да направят истинско светлинно шоу. Димитър Чакъров от Математическата гимназия презентира представителното събитие за научни разработки на негови съученици „Експо МГ”. „Събитието се проведе пилотно на 29 април т.г. Имахме 9 проекта, които бяха представени в рамките на 3 часа. Проектите са авторски разработки на мои съученици, като някои от тях са правени с научни ръководители. Моят проект е нишеста тематика в криптографията и в общи линии е по средата между математиката и информатиката”, обяснява Димитър. Само преди три седмици той е спечелил специална награда за проекта си, който е представил на форум във Финикс, Аризона. В тазгодишното издание на най-големия форум за наука за ученици в средното образование в САЩ са участвали около 1800 ученици. „Специфичните схеми ни позволяват да работим с информация, докато тя е криптирана. Но само да кажа, че тези системи аз не съм ги направил. Аз ги анализирам, за да станат те по-добри”, обяснява за проекта си той. В програмата на събитието „Аз променям моето училище” бяха предвидени демонстрации на измерване захарното съдържание на плодови сокове и определяне нивото на радиация на околната среда. Гимназисти представиха изследване за енергията на бъдещето. Публиката разбра и какво са „Замръзнали картини”, и как петокласници вече програмират първите си сайтове. Пловдивско училище, въвело 3D виртуална реалност, демонстрира по какъв начин се променят учебните часовете по отделни предмети. Форумът няма състезателен или конкурсен характер. Не се извършва класиране, но всички ученици получиха плакети за участието си.", "date": "2019.06.07", "title": "Ученик от Пловдив изобрети робот на 4 крака, ще патентова чертежите (СНИМКИ, ВИДЕО)"}
{"url": "https://www.monitor.bg:443/bg/a/view/syvetite-na-pornoboginja-kym-myjete-167299", "text": "Порнозвездите са експерти в секса. Така че когато представители на бранша решат да споделят интимни тайни и препоръки, е добре заинтересованите да се вслушат в тях. В свое скорошно видео в YouTube колумбийската еротична актриса Есперанса Гомес разкрива коя е основната грешка, допускана от мъжете в спалнята. Според 39-годишната Гомес твърде много представители на силния пол \"кръшкат\" от предварителната любовната игра. \"Доста мъже не си дават труда да научат как да предразполагат и съблазняват жените. Повечето от тях просто искат да \"карат направо\", споделя еротичната актриса. Гомес съветва представителите на силния пол да намират повече време за \"мръсни думички\", за да настроят партньорките си за интимност, преди да преминат към еротично докосване, пише в. \"Дейли стар\", цитиран от БТА. \"Жените искат да им нашепват неща, които събуждат желанието им за секс. Харесва ни да чуваме съблазнителен мъжки глас. Обичаме също да бъдем докосвани\", казва порнозвездата. Ако мъжът вече е успял да настрои жената за интимност, следващият ход, който може да приложи, е някоя от актуалните напоследък техники. В последно време на популярност сред двойките се радват позата \"Русалка\", в която мъжът коленичи и повдига таза на партньорката си, а тя поставя краката си върху рамото му, както и тантрическият секс.", "date": "2019.06.07", "title": "Съветите на порнобогиня към мъжете"}
{"url": "https://www.monitor.bg:443/bg/a/view/trymp-gotvi-nov-rejim-na-izvynredno-polojenie-za-meksik-167305", "text": "Президентът на САЩ Доналд Тръмп планира да обяви въвеждане на нов режим на извънредно положение по отношение на Мексико, с цел противодействие на нелегалната имиграция и контрабандата на наркотици от латиноамериканската страна, пише изданието The Hill, позовавайки се на предварителен вариант на декларацията. „САЩ нееднократно са се обръщали към правителството на Мексико, за да поеме то отговорност и да помогне да се намали мащаба на тази масова имиграция. Но правителството на Мексико не предприе достатъчно действия, за да смекчи този проблем, като позволи на това масово нарушение на границата да се засили и не успя да защити своята собствена южна граница“, се казва в документа. Изданието отбелязва, че в случай на въвеждане в действие на подобна декларация, то може да има опит на Конгреса на САЩ да я блокира, както вече се случи с февруарската декларация за въвеждане на режим на извънредно положение на южната американска граница. За намерението да бъде внесена такава блокираща резолюция вече съобщи високопоставен представител на демократите от Палатата на представителите. Както и предишния път, обаче президентът Тръмп може да наложи вето на резолюцията, допълва изданието.", "date": "2019.06.07", "title": "Тръмп готви нов режим на извънредно положение за Мексико"}
{"url": "https://www.monitor.bg:443/bg/a/view/barti-i-vondrushova-opredeljat-novata-shampionka-v-parij-167306", "text": "Австралийката Ашли Барти и чехкинята Маркета Вондрушова ще играят във финала на Откритото първенство на Франция по тенис при жените. И за двете това ще бъде първи мач за титлата на турнир от \"Големия шлем\". Полуфиналните двубои и на двете днес бяха белязани от обрати. На корт \"Сюзан Ланглен\" Барти победи с 6:7(4), 6:3, 6:3 американската сензация Аманда Анисимова. Срещата започна отлично за Барти, която поведе с 4:0 гейма след само 9 минути игра. Австралийката спечели и подаването си за 5:0 и водеше с 40:15 в шестия гейм, когато изведнъж ролите се смениха и Анисимова влезе в невероятна серия. 17-годишната американка не само отрази първите два сетбола на съперничката си, но успя да спечели следващите 6 гейма и да получи възможност да сервира за спечелването на сета при 6:5 в своя полза. Тогава обаче Барти най-сетне се съвзе от шока и върна пробива, за да вкара първия сет в тайбрек. В него ранното предимство отново бе за Барти, която при смяната на полетата водеше с 4:2 точки, но серия от 5 последователни осигури на Анисимова първата част. Окрилена от обрата, който сътвори, тийнейджърката бързо поведе с 3:0 гейма във втория сет и вече се виждаше на финала. Тогава обаче настъпи поредният обрат в мача и Барти взе 6 последователни гейма, за да изравни след 6:3. В третия сет Анисимова първа стигна до пробив в третия гейм, но веднага след това Барти изравни за 2:2. Австралийката направи нов пробив за 4:2 и получи първите си три мачбола на сервис на съперничката си при 5:2 в своя полза. Анисимова ги отрази, след което спаси още два мачбола при сервиса на Барти. При шестата си възможност да затвори мача обаче австралийката успя, с което се класира и за първия си финал на сингъл на \"Ролан Гарос\". Обрати имаше и в мача между Маркета Вондрушова и британката Йохана Конта, който завърши с победа на чехкинята със 7:5, 6:2(2). И в двата сета Конта правеше ранни пробиви и повеждаше с по 5:3 гейма, но и двата пъти допускаше съперничката й да изравни за 5:5. В първия сет Конта не успя да се съвземе от късната серия от точки на Вондрушова и допусна загуба с 5:7, а във втория успя все пак да докара нещата до тайбрек. В него обаче чехкинята бе много по-солидна и след като поведе с 2:0 точки, практически не допусна повече колебания и също като Барти се класира за първия си финал в турнир от \"Големия шлем\".", "date": "2019.06.07", "title": "Барти и Вондрушова определят новата шампионка в Париж"}
{"url": "https://www.monitor.bg:443/bg/a/view/ibrjama-trygva-na-turne-s-filharmonijata-na-pleven-167286", "text": "На национално едномесечно турне, при което ще бъдат изнесени концерти в 7 града тръгва от вторник /11 юни/ световноизвестният виртуоз на кларнета Иво Папазов- Ибряма в партньорство с плевенската филхармония и монтанския  брас бенд Виво Монтана. Стартът на турнето ще бъде даден от Добрич, а финалът на 6 юли е в Малко Търново. Обиколката преминава под мотото „Балканска рапсодия.С песните и танците на балканските народи“, в програмата са включени четирима актьори от плевенския драматичен театър „Иван Радоев“, автор на сценария е Димо Дешев , а зад  диригентския пулт ще бъде маестро  Деян Павлов.Филлхармониците са заложи на произведения на Горан Брегович, Петко Стайнов, Дико Илиев, Енеску , Монти и Теодоракис, а младите монтански тръбачи готвят поредна изненада Близо 80 души ще вземат участие в проекта, чиято крайна цел е до магията на фолклора да се докоснат и хората от най-малките български градове, на повечето места сцените ще  бъдат под звездите. „Идеята и поканата да взема участие в „Балканска рапсодия“ ме настигна в Белгия, където на 1 юни в центъра на град Гент с част от оркестър „Тракия“ участвахме в бал на българските студенти от тамошния университет. Стана нещо невероятно, домакините бяха деца на хора от ловешкия край, на чиито сватби сме свирили преди близо 20 години. Само дето не се разплаках, и когато ми звъннаха от Плевен с поканата – веднага дадох съгласието си. Ще се включим с колегата – акордеонистът  Нешко Нешев и гъдуларя Васил  Денев, ще изпълняваме любимите си мелодии, няма как да минем и без импровизациите…“, сподели Иво Папазов – Ибряма, който очаква след финала на това турне да отпътува за Испания, където е получил няколко покани от българската диаспора.", "date": "2019.06.07", "title": "Ибряма тръгва на турне с филхармонията на Плевен"}
{"url": "https://www.monitor.bg:443/bg/a/view/nad-30-izpylniteli-shte-dadat-start-na-bg-music-festival-167301", "text": "Над 30 български изпълнители ще дадат старт на третото издание на BG MUSIC FESTIVAL в Летния театър на град Сандански в 20, 30 ч довечера. Тази вечер ще се проведе конкурсът, в който 20-те песни финалисти ще се борят за победа в най-успешния фестивал за нова авторска музика. Кандидатите ще се конкурират в три отделни категории: поп, рок, хип-хоп и R’n’B. След конкурсната програма на сцената ще се качат рапърите от Murda Boyz, а за финал на вечерта поп сензацията Дара ще отправи музикален поздрав с най-новия си хит „Darbie”. На 8 юни ще бъдат обявени всички наградени. Тежкото оценяване се пада на Фестивално жури в състав: Велизар Соколов-Заки – председател, клубната легенда Marti G, текстописецът Живко Колев, македонският композитор Григор Копров и единствената дама Петя Костадинова от Община Сандански. Песните ще бъдат оценени и от журналистическо жури. Във всяка от трите категории ще има по един награден от Фестивалното жури. Журналистите също ще дадат награда на най-добрата песен според тях. Освен това ще бъде връчена и награда на ТВ зрителите, като гласуването ще продължи до 23:30 ч. на 7 юни на сайта bgmusic.tv. Публиката също ще направи своя избор, като гласува със специални талони в Летния театър. За втора поредна година ще бъде присъдена и награда на участниците във Фестивала – всеки от тях ще има възможност да даде своя глас за един от останалите артисти, независимо от категорията, като няма право да гласува за себе си. Ще бъде връчена и награда на Кмета и Община Сандански. Всички победители ще изпълнят своите песни отново на 8 юни. Веднага след тях за големия финал на BG Music Festivalна сцената ще се качи хитмейкърът Криско. В ролята на водещи за фестивала ще влязат IVY и Monty & Petya Alexa.", "date": "2019.06.07", "title": "Над 30 изпълнители ще дадат старт на BG MUSIC FESTIVAL"}
{"url": "https://www.monitor.bg:443/bg/a/view/kmetyt-na-stara-zagora-ne-iskame-zavod-za-dobiv-na-olovo-kraj-grada-167287", "text": "Община Стара Загора отказва изграждането на цех за  добив на олово от отпадъчни продукти, ще настояваме пред експертния съвет при РИОСВ да не издават разрешително и ще настояваме пред инвеститора да оттегли проекта си, заяви кметът на Стара Загора Живко Тодоров. През седмицата стотици старозагорци за броени минути сложиха подписите си под петиция в Интернет срещу намеренията на регистрирана с 20 лв уставен капитал фирма да изгради цех за добив на олово на 800 м от крайните постройки в индустриалния квартал на града. Инвестиционното предложение на създадената през 2017 г. „Ресайкъл компани“ ООД е поместено на интернет страница на община Стара Загора още през февруари м.г., а общественото обсъждане на доклада за ОВОСС е насрочено за  10 юни. Първоначално фирмата е била създадена от Георги Матров, като адресът й е във Велико Търново, по-късно е станала притежание на Йордан Георгиев и според Търговския регистър седалището е преместено в София. От придружаващото предложението уведомление до РИОСВ става ясно, че бъдещия цех ще има две  пещи за извличане на крайния продукт с общ капацитет от 8 т /денонощие. Теренът от 3,3 дка е на около 800 м от крайните постройки на някогашното АПК в квартал „Индустриален“, за добива ще се използват шлаки и стружки в обем до 2 800 т месечно , доставяни от брокери на отпадъчни суровини. Проверка в публичното пространство установява, че същата компания е отправила аналогично инвестиционно предложени през август 2017 г. и до община Свищов. То е било формулирано като „изграждане на депо за преработка на отпадъци от металургията – шлаки, съдържащи живак и олово чрез механична и термична обработка“. Запознати твърдят, че суровината щяла да идва от заводите на „Монбат“ . По неизвестни причини в инвестиционното предложение за Стара Загора е посочен старият фирмен адрес на „Ресайкъл компани“ във Велико Търново.Според единствения финансов документ, поместен в Търговския регистър дружеството е имало едва 8 хил лв приходи за 2017 г. Бъдещият цех ще бъде разположен на терен под наем, като  предназначението на земята  по неясен начин още през 2005 година е било променено от земеделска в площадка за складиране на отпадъци. Ако все пак инвеститорът не се съгласи да отегли проекта си община Стара Загора е готова да започне дело в съда, уточни Живко Тодоров.", "date": "2019.06.07", "title": "Кметът на Стара Загора: Не  искаме завод за добив на олово край града"}
{"url": "https://www.monitor.bg:443/bg/a/view/pet-kucheta-ubiha-mlad-myj-167290", "text": "Пет кучета от породата „Кане Корсо“ са разкъсали и убили 39-годишен психично болен мъж. Това стана ясно от изявление на окръжната прокуратура, която се е заела със случая в софийското село Владо Тричков. Там в четвъртък в късния следобед е бил получен сигнал за разкъсан труп. Той бил на 39-годишния Димитър. Мъжът страдал от психично разболяване, но Тогава бил нападнат от пет кучета от елитна порода, които го разкъсали до смърт. На обезобразения му труп около 16 ч. в метвъртък попаднала възрастна жена, която подала сигнал в полицията. След разследване, се оказало, че животните са на 41-годишния Йордан Карагьозов, който само година по-рано се сдобил с акт, че не гледа правилно животните си. Полицаите на терен потвърдили това. Те видели едрите и тежащи по над 60 килограма кучета да се разхождат свободно, без никакви предпазни средства, че дори и липса на огради около вилния имот на Карагьозов. Той бил привикан на място и заявил, че само ги храни от време на време. Както той, така и кучетата обаче били задържани. Мъжът ще прекара поне 24 часа в ареста, а достатъчно грижи за потомците си. Четириногите пък са под ключ във ветеринарна клиника. Прокуратурата се е заела със случая.  „На собственика на кучетата, които са причинили смъртта на 39-годишния мъж в с. Владо Тричков, ще бъде повдигнато обвинение“, каза софийският окръжен прокурор Наталия Николова. След извършена аутопсия се установи, че лицето е починало от кръвозагуба и е наядено от кучета“, заяви тя. Изготвят се и експертизи, които са наложили бъде доказано категорично, че те са убили психичноболния мъж. На метри от мястото се намира къщата, в която са отглеждани кучетата. Те са от породата \"Кане корсо\". Къщата няма ограда. Местните хора разказват, че на собственика многократно са били правени предписания да построи такава, но той така и не го направил. А въпросните животни и друг път били нападали, но не хора, а друго куче. Кучетата от породата Кане Корсо са използвани предимно за охрана. В Италия нариат породата „куче на мафията“, заради нрава й досущ приличащ на член на Коза Ностра – себеотдаден и любвеобилен към всички членове на фамилията, и жесток към всички, които я наранят. В четвъртък, в разградско село, домашно куче от породата „Дого Аржентино“ нападна и нахапа жестоко случайно преминаваща жена, като отхапа част от устната на жената.", "date": "2019.06.07", "title": "Пет породисти кучета убиха психично болен (ОБНОВЕНА)"}
{"url": "https://www.monitor.bg:443/bg/a/view/bradli-kupyr-i-irina-shejk-se-razdeliha-167295", "text": "Актьорът Брадли Купър и супермоделът Ирина Шейк вече не са заедно. За краха на отношенията им съобщи сп. People, като засега говорителите на двойката отказват да дадат коментар. Ясно е обаче, че в момента звездата от „Последният ергенски запой“ и красавицата с руски корени преговарят за попечителството над дъщеря си Леа де Сен Шейк Купър. Проблемите на двамата започнаха покрай тазгодишната церемония по връчването на наградите „Оскар“. Мнозина порицаха Купър, че върти любовна афера с поп чудовището Лейди Гага, с която си партнира в блокбастъра „Роди се звезда“. Кутията на Пандора се отвори след изпълнението им на песента Shallow по време на церемонията. Тогава певицата обясни, че с Брадли са пресъздали парчето в образите на персонажите си Али и Джак, защото и двамата са артисти, желаещи да поднесат най-доброто възможно изпълнение. \"От тази гледна точка беше важно и да сме свързани през цялото време. Аз съм творец. Мисля, че си свършихме добре работата\", опита да тушира слуховете в шоуто на Джими Кимъл тя. Купър също твърди, че отношенията им са само приятелски. Малко след това се заговори, че Шейк се е изнесла от общия им дом с актьора и че е спряла да следва Гага в Инстаграм като сигурен знак, че я намира за своя съперница. Искрата между Ирина и Брадли пламна през 2015 г. Двамата се стараеха да пазят връзката си далеч от зоркия поглед на папараците и рядко се появяваха на събития заедно. \"Имам много приятели, които Възхищавам им се и мисля, че е страхотно, но също така е въпрос на личен избор. И понеже професията ми изисква самата аз да се излагам на показ, реших, че поне мога да запазя личния си живот за мен.“, обясни преди време пред сп. Glamour моделът. През 2017 г. на бял свят се появи тяхната дъщеричка Леа.", "date": "2019.06.07", "title": "Брадли Купър и Ирина Шейк се разделиха"}
{"url": "https://www.monitor.bg:443/bg/a/view/toto-pechalbi-tiraj-45-167289", "text": "„6 от 49“: Числа - 12, 15, 17, 25, 29, 30. Печалби: 6 – няма, 5 – 9 по 2787,40 лв., 4 – 494 по 50,80 лв., 3 – 9232 по 3,80 лв. ДЖАКПОТ: 4 767 943,63 лв.  Числа - 12, 17, 33, 35, 37, 39. Печалби: 6 – няма, 5 – 6 по 1455,90 лв., 4 – 264 по 33,10 лв., 3 – 3580 по 3,50 лв. ДЖАКПОТ: 362 230,70 лв.  I теглене - 5, 9, 29, 33, 34. Печалби: 5 – няма, 4 – 125 по 249,30 лв., 3 – 5236 по 7,90 лв. II теглене - 5, 11, 17, 32, 33. Печалби: 5 – 4 по 4711,10 лв., 4 – 274 по 79,40 лв., 3 – 7475 по 4,30 лв.  Числа - 16, 18, 21, 40, 49; Зодия: 7 – Везни. Печалби: 5+1 – няма, 5 – няма, 4+1 – няма, 4 – 4 по 500,00 лв., 3+1 – 9 по 100,00 лв., 3 – 101 по 10,00 лв., 2+1 – 183 по 5,00 лв., 1+1 – 1157 по 1,50 лв., 2 – 1850 по 0,80 лв., 0+1 – 2112 по 1,00 лв. ДЖАКПОТ: 3 000 000,00 лв.  Позиции - 6, 7, 8; Цифри – 5, 9, 1. Печалби: 3 – 8 по 3118,20 лв., 2 – 1278 по 19,50 лв. ДЖАКПОТ – няма.  Година 84, месец 07, дата 04, ден 1. Печалби: I група – няма, II група – няма, III група – няма, IV група – няма, V група – 4 по 52,80 лв., VI група – 4 по 42,20 лв., VII група – 11 по 19,20 лв., VIII група – 23 по 7,30 лв., IX група – 21 по 12,10 лв., X група – 63 по 4,70 лв., XI група – 144 по 2,40 лв., ХII група – 142 по 3,00 лв., XIII група – 450 по 2,00 лв., ХIV група – 1163 по 1,20 лв., XV група – 2001 по 1,20 лв. ДЖАКПОТ: 20 098,72 лв. Печалба       Игра    Фиш №          Район 1000 лв.       5/35    657469229   Пловдив 1000 лв.       5/35    571297010   Пловдив 1000 лв.       5/35    575898567   Белово 1000 лв.       5/35    955536647   Пловдив 1000 лв.       5/35    495495979   Асеновград", "date": "2019.06.07", "title": "Тото печалби, тираж №45"}
{"url": "https://www.monitor.bg:443/bg/a/view/promishlenostta-se-poniji-prez-april-s-1-9-167302", "text": "Промишленото производство през април намалява с 1,9% в сравнение с март 2019 г., сочат предварителни данни на Националния статистически институт (НСИ). В четвъртия месец от годината при календарния индекс е регистриран ръст от 2,4 на сто спрямо съответния април на 2018 г. През април 2019 г. намаление спрямо предходния месец е регистрирано в добивната промишленост - с 3,6 на сто, в производството и разпределението на електрическа и топлоенергия и газ - с 2,3%, и в преработващата промишленост - с 1,8 на сто. На годишна база ръст на индекса на промишленото производство, изчислен от календарните данни, е отчетен в преработващата промишленост - с 4,3%, а спад - в производството и разпределението на електрическа и топлоенергия и газ - с 5 на сто, и в добивната промишленост - с 2%.", "date": "2019.06.07", "title": "Промишлеността се понижи през април с 1,9%"}
{"url": "https://www.monitor.bg:443/bg/a/view/festivalyt-beglika-sybira-tvorci-i-dobrovolci-167292", "text": "Единадесетото издание на фестивала за алтернативна култура БЕГЛИКА, който ще се проведе между 14-ти и 18-ти август 2019 г. в района на язовир „Голям Беглик“ под мотото „Има ли връзка?“, вече приема заявки за участие. Те включват музикални, циркови, театрални и визуални изпълнения, игри и спортове, образователни, възпитателни, социални, екологични и други жизнеспособни инициативи. Желаещите за участие физически и юридически лица могат да се регистрират на адрес www.horodeya.org не по-късно от 15 юли 2019 г. Всички творци ще имат възможност да включат проектите си и във „Фонд на заедност“ - една от новостите на БЕГЛИКА 2019.„Фондът е естествено продължение на еволюцията на фестивала в посока на все по-тясно споделяне, което ще продължи качествените отношения помежду ни през цялата година, като всички – участници, доброволци, посетители и организатори, допринесем със знания, труд и други ресурси за случването на важни за нас каузи и по този начин реално подобрим живота си,” каза Янина Танева, съосновател на фестивал БЕГЛИКА. Някои от категориите, в които желаещите могат да регистрират своите каузи, са просвета и образование, въображение и творчество, администрация и финанси и здраве и себепознание. Самият фонд ще бъде генериран от заявената подкрепа под формата на труд, знания и средства от всички присъстващи, както и от фондация „Беглика“, която ще предостави част от приходите си над обявения бюджет за организацията на тазгодишното издание на фестивала. Повече информация за БЕГЛИКА 2019 и новостите около фестивала можете да намерите на www.beglika.org и www.facebook.com/beglikafreefest.  ", "date": "2019.06.07", "title": "Фестивалът \"Беглика\" събира творци и доброволци"}
{"url": "https://www.monitor.bg:443/bg/a/view/goranov-mojem-da-izplatim-iztrebitelite-navednyj-167288", "text": "България може да си позволи да плати 2 млрд.лева наведнъж за покупката на нови изтребители от САЩ. Това заяви днес министърът на финансите Владислав Горанов. Той коментира още предложенията за диференциране на ДДС и разследването за злоупотреби с отпускането на партийните субсидии. „Не ми е известно името ми да е там. Може да е там. Това го знае само прокуратурата”, поясни Горанов за това, дали е сред разследваните лица. „Не съм видял списък на прокуратурата. Не са ни канили, викали, призовавали още за обяснения. Ако прокуратурата ми изпрати призовка, за да дам показания, ще разберете”, каза финансовият министър и добави, че по разследването „има конкретни имена на експерти. Ако се говори за тезата на прокуратурата, че има извършено престъпление, това тепърва ще се изследва”. „Дори да допуснем, че тълкуванието на закона, което сме имали 20 години, е некоректно, то нито има умисъл, нито има преднамереност. Разходите не ги е правила държавата, правили са ги партиите”, коментира финансовият министър. „Нека да оставим прокуратурата да си свърши работата с обследване на конкретните процеси. Имената ги знаем, но едва ли са национално значими, за да трябва да ги коментираме. Започва се от ниво експерт, после има началник на отдел, директор на дирекция”. „Според нашето мнение и сега контролните механизми са работещи. Има различно тълкувание как трябва да се прилага законът. Работим върху това, което е казала прокуратурата. Ще се опитаме още повече да подобрим контролните механизми”, изтъкна Горанов, но според него в случая не става въпрос за липса на контрол, а за различно виждане как следва да се чете законът. „Като позиция продължаваме да смятаме, че текстовете на чл. 25 и чл. 27 са структурирани така през годините, че да се получава преразпределение на гласовете в полза на правоимащите. Определени гласове, включени в общата сума за определяне на годишния размер на субсидията идват от партии и коалиции, които в последствие нямат право на субсидия и тези гласове се преразпределят”, поясни финансовият министър. Той коментира и предложенията за диференциране на данък добавена стойност. „Промяната на ДДС или намаляването на ДДС съм готов да се обзаложа със всеки, че няма да доведе до повече ползи за крайните потребители”, каза Горанов по повод думите на премиера Бойко Борисов, че се обмисля диференцирана ставката за книгите. „Диференцирането на ставките не е тема, която Министерството на финансите би подкрепило. Ако парламентът го наложи, ще изпълняваме закона, какъвто е. Неслучайно тази тема се повдига винаги и само от бизнеса, защото те гледат на ДДС като техен данък. Всъщност ДДС е краен прехвърляем косвен данък, който се плаща от потребителите”, посочи финансовият министър. Горанов заяви, че България има пари, за да плати за покупка на нови изтребители от САЩ наведнъж. „В преговори сме все още. Най- вероятно няма да успеем да договорим разсрочено плащане. Може да си позволим да платим наведнъж. Сумата е доста сериозна, но за радост може”. „Убеден съм, че F- 16, Блок 70 е най-оптималният за нас вариант. В преговори сме с американската страна, за да постигнем оптималната цена, която е определена от парламента. 2 млрд. лева са доста пари, но след като това е приоритет и сме членове на НАТО вероятно това усилие трябва да бъде направено”, заяви финансовият министър.", "date": "2019.06.07", "title": "Горанов: Можем да изплатим изтребителите наведнъж"}
{"url": "https://www.monitor.bg:443/bg/a/view/albena-osigurjava-kompensacija-pri-problemi-s-poletite-na-turistite-167294", "text": "Албена е първата българска туристическа компания, която ще осигурява на гостите си възможност още при настаняване да заявяват компенсации за забавяне или отмяна на полетите, с които пристигат в комплекса. „Така ще предоставяме по-високо качество на обслужването“ – по този начин изпълнителният директор на Албена г-н Красимир Станев представи предстоящото партньорство с компанията Refundor, която се занимава с осигуряване на компенсации за пътници, чиито полети са закъснели с повече от 3 часа или са отменени по различни причини. Заявяването на компенсации ще става на хотелските рецепции, където служителите ще използват специална онлайн платформа, за да съдействат на своите гости. При изплащане на компенсация, Refundor удържа от пътника 25% комисионна от обезщетението, което може да е в размер от 250 до 600 евро в зависимост от разстоянието между точките на излитане и кацане и от закъснението на самия полет. Refundor позволява на гостите да получат компенсация, когато летят с европейска авиокомпания в рамките на Европейския съюз или извън него. Има случаи, в които се отказва изплащането на такова обезщетение – когато причината за забавянето е метеорологичната обстановка, стачка или бедствие, независещо от самата компания. Въпреки това от Refundor съветват да сигнализираме и за такива случаи, защото често авиокомпаниите не са искрени в обяснението за закъснението на полетите, обясниха представители на компанията, които се срещнаха с ръководството и с хотелските управители на Албена.", "date": "2019.06.07", "title": "Албена осигурява компенсация при проблеми с полетите на туристите"}
{"url": "https://www.monitor.bg:443/bg/a/view/vmro-patriotichnata-koalicijata-ne-raboti-pone-6-meseca-167277", "text": "Коалицията „Обединени патриоти“ не работи от поне 6 месеца. Това коментира в кулоарите на НС депутатът от ВМРО Искрен Веселинов по повод напрежението между трите партии в обединението – ВМРО, Атака и НФСБ след евровота. По думите му това, което се случва коалицията са „пост-сеизмични трусове след земетресението на евроизборите.“.“Нашият апел е колегите, които не получиха много добър резултат – специално за \"Атака\" говоря, да се научат да губят, да приемат загубата и да търсят вината не в другите, а в себе си. И мисля, че тогава отношенията могат да се нормализират\", заяви Веселинов. Той коментира още, че при разпад на коалицията има няколко варианти за местния вот - самостоятелно участие на трите партии или коалиция на ВМРО с НФСБ. \"Когато имаш партньор, очакваш да има диалог. Не може да бъдеш в състояние на перманентен скандал 2 години. Каракачанов дори сини каски слага, за да демонстрира определени намерения. Лично аз съм участвал в насочването на поне 7 или 8 коалиционни съвета, които се бламират от партньори. Но в един момент търпението свършва, като отсреща не виждаш минимум воля и минимум желание за добронамереност\", допълни той. Веселинов още коментира, че от страна на ВМРО няма да има опити за злепоставяне на партньорите, но това не може да се каже за останалите в обединението. От два месеца пък парламентарната група не се е събирала. Формациите намали общи позиции, а ги формирали буквално в зала. \"Всичко е насипно и коалицията не работи от 6 месеца поне – това е факт. Това състояние е вредно и очевидно не може да продължава безкрайно\", завърши той.", "date": "2019.06.07", "title": "Искрен Веселинов: Патриотичната коалицията не работи от поне 6 месеца"}
{"url": "https://www.monitor.bg:443/bg/a/view/a1-startira-prodajbite-na-novija-nokia-4-2-167291", "text": "Nokia 4.2 – най-новият смартфон на финландския технологичен гигант, вече е наличен в търговската мрежа на А1. Моделът може да бъде закупен за 5,50 лева на месец или за 89,99 лв. в брой с план A1 One Unlimited 5XL. Следвайки традициите и модерното виждане на компанията, Nokia 4.2 съчетава в своя дизайн изваяно стъкло на предния и задния панел, рамка от олекотен метал от вътрешната и поликарбонатна рамка от външната страна. По този начин се постига изчистен и елегантен дизайн с дебелина на профила от 8.4 мм, правейки го удобен за държане и управление с една ръка. Моделът се предлага в два цвята – черно и перлено розово. На задния панел на смартфона се намира сензорът за пръстови отпечатъци. Той е разположен под двойната камера и светкавицата на Nokia 4.2. Основната камера на устройството е с 13 MP и отвор на блендата от f/2.2/. Втората камера служи като сензор за дълбочина от 2 MP и ще бъде оценен от любителите на смартфон фотографията при ползването на „боке” ефекта или някой от останалите режими на снимане. В горната част на 5,71-инчовия дисплей се намира пространството за селфи камерата от типа „капка”, като в нея разположен сензор с 8 MP с отвор на блендата от f/2.0 Смартфонът се отличава с два странични бутона със специални функции. От лявата страна на устройството се намира бутон, който служи за включване на приложението Google Assistant, с което Nokia 4.2 става първият смартфон в света, който има бутон изцяло посветен на виртуалния асистент. Чрез едно натискане, дори ако смартфонът е заключен, приложението се активира, като предоставя функции като навигация, слушане на музика, телефонни разговори, отговори на въпроси и други. Другият иновативен бутон се намира от дясната страна на Nokia 4.2, като освен за заключване, той служи и като индикатор за известяване при получено съобщение или пропуснато обаждане. Nokia 4.2 комбинира осемядрен процесор от Qualcomm – Snapdragon 439, изграден с 12-нанометрова архитектура, графичен процесор Adreno 505 и 3GB оперативна памет, което в съчетание с изчистения Android 9 Pie, прави смартфона интуитивен, бърз и лесен за използване. Вградената памет е 3/32GB, но има и слот за допълнителна памет до 400MB, както и трети слот за втора SIM карта. В допълнение към хардуера е батерия с капацитет от 3000 mAh, която осигурява достатъчно заряд за сърфиране в интернет, използване на социални мрежи и камерите на устройството през целия ден с едно зареждане.", "date": "2019.06.07", "title": "А1 стартира продажбите на новия Nokia 4.2"}
{"url": "https://www.monitor.bg:443/bg/a/view/petio-blyskov-za-atakata-na-prokuraturata-sreshtu-telegraf-otvratitelno-167293", "text": "Няма друго определение за действията на прокурор Тодор Тодоров срещу вестник „Телеграф“, пише Петьо Блъсков във в.  . Клишетата за „свобода на словото“ размахвани от джендърските формации около „Капитал“ най-после се сдобиха с продуцент в лицето на този прокурор. Сега е време да видим какво ще кажат прислужниците от репортерите без граници, „европейските журналисти“ и цялата им недоклатена банда относно действията на прокурора. Бесен съм, защото този вестник е роден и отгледан от моя син и от мен, а марката е проверена включително в Европа и защитена преди десет години. Но това е истинското лице на прокопиевата и присъдружната му пропаганда – мръсотия, манипулации и пълен гьонсуратлък. Спирам до тук, защото само устопсувни мръснословия, както е казал великият Балан са в главата ми. Уважаеми господин Цацаров, какво става? - пита Блъсков.", "date": "2019.06.07", "title": "Петьо Блъсков за атаката на прокуратурата срещу \"Телеграф\": Отвратително!"}
{"url": "https://www.monitor.bg:443/bg/a/view/sled-sreshta-na-radev-s-pashinjan-armenija-ni-pokani-da-stoim-magistralata-j-do-iran-167284", "text": "Премиерът на Армения Никол Пашинян покани България да участва в изграждането на магистрала, която свързва Армения и Иран и е част от транспортния коридор между Черно море и Персийския залив. Това стана ясно по време на срещата между президента Румен Радев и Пашинян. Държаният ни глава е на икономически форум в Санкт Петербург, а разговорът се провел преди откриването на панела на високо равнище на форума. Към проекта вече е заявен интерес от Китай и неговото финансиране може да бъде част от общите усилия за развитие на комуникационните връзки на Европа и Азия. Дваната обсъдили перспективите за увеличаване на свързаността в региона на Черно море като предпоставка за насърчаване на икономическия обмен, инвестициите, туризма и образованието,. Радев отново откроил необходимостта от откриването на пряка въздушна линия между България и Армения, а Пашинян призовал за насърчаване на контактите между туристическите агенции от двете държави. Никол Пашинян отправи молба и за подкрепата на България за облекчаване на визовия режим на Армения с ЕС.", "date": "2019.06.07", "title": "След среща на Радев с Пашинян:  Армения ни покани да стоим магистралата й до Иран"}
{"url": "https://www.monitor.bg:443/bg/a/view/zaradi-zabavjaneto-na-razvoda-brad-pit-zaplashi-djoli-s-globa-167275", "text": "Холивудският ас Брад Пит е инструктирал адвокатите си да поискат от съда да бъде определен краен срок за оформянето на развода му с Анджелина Джоли, защото тя продължава да го протака, съобщи в. The Sun. Ако не подпише документите дотогава, актрисата ще е принудена да заплати глоба. Въпреки че звездата от „Бандата на Оушън“ проявява \"невероятно търпение\" по време на развода, протакането вече му е омръзнало. Той е уморен от непрекъснатото отлагане от страна на бившата му музи и му се струва, че за нея то вече се е превърнало в игра. Разводът на звездната двойка продължава вече три години. През април дори се заговори, че Джоли иска да си върне Пит. Съдът обаче сложи край на подобни надежди, като издаде частично решение за развод, с което обяви двамата за \"юридически необвързани\", докато не бъдат уточнени останалите детайли. \"Брад не харесва ултиматумите, но прекара две и половина години да уточнява подробностите по края на брака си. без разводът да виси над главата му. Жалко, че се стигна дотук\", сподели негов близък.", "date": "2019.06.07", "title": "Заради забавянето на развода: Брад Пит заплаши Джоли с глоба"}
{"url": "https://www.monitor.bg:443/bg/a/view/razbiha-shema-za-falshivi-medicinski-za-shofiorski-knijki-v-pernik-167280", "text": "Полицаи разбиха схема за фалшиви медицински за шофьорски книжки. Акцията е проведена вчера, от служители на сектор „Противодействие на икономическата престъпност“ при ОДМВР – Перник. Спецполицаите атакували медицински център в града. Вътре били намерени и иззети множество бланки „Медицинско свидетелство“, които били с подписи и печати на различни лекари специалисти, само трябвало да се нанесат личните данни на кандидат – шофьорите. Хората имащи нужда от подобен документ посещавали центъра и срещу определена сума получавали готовото медицинско удостоверение. Започнато е досъдебно производство под ръководството на Районна прокуратура – Перник и работата по разследването продължава, уточниха от полицейската дирекция в града.", "date": "2019.06.07", "title": "Разбиха схема за фалшиви медицински за шофьорски книжки в Перник"}
{"url": "https://www.monitor.bg:443/bg/a/view/po-2-hil-lv-za-invitro-v-dupnica-167281", "text": "В Община Дупница стартира осмата кампания за финансиране на инвитро процедури. От понеделник до 17 септември, двойките с репродуктивни проблеми ще могат да разчитат на финансова помощ на стойност до 2000 лв. За целта в общинския бюджет са заложени 26 000 лв. Критериите, на които трябва да отговарят семействата са регламентирани в правилник, приет от Общинския съвет. Дупница е една от първите 5 общини в България, която въвежда практика да подпомага двойки. Това става в края на 2011 година с встъпването в длъжност на инж. Методи Чимев. \"Много от двойките се отказват от инвитро процедурите заради финансови трудности, а други разчитат на кредити, за да си позволят скъпоструващите изследвания. Затова не само продължаваме с подпомагането, но и завишихме малко парите за двойките. Обръщам отново внимание, че обработката на документите се извършва при строга конфиденциалност, така че семействата да не се притесняват да подават документи. Излишно е да казвам, че ако има повече одобрени кандидати, с което сумата ще бъде надхвърлена, ще бъдат предприети съответните действия в бюджета, за да помогнем на всеки. Това е въпрос без коментар\", коментира инж. Чимев. Над 30 са досега бебетата на Дупница, които са се появили на бял свят с финансовата помощ на Общината.  ", "date": "2019.06.07", "title": "По 2 хил. лв. за инвитро в Дупница"}
{"url": "https://www.monitor.bg:443/bg/a/view/arestuvaha-stado-teleta-na-glavnija-pyt-za-sapareva-banja-167283", "text": "Общински служители „арестуваха“ стадо телета на главния път за Сапарева баня. Нелепият случай става в петък около 3 часа сутринта, когато е подаден сигнал на дежурния телефон на Община Дупница за безстопанствено пуснати животни. На място са пристигнали първи служители на РУ-Дупница, които са предприели незабавни действия и 8-те животни са преместени в необработваем имот, за да се избегне опасността от пътно-транспортно произшествие. По-късно животните са поети от служителя към животинския обект, а от \"Контролно звено\" към Община Дупница са установили собственика на телетата и му е съставен акт, който ще бъде в размер от 250 до 500 лева. Още два акта са съставили служителите от \"Контролно звено\" за свободно пуснати животни в рамките на последните 3 дни. Жител на града е санкциониран за свободно пуснатия си кон в зелените площи пред бл. 67 в ж. к. „Бистрица“. Глоба в размер до 500 лева, според Наредбата на Община Дупница, ще плати и жител на село Яхиново, който в сряда е оставил без надзор 6-те си коня, излезли на светофарното кръстовище на ул. \"Орлинска\".", "date": "2019.06.07", "title": "„Арестуваха“ стадо телета на главния път за Сапарева баня"}
{"url": "https://www.monitor.bg:443/bg/a/view/mon-kachi-rezultatite-ot-maturite-vij-kak-da-gi-proveri-sh-167278", "text": "Проверката става с входящ номер и идентификационен код на адрес:  Официалните протоколи ще бъдат изпратени по-късно до училищата.", "date": "2019.06.07", "title": "МОН качи резултатите от матурите (ВИЖ КАК ДА ГИ ПРОВЕРИШ)"}
{"url": "https://www.monitor.bg:443/bg/a/view/prokuraturata-pogna-kustendilsko-chitalishte-za-propovjadvane-na-fashistka-ideologija-167282", "text": "Прокуратурата в Кюстендил започна разследване на кюстендилското читалище „Зора“ за проповядване и подбуждане към дискриминация и омраза. Само преди ден в ОДМВР- Кюстендил, е подаден сигнал от гражданин, че на различни места в града са разлепени плакати, съдържащи изображение на немски генерал от Втората световна война – Фердинанд Шьорнер във военна униформа с нацистки символи под надпис „Героите от Втората световна война 1941-1945“. На плакатите имало отправена покана за среща от името на читалище „Зора“. Уведомен е прокурор от Районна прокуратура –  Кюстендил, и при условията на неотложност е започнато досъдебно производство. В рамките на разследването са извършени 4 огледи на местопроизшествия, при които са иззети веществени доказателства, в това число и разлепените плакати. Установени са и други места в града с разлепени плакати. Вчера вечерта в района на Килийното училище в Кюстендил се изсипаха няколко екипи на полицията. На мястото беше и председателят на Читалище „Зора“, Иван Сапунджиев. Присъствието на големия брой полицейски служители притесни кюстендилци. „Никой не ни каза какво се случва. Все едно беше станало убийство, имаше страшно много полиция. Не разбрахме каква е причината, но определено се уплашихме“, коментираха кюстендилци. Районна прокуратура – Кюстендил, е получила разрешение от Районния съд за претърсване на жилището на председателя на читалището, където се намира и адреса за кореспонденция на читалище „Зора“. Към момента се извършват действия по претърсване и изземване. Прокуратурата е събрала и други доказателства за извършване подобни деяния в минал период. В кратки срокове РП – Кюстендил, ще извърши анализ на доказателствата дали деянието осъществява признаците на престъпление против Републиката – за проповядване на фашистка или друга антидемократична идеология или насилствено изменяне на установения от Конституцията обществен и държавен строй – престъпление по чл. 108 ал.1 от НК и евентуалното изпращане на досъдебното производство компетентност на Специализираната прокуратура. ", "date": "2019.06.07", "title": "Прокуратурата погна кюстендилско читалище за проповядване на фашистка идеология "}
{"url": "https://www.monitor.bg:443/bg/a/view/fenove-skochiha-na-preslava-za-operacija-na-nosa-snimki-167279", "text": "През последните дни поп-фолк звездата Преслава привлече вниманието към себе си с операция на носа. Хирургическата намеса променя изцяло облика на гласовитата добричлийка, а в профил феновете я бъркат с колежките й Алисия и Галена.  Мнозина изказаха разочарование, че тя е изгубила естествения си чар и вече е „една от многото“. „Обезличи се“ и „С тези корекции всички станаха еднакви... Губиш чара си, излъчването...“, са само част от коментарите на последователите й в социалните мреже. Някои от почитателите на Преслава заподозряха, че освен носа, си е коригирала още устните и брадичката. Междувременно първородната рожба на Преслава каза първата си думичка. Малката Паола обаче не е казала първо „мама“. За това съобщи гордата майка в социалните мрежи. „Въпреки всички безсънни нощи, любов и игри, Успокоявам се с това, че имаме еднакъв вкус - значи прилича на МЕН.”, написа изпълнителката на „Изтрезняваш ли“.", "date": "2019.06.07", "title": "Фенове скочиха на Преслава за операция на носа (СНИМКИ)"}
{"url": "https://www.monitor.bg:443/bg/a/view/dunav-se-pokachva-normalno-e-za-sezona-167285", "text": "Нивото на Дунав се покачва в българо-румънския участък на реката, но това е нормално за сезона, коментира изпълнителният директор на Агенцията за проучване и поддържане на река Дунав /АППД/ инж. Павлин Цонев. При Видин и Лом са измерени стойности близки до 8 метра, а при Русе и Силистра те все още са съответно 640 см и 615 см спрямо условната кота „нула“. До края на седмицата се очаква водният стълб да се покачва с по около 20-30 см на ден, след което ще има задържане. По думите на Цонев причината за високите нива е в топенето на снеговете и падналите валежи. Влияние оказват и притоците Драва, Сава и Велика Морава, които към този момент са пълноводни. Тези реки дават половината от водното количество, което преминава през българо-румънския участък на Дунав. „Това, което регулира водостока в нашия участък, зависи от работата на шлюзовите комплекси „Железни врата 1“ и „Железни врата 2“. Вчера там бяха изпуснати големи количества с воден стълб повече от 70 см, днес са по-малко. Езерото, което е образувано при “Железни врата 1“, е с ниво почти пет метра под нормалното, което означава, че този комплекс е готов да поеме водните количества, които идват от унгарския участък“, обясни Цонев. Той съветва областните и общинските администрации да следят сайта на агенцията, където информацията за водните стоежи се обновява на всеки 15 минути. При достигане на нива между 680 и 750 сантиметра се обявява първа степен на опасност от наводнение. Когато стойностите са между 750 и 800 сантиметра, се въвежда втора степен, а при над 800 сантиметра – трета. Цонев каза още, че най-рано през следващата година АППД ще започне да дава петдневна прогноза за водните стоежи в нашия участък на Дунав. Сега прогнозата е двудневна.", "date": "2019.06.07", "title": "Дунав се покачва, нормално е за сезона"}
{"url": "https://www.monitor.bg:443/bg/a/view/vmro-subsidija-ot-5-leva-e-po-priemliva-167276", "text": "Субсидия за партиите от 5 лв. ми се струва приемлив вариант. Това коментира в кулоарите на НС Искрен Веселионов от ВМРО, а поводът е предложението на властта партийните субсидии да се свият от 11 на 1 лев за действителен глас.  Той припомни, че ВМРО са \"за\" намаляването на размера на субсидии, но обясни, че е нужен дебат как да се гарантира минимумът за съществуването на политическите партии.  \"Дали този минимум ще се гарантира чрез държавни субсидии, каквото е моето виждане, или през някакви други механизми, които легално да позволят на партиите легално да декларират средства, трябва да се изясни“, коментира той. Веселинов припомни, че в предишния мандат „Патриотичен фронт“ внесе предложение за 5 лв. за субсидиите на партиите. „Така че това ми се струва много приемлив вариант“, заяви той. Иначе Веселинов коментира  и отношенията в патриотичната коалиция. \"Нашият апел е колегите, които не получиха много добър резултат – специално за \"Атака\" говоря, да се научат да губят, да приемат загубата и да търсят вината не в другите, а в себе си. И мисля, че тогава отношенията могат да се нормализират\", заяви Веселинов", "date": "2019.06.07", "title": "ВМРО: Субсидия от 5 лева е по-приемлива"}
{"url": "https://www.monitor.bg:443/bg/a/view/do-kraja-na-godinata-podpisvame-dogovorite-za-samoletite-167270", "text": "До края на годината се очаква да имаме сключени договори по трите проекта за модернизация на армията – за  новите изтребители, са корабите за ВМС, както и бронираните машини за Сухопътните войски. Това стана ясно от изказването на вицепремиерът и военен министър Красимир Каракачанов по време на парламентарния контрол.  Той бе препитан от депутатите как вървят преговорите със САЩ за F-16, както и на какъв етап са останалите два проекта. Каракачанов отново  припомни,че цената от 1,643 млрд. долара , която Конгресът на САЩ одобри за сделката, е само таван, а не крайната сума по договора. Той дори даде пример със Словакия, където таванът е бил 2,8 млрд. долара, а накрая договорът е бил за 1,8 млрд. долара.  Той поясни,че тече 14 дни срок, след одобрението на Конгреса от 3 юни, в което трябва да ни бъде предоставена оферта от американците относно цената. Относно т.нар. индустриално сътрудничество и възможността БГ фирми да участват в поддръжката на изтребителите, Каракачанов обясни,че всичко зависи каква част от поддръжката може да се осъществява у нас. По думите му има два варианта и те се отнасят за Пловдив – държавната компания „Авионамс“ , а вторият е в самите бази на ВВС. Каракачанов обясни, че има притеснения, ако се наложи самолетите да се плащат наведнъж, това да не доведе до забавяне на другите проекти. Той обаче увери, че към момента няма такива индикации. Юли месец пък ще стане ясно кой ще прави новите кораби за ВМС, даде да е разбере пък Каракачанов.  Офертите от заинтересуваните компании бяха подадени още през април. На 12 юни пък  трябва да е готов докладът с оценката по офертите.  След като той бъде приет, ще се пристъпи към сключването на договори през юли.  Каракачанов обясни,че забавяне би имало, само ако до 12 юни се установят пропуски в ценовите оферти. Той обаче увери, че и на трите участници в търга ще им бъде дадена възможност да ги преработят, същото ще се случи и ако те надхвърлят цената. Първият кораб за военноморските сили ще бъде доставен до 2023 година, а вторият до края на 2024 г., каза още Каракачанов като припомни, че общата стойност е 820 млн. лева без ДДС. До 7 юни пък е срокът, в който сухопътните войски трябва да представят проект за бронираните машини и след това да се изпратят писма до 4-те фирми, проявили интерес. Едва тогава ще има реален старт на процедурата. Подобно на проекта за кораба и самолетите, и тук има възможност за индустриално сътрудничество, като е заложено и асамблирането (сглобяването) на машините да бъде у нас. Каракачанов уточни, че тези 4-ри фирми вече активно търсят контакти с БГ компаниия. Той уточни,че не сатава дума само за държавната „Терем“. По думите му там може да се осъществи само сглобяването. У нас имало и други фирми, които можели да участват – в комуникациите, въоръжението. Той поясни още, че две от фирмите имат идеи 30 мм боеприпаси да се произвеждат в България.", "date": "2019.06.07", "title": "До края на годината подписваме за новите изтребители"}
{"url": "https://www.monitor.bg:443/bg/a/view/romski-familii-se-mlatjat-zaradi-stara-vrajda-167269", "text": "Заради стара вражда между две ромски фамилии в квартал „ Луковица“ в Пещера се е стигнало до побой и вандалщина, в резултат на която са счупени стъклопакети на прозорци от къщи в махалата. Това съобщи говорителят на пазарджишката Областна дирекция на МВР Мирослав Стоянов. Петима са били задържани в местното Районно управление на полицията за нарушаване на обществения ред. Разпрата между група мъже възникнала на улица в квартала в четвъртък в следобедните часове. Напрежението бързо ескалирало, в резултат на което бил нанесен побой с използване на дървени дръжки на инструменти на 51-годишния А.В. от квартала. Мъжът е транспортиран от екип на „Спешна помощ” в МБАЛ-Пазарджик с фрактура в областта на крака и травми на главата, за радост без опасност за живота. Междувременно в полицейското управление в Пещера били получени сигнали за нанесени щети по две постройки в района, собственост на мъж и жена, живеещи в „Луковица”. Потрошени са стъклопакети на прозорци от двете къщи и прилежащи постройки към тях. От съседно жилище е установена и кражба на мобилен телефон. Дежурни екипи от полицейското управление незабавно са посетили махалата, за да изяснят какво точно се е случило. Сформирана е група от служители на криминална и охранителна полиция, разследващи полицаи и експерт, допълни Стоянов.  По разпореждане на директора на ОДМВР-Пазарджик на място пристигнали и автопатрули от районните управления в Пазарджик и Септември, които да подпомогнат колегите си. В резултат на предприетите действия за възстановяване на обществения ред и разследване на случилото се са задържани петима мъже на възраст между 19 и 49 години, всичките от Пещера. Полицаите установили, че стара вражда между два фамилии, живеещи в пещерския квартал, е причина на конфликтите, последвани от побой и вандалски прояви. Случая е под наблюдението на Районната прокуратура в родопския град. Продължава работата по документиране на извършените престъпления и установяване и на други лица взели участие в извършването им. Обстановката на територията на квартала е спокойна, на място има дежурен автопатрул.            ", "date": "2019.06.07", "title": "Ромски фамилии се млатят заради стара вражда"}
{"url": "https://www.monitor.bg:443/bg/a/view/kradec-na-jica-se-pravi-na-hajdutin-167272", "text": "Крадец на жица, след като беше изненадан от полицията избяга с кола, но катастрофира и вече втори ден се крие като хайдутин в Балкана. На 6 юни, към 14,00 ч. полицейски автопатрул вижда спрял съмнителен автомобил пред портала на Машиностроителен завод „Белица” в Килифарево. Във возилото седи мъж на средна възраст. При опита на униформените да го накарат да излезе от автомобила и да им представи документи за самоличност, мъжът изведнъж дал газ и профучал край тях в посока към Дряново. В последвалата гонка обаче, беглецът не могъл да да удържи дълго. На един остър завой, край разклона за село Зая той самокатастрофирал и се преобърнал с колата в канавката. Преди да бъде хванат обаче успял да се измъкне от возилото и потънал в гората, където продължава да се укрива. При направената проверка станало ясно,че беглецът е самия собственик на автомобила. Мъж на 43 години от Троян, рецидивист със 16 криминални и съдебни регистрации за различни извършени престъпления. Сега той е обявен за общодържавно издирване. При претърсване на автомобила му, в него са откри и иззети като веществени доказателства неустановени количество изрязани медни проводници, както и инструменти за рязане и проникване чрез взлом. По случая е образувано досъдебно производство. Разследването се ивършва под наблюдението и контрола на районната прокуратура във В. Търново.", "date": "2019.06.07", "title": "Крадец на жица се  прави на хайдутин"}
{"url": "https://www.monitor.bg:443/bg/a/view/valeri-simeonov-za-patriotite-sybrali-sme-se-da-vyrshim-rabota-ne-da-se-obichame-167271", "text": "В „Обединени патриоти“ сме се събрали да вършим работа и личните отношения трябва да остават на заден план. Това заяви в кулоарите на НС лидерът на НФСБ Валери Симеонов. Повод за коментарът му бе продължаващото напрежение между трите партии в „обединени патриоти“ и най-вече между „Атака“ и ВМРО. По-рано през деня вицепремиерът и лидер на ВМРО заяви, че патриотичната коалиция би оцеляла трудно. През седмицата пък лидерът на „Атака“ Волен Сидеров даде да се разбере, че не е нужно коалицията да съществува в същия формат и може да подкрепят властта като три отделни формации. Сега на свой ред Симеонов обясни още през 2017 г. е казал, че трите партии не са се събрали да се обичат, а да вършат работа и да се изпълнява програмата, под която са се подписали.„Така че тук личните отношения не би трябвало да доминират, не би трябвало да имат значение. Всеки представлява партия и стотици хиляди избиратели, пред които е отговорен. И би трябвало личните отношения да остават на заден план, а не както в последно време всички се фокусират в личните отношения на моите партньори, които естествено, че не са образец за подражание“, заяви Симеонов. Той обясни, че засега не се очертава провеждането на Коалиционен съвет. „Защото тогава пък аз трябва да слагам синя каска, а пък не искам да се изживявам като умиротворител“, каза още Симеонов. Попитан дали може да има „Обединени патриоти“ без „Атака“, Валери Симеонов обясни, че коалицията се състои от три партии. „Значи без „Атака“ не би трябвало да може“, каза още той.", "date": "2019.06.07", "title": "Валери Симеонов за патриотите: Събрали сме се да вършим работа, не да се обичаме"}
{"url": "https://www.monitor.bg:443/bg/a/view/trima-zaginali-v-katastrofi-za-denonoshtie-167268", "text": "Трима души са загинали, а 19 са били ранени при станалите 19 тежки катастрофи в страната през изминалото денонощие, съобщават от МВР. В София са регистрирани 24 леки пътнотранспортни произшествия и 4 тежки катастрофи. При пътните инциденти в столицата са били ранени четирима души.", "date": "2019.06.07", "title": "Трима загинали в катастрофи за денонощие"}
{"url": "https://www.monitor.bg:443/bg/a/view/gryckijat-ministyr-na-otbranata-rusija-izpolzva-turcija-kato-instrument-167267", "text": "Гръцкият министър на отбраната Евангелос Апостолакис заяви, че Русия използва Турция в качеството на инструмент за провеждане на политиката си в региона. Русия използва Турция в качеството на инструмент, който й позволява да предприема различни действия в региона. В това се състои проблемът, който трябва да бъде разрешен, каза вчера Апостолакис, който говори на конференция във Вашингтон, организирана от списание \"Форин полиси\" по въпросите за външната политика и сигурността. Според гръцкия министър на отбраната дейността на Русия в региона не се отразява пряко върху Гърция.", "date": "2019.06.07", "title": "Гръцкият министър на отбраната: Русия използва Турция като инструмент"}
{"url": "https://www.monitor.bg:443/bg/a/view/djusi-smolet-njama-da-se-zavyrne-v-imperija-167217", "text": "Актьорът Джуси Смолет няма да се появи в предстоящия шести сезон на хитовия сериал „Империя“, заяви един от създателите на поредицата Лий Даниълс. В отговор на публикация във Variety, че сценаристите обмислят варианти да върнат Смолет в шоуто, Даниълс отрече това твърдение в Туитър. Смолет, който е от афроамерикански произход и с хомосексуална ориентация, предизвика скандал, след като беше арестуван през февруари по подозрение, че е инсценирал нападение срещу себе си и е подал лъжлив сигнал в полицията. Актьорът твърдеше, че е станал жертва на расистка и хомофобска атака. Последвалото разследване установи, че нападението наистина е инсценирано от 36-годишната звезда. Припомняме, че наскоро стана ясно, че сериалът \"Империя\" ще се завърне през есента за шести сезон, който обаче ще бъде последен. Компания FOX, която е с най-нисък рейтинг сред водещите телекомпании в САЩ, предприема сериозни промени, сваляйки от екран осем шоута и добавяйки нови 10. Майкъл Торн от FOX даде заявка, че последният сезон на сериала \"Империя\" ще бъде изпълнен с драма, шокиращи изненади и запомнящи се моменти. За участие във финалния сезон на поредицата ще се завърнат Тараджи П. Хенсън и Терънс Хауърд.", "date": "2019.06.07", "title": "Джуси Смолет няма да се завърне в „Империя“"}
{"url": "https://www.monitor.bg:443/bg/a/view/petyr-gornovski-nad-12-000-asansiora-veche-sa-v-elektronnija-registyr-167254", "text": "В България има недостиг на хидроинженери, коментира в интервю за \"Монитор\" председателят на на Държавната агенция за метрологичен и технически надзор (ДАМТН) - Валежите от последните дни увеличиха водата в язовирите. Големите водоеми от тях са в нормалните си граници, като запълването им е под 80%. Единствено „Арда“ и „Въча“ са около 90%. Големите водоеми за питейни нужди са пълни на 50 на сто. Малко по-трудна е ситуацията при малките язовири, защото те все още са общински. 5700 от всички водоеми в страната са собственост на местните власти. За някои от тях има предписания още от миналата година, които не са изпълнени. Най-често собствениците на такива водоеми имат проблеми с основните изпускатели, които да дадат възможно за по-бързо намаляване на обема в чашата. В случая с язовира в Тутрканци и преливникът и главният изпускател бяха проблемни За преливника е имало през миналата година предписание за разширяването му, а през тази година и за основния изпускател. Това не е направено. За това общините трябва да внимават какви договори подписват с концесионерите и в тях да има текстове за поддръжка на язовира и съобразяване с указанията за намаляване на обема при очаквани валежи. През миналата година представихме списък с проблемни язовири, които се оказаха над 800, като за 400 от тях се изискваха спешни действия, за да се подобри състоянието им. През 2018-та 133 бяха определени, че са в най-критично състояние. В следствие на предприетите мерки останаха само стотина с чисто технически проблеми. Проблем е, че в много от малките язовири, строени през 50-те и 60-те години на миналия век, не само преливниците, но и основните изпускатели са в лошо състояние. За последните 30 години те не са поддържани и изпускателите се запълнени отдавна с тиня и кал, а почистването им е скъпа операция. За миналата година и от началото на тази на собственици на язовири са издадени над 600 акта именно за повреди по основни съоръжения, а също и по самата стена на водоемите. На някои места се взимат мерки и за това не можем да кажем, че на всички места не се съобразяват с нашите предписания. За това сме безкомпромисни към нехаещите. - 2719 са заявени за прехвърляне а държавата, но все още те не са в активите на новото държавно предприятие и това трябва да стане с решение на министерския съвет. В случая проблемът е в това, че общините след като си заявили намерението си да се откажат не ги смятат за тяхна тяхна собственост и вече нямат грижа за тях. Докато не преминат към държавното предприятие въпросните язовири са собственост на местните власти. Всеки собственик, който не е изпълнил предписанията на ДАМТН подлежи на санкция. - Хидроинженерите отдавна са малко в България. На година в УАСГ завършваха по двама-трима. МОН взе мерки и това стана защитена специалност. Даде се възможност повече деца да могат да постъпват да учат хидроижненерство. Засега обаче няма достатъчно такива специалисти в страната и в агенцията също не достигат. В един район работят по около 5 инспектори. Само в Хасковско язовирите са над 3000. Там, колкото и хора да назначим трудно ще ги обхванем всички. Проблемът с кадрите е налице, но се справяме и то благодарение с координацията с останалите държавни институции. Досега в цялата страна са регистрирани 6819 водоема. За това в Закона за водите се прави и категоризация на язовирите. Така ще се оцени степента на риска от всеки един от тях. Ще се знае какви щети биха били нанесени при евентуална авария. Например малък язовир, който би залял само нивата под него, може да не се наблюдава. По този начин ще насочим силите си към проблемните. - Всяка етажна собственост трябва да има сключен договор с фирма за поддръжка, познаваща състоянието на асансьора. В регистъра има над 1000 такива фирми. По закон си има изискване колко техници и с каква квалификация трябва да има в една фирма, за да имат договор. Над 12 000 асансьора в обществените сгради, за които агенцията отговоря директно вече са включени в електронния регистър. От началото на годината повече от една трето от тях са проверени. Заради многото дейности в ДАМТН ще предложим специално за асансьорите надзора на всички такива съоръжения да се прави от фирми, лицензирани от нас. - Да, защото много е тежко сега в момента. Освен публичните асансьори, които проверяваме, реагираме и на има постоянни оплаквания, жалби, сигнали. Независимо от всичко мисля, че хората, ангажирани в асансьорния бизнес са отговорни и много добре знаят, че не могат да допускат грешки. Както и при язовирите и тук има остър недостиг на кадри Същото мога да кажа и като проблем и тук. Както и при хидроинженерите, при язовирите. Това е истината – няма кадри, няма привличане на млади хора, които да завършат съответните специализирани училища, техникуми, за да се захванат с такава работят. Дори при конкурсите за набиране на инспектори и изпитваме трудности. Другият проблем е, че са ни ниски заплатите. - Трудно е да се каже. Не съм съгласен и с колегите от бизнеса, които цитират подобни проценти. В другите европейски държави също има много стари асансьори, но те си работят. Всичко е въпрос на поддръжка. Големият проблем е именно там - в ползвателите. Сега се прави нова наредба и се иска да се вкарат някои оценки на риска на всички асансьори и съответно да се дадат съответните предписания за смяна или основенремонт. Големият проблем е, че всичко може да се запише, но как да се реализира, защото ползвателят е този, който трябва да обезпечи съответната сума, за да го направим. Няма как да се задължи. На много места няма домоуправители. Често ни питат защо не спираме зле поддържаните асансьори. Много трудно е да се вземе подобно решение, защото по този начин хората във високите блокове се лишават от живот. Има възрастни хора, които сами живеят. Как ще слязат примерно от 10-ия етаж да отиде да си напазарува и след това ще се качи. Готви се промяна в закона за етажната собственост и много се надявам да се намери начин, по който да се задължат да поддържат подемниците. - Подготвили сме инструкция към ползвателите и домоуправителя на етажна собственост. Целта е да не попаднат на случайни техници без квалификация Електроинженер е от ТУ в София Има специализации по маркетинг, мениджгмънт и управленско счетоводство, италиански и английски език Работил е в ЖПЗ в София и в частни фирми Бил е изп. директор на ИА „Сертификация и изпитване“ Заемал е по поста на главен секретар на Българския институт по метрология Използва английски и руски", "date": "2019.06.07", "title": "Петър Горновски: Над 12 000 асансьора вече са в електронния регистър"}
{"url": "https://www.monitor.bg:443/bg/a/view/stadia-startira-v-kraja-na-godinata-167274", "text": "Точно преди конференцията Е3, започваща следващата седмица, Google предостави подробности за своята платформа за стрийминг на игри, Stadia, която представи през март. Основната концепция е известна, но Google разкри повече при презентацията на Stadia Connect, която изглежда, че ще следва формата на презентациите на Nintendo Direct и Sony State of Play. Първата безплатна игра е Destiny 2, което е хитър ход на Google, тъй като разработчикът на играта Bungie също съобщи, че играта скоро ще бъде безплатна за всички платформи.   За начало, списъка с игри на Stadia ще включва Doom Eternal, Wolfenstein: Youngblood, Metro Exodus, Baldur's Gate 3, Rage 2, трилогията на Tomb Raider, The Division 2, Assassin's Creed Odyssey, Ghost Recon Breakpoint, Borderlands 3, Mortal Kombat 11 и Darksiders Genesis. По-късно ще бъдат добавени и други, като Google казва, че работи и по някои заглавия само за Stadia. Google също така пуска Stadia Founder Edition. Този пакет включва Stadia контролер в цвят Night Blue, Chromecast Ultra, който е необходим за срийминг на игри към телевизор, три месеца Stadia Pro абонамент, тримесечен Buddy Pass за някой приятел и първите потребителски имена. Допълнителни контролери също ще се предлагат в черно, бяло или бледо зелено, наречено уасаби, за $ 69.99. Google казва, че други USB контролери също ще работят, ако са HID съвместими.", "date": "2019.06.07", "title": "Stadia стартира в края на годината"}
{"url": "https://www.monitor.bg:443/bg/a/view/zapochva-proverka-na-14-proekta-za-kyshti-za-gosti-167273", "text": "Започва проверка на 14 проекта, подадени за одобрение от Местни инициативни групи (МИГ), за допълнителни дейности към къщите за гости. Това съобщи  министърът на земеделието, храните и горите Десислава Танева в телевизионно участие, информират от пресцентъра на МЗХГ. Тя обясни, че тези проекти са  предоставени за одобрение в ДФ „Земеделие“. „Тези дейности са допустими  по Програмата за развитие на селските райони (ПРСР). Въпросът е дали тези инвестиции ще бъдат ползвани по предназначение или някой има намерение да ги направи за лично ползване. Те включват изграждането на басейни, джакузи и детски площадки“, уточни министърът. За всяко съмнение, че бизнес планът е неустойчив - няма да получат финансиране. Десислава Танева заяви още, че проверките ще бъдат извършвани от представители на министерството и ДФЗ, като същите ще бъдат публични и на тях ще са поканени и медиите. С цел да бъдат избегнати злоупотреби в бъдеще, от  бенефициентите ще се изискват декларации за конфликт на интереси. МИГ е група на местно ниво, в която влизат представители на публичния сектор, на неправителствения сектор и на местната администрация, която е напълно независима от МЗХГ. „Ще положим всички усилия наложените санкции от ДФЗ по методиката, която ВАС обяви  за нищожна, да се платят от тези, които са нарушили правилата. Има вече платени глоби по издадени актове и държавата си ги е събрала“, коментира министър Танева. Методиката за определяне на санкциите, след плащане по проекти по ПРСР 2007 – 2013г., определя само размерът на санкцията, но не и наличието на нарушение. Европейското законодателство е ясно - нарушителят плаща. Предстои да бъдат обявени нови  правила, по които изпълнителният директор на фонд \"Земеделие\" ще налага санкциите. Във връзка с падналите градушки земеделският министър съобщи, че напълно пропадналите площи са 94 хил. дка, като само 600 дка от тях са в райони с противоградова  защита. За да  има противоградова защита върху цялата земеделска територия е необходимо земеделските производители да участват във финансирането й с такса за обработваемите площи. „Държавата не е застраховател“, обясни Десислава Танева.", "date": "2019.06.07", "title": "Започва проверка на 14 проекта за къщи за гости"}
{"url": "https://www.monitor.bg:443/bg/a/view/holandija-e-na-final-sled-prodyljenija-i-pylen-obrat-nad-anglija-167261", "text": "Холандия е вторият финалист в Лигата на нациите. “Лалетата” победиха с 3:1 Англия в Гимараеш снощи и си осигуриха среща с Португалия в мача за трофея в неделя. Двата тима направиха доста интересен мач, в който имаше почти всичко - четири гола, дузпа, грешки, отменен гол, продължения и обрат. “Трите лъва” първи взеха преднина в срещата с попадение от дузпа на Маркъс Рашфорд в 32-ата минута, но “лалетата” успяха да направят пълен обрат. Матайс де Лихт изравни в 73-ата минута и редовното време приключи при резултат 1:1, след като гол на Джеси Лингард не бе зачетен заради засада. В продълженията обаче оранжевите показаха по-добра игра и вкараха нови два гола след груби грешки в отбраната на англичаните. В 97-ата минута Кайл Уокър си отбеляза автогол, а в 114-ата минута Куинси Промес реши всичко в полза на Холандия след нов подарък от защитата на “трите лъва”. Така Холандия се добра до финала и ще се изправи срещу домакина Португалия в битката за трофея в неделя. Англия пък ще трябва да се задоволи с участие в мача за третото място срещу Швейцария.", "date": "2019.06.07", "title": "Холандия е на финал след продължения и пълен обрат над Англия"}
{"url": "https://www.monitor.bg:443/bg/a/view/mej-podava-ostavka-dnes-167259", "text": "Британската министър-председателка Тереза Мей днес официално подава оставка като председател на британската Консервативна партия. Това поставя началото на надпревара за неин приемник. Тази надпревара ще доведе на власт и нов премиер, предаде Ройтерс. Мей обяви намерението си да подаде оставка на 24 май в емоционално изказване, след като британските депутати на три пъти отхвърлиха нейното споразумение за Брекзит, договорено с ЕС. След днешното обявяване на оставката започва неколкоседмичен процес по избор на приемник на лидерския пост на Консервативната партия. На 10 юни ще се приемат кандидатури за поста. На 13 юни консервативните законодатели ще проведат няколко кръга гласувания, за да намалят броя на кандидатите, като всеки път ще се гласува тайно. Всеки кандидат с 16 гласа или по-малко в първия кръг отпада от състезанието. Ако всички кандидати имат повече от 16 гласа, отпада този с най-малко гласове. Във втори кръг на гласуване отпада всеки кандидат с 32 гласа или по-малко. Ако всички кандидати имат повече от 32 гласа, отпада този с най-малко гласове. По-нататъшните гласувания са насрочени за 18, 19 и 20 юни и ще продължат, докато останат двама кандидати. За окончателните двама кандидати гласуват всички членове на Консервативната партия, като победителят се обявява за нов лидер. При предишни състезания за лидерския пост това гласуване се извършваше по пощата. Партията каза, че иска да завърши този етап в седмицата, която започва на 22 юли. Докато тече процедурата, Мей ще изпълнява функциите на премиер.", "date": "2019.06.07", "title": "Мей подава оставка днес"}
{"url": "https://www.monitor.bg:443/bg/a/view/germanskite-vlasti-sprjaha-ot-dvijenie-bylgarski-bus-zaradi-neizpravnosti-167260", "text": "Преди дни полицаите в германския Люденшайд са установили над 60 дефекта в български микробус с ремарке, след като са го спрели за рутинна проверка, съобщи Дойче веле. На пръв поглед автомобилът е направил добро впечатление. Но запуснатият вид на купето ги накарал да се вгледат по-внимателно. Привлечен бил и експерт, заедно с когото била направена детайлна проверка на техническото състояние на мерцедеса с българска регистрация. В крайна сметка списъкът на дефектите се оказал рекордно дълъг - общо 66, от които 44 на микробуса и 22 на ремаркето. Според прессъобщението на полицията, спирачките на микробуса работели само отчасти, големи ръждиви дупки по шасито били криво-ляво запълнени и замазани с боя, а ремаркето изобщо нямало амортисьори. \"Ръждясалата щайга\", както я нарича списание \"Фокус\", незабавно била спряна от движение, а срещу шофьора е издадено наказателно постановление. Най-куриозното е, че както микробусът, така и ремаркето само преди четири седмици успешно били преминали годишен технически преглед в България. Огромният брой дефекти обаче явно не е смутил там никого, констатира вестник \"Вестфаленпост\". Редица издания не крият удивлението си от този факт и пишат: \"66 дефекта! Опасното возило е имало валиден печат за годишен технически преглед от България\". Специализираното списание за автомобилисти \"Аутобилд\" говори за \"българска бричка\". А в един блог на германци, преселили се в България, една жена споделя впечатленията си от това как се преминава годишен технически преглед в България. Тя твърди, че най-голямо внимание българските проверяващи отделят на двигателя и най-вече на това дали номерът на шасито отговаря на този, който е вписан в документите на колата. Германката дори посочва, че могат да се ползват услугите на пенсиониран български полицай, който срещу съответно заплащане помага, ако има някакви \"проблеми\". В Германия техническите прегледи на колите са сериозно изпитание за всички шофьори и собственици. Още преди датата на прегледа повечето автомобили преминават на предварителен преглед в сервиза, където се отстраняват евентуалните дефекти. В противен случай собственикът рискува изобщо да не получи печат за годност от оторизираните центрове за годишен технически преглед. Ако там се установят по-сериозни неизправности, автомобилът незабавно се спира от движение, докато те не бъдат отстранени. А след това се минава на повторен преглед. По данни на TÜV Rheinland (един от тези центрове в Германия), през миналата година над една пета от автомобилите (21,2%) не са получили печат за годност от годишния преглед и е трябвало да се връщат на \"поправителен\". Германските медии често съобщават за технически неизправни български автомобили и товарни камиони, движещи се по магистралите на страната. През миналата година например от движение е бил спрян ТИР с българска регистрация, чиито спирачки били почти неработещи. На шофьора и на собственика са били наложени солени глоби, отбелязва \"Вормзер Цайтунг\".", "date": "2019.06.07", "title": "Германските власти спряха от движение български бус заради неизправности "}
{"url": "https://www.monitor.bg:443/bg/a/view/pojar-izpepeli-gkpp-zlatarevo-167258", "text": "Голям пожар изпепели административната сграда на граничния пункт Златарево към република Северна Македония. Огънят е тръгнал вчера около 17 часа от първия етаж и е обхванал цялата сграда. 2 пожарни автомобила със 7 човека личен състав от Петрич са успяли да загасят огънят. Установено е, че огнената стихия е тръгнала от електрическото табло на първия етаж. Причинени са материални щети, за късмет няма пострадали хора. Преустановено е пропускането през пункта Пътуващите за република Северна Македония се пренасочват към граничните пунктове ГКПП - Станке Лисичково и ГКПП - Гюешево. ", "date": "2019.06.07", "title": "Пожар изпепели ГКПП-Златарево"}
{"url": "https://www.monitor.bg:443/bg/a/view/evgenija-baneva-ostava-v-aresta-167262", "text": "След 6-часово заседание късно снощи Апелативният специализиран съд остави в ареста Евгения Банева, съобщи Би Ти Ви. Тя се нуждае от операция на щитовидната жлеза и биопсия, според експертите, написали медицинската експертиза. Банева и съпругът й Николай Банев са в ареста от декември миналата година. Те бяха арестувани във Франция и са обвиняеми за данъчни престъпления.", "date": "2019.06.07", "title": "Евгения Банева остава в ареста"}
{"url": "https://www.monitor.bg:443/bg/a/view/dua-lipa-ostana-bez-gadje-167214", "text": "Певицата Дуа Липа отново влезе в графата „необвързани“. Красавицата се раздели с модела Айзък Карю, който й е батко с десетилетие. Двамата са имали връзка и преди. Те подновиха романса си преди година и половина, след като се разделиха шумно през 2017-а. Искрата между младата изпълнителка и Айзък Карю пламна през 2013 г., когато Липа е едва на 18. \"За Дуа и Айзък беше наистина трудно да се виждат, след като се събраха отново. Те искаха нещата помежду им да се получат и Решението да се разделят, беше трудно, но наложително, след като и повторният им опит да поддържат връзката си се оказа неуспешен\", заяви източник от обкръжението на бившата двойка, цитиран от в. The Sun.", "date": "2019.06.07", "title": "Дуа Липа остана без гадже"}
{"url": "https://www.monitor.bg:443/bg/a/view/karakachanov-shansyt-za-oceljavane-na-obedineni-patrioti-e-malyk-167263", "text": "Шансът \"Обединени патриоти\" да оцелеят като коалиция не е голям. Няма как да седна на една маса да работя с някой, който се е упражнявал 40 дни върху гърба на ВМРО и си правеше кампанията на наш гръб. Не го разбирам като коалиционност. Не го искам, заяви пред NOVA вицепремиерът и лидер на ВМРО Красимир Каракачанов. По думите му Волен Сидеров е свободен да напусне, когато поиска. Патриотичните упреци през медиите започнаха преди изборите, но не завършиха с тях. „Аз нямам намерение да лекувам този или онзи. Ако някой смята, че е дошло времето да напуска коалиция „Обединени патриоти”, да бъде така добър да го направи”, заяви той и добави, че евентуалното напускане на Волен Сидеров нямало да застраши нито парламента, нито правителството. „Защо той не спечели по някакъв по-честен начин? Кой е нечестният начин? Препоръчвам му на г-н Сидеров да си погледне резултатите в Ямбол и да види 3-4 цигански секции - бие ГЕРБ, бие ДПС включително. Това сигурно е по любов. Социологията е ясна – 0,03% от ромите са гласували за ВМРО. Това прави по-малко от 450 гласа. Това ли решава изборите. Ще му ги подаря тези гласове, но и те няма да му стигнат да прескочи 1%. Шумът, който се вдига от моя „партньор” на практика скрива истинските купувачи на ромски гласове”, каза Каракачанов. Министърът на отбраната коментира и сделката за изтребителите. Над 1, 6 млрд. долара е сума, на която България няма да се съгласи, обясни Каракачанов: „Те дават таван, до който американското правителство може да сключи договор. Това не означава, че България ще се съгласи или ще плати такава цена”. Още се преговаря, но компромис с въоръжението и поддръжката нямало да се прави. „Финалната цена ще бъде съгласувана и ще включва абсолютно всичко – поддръжката, обучението на пилотите, осигуряване на инфраструктура на земята”, каза посланикът на САЩ у нас Ерик Рубин. Очаква се договорът за нови изтребители за Военновъздушните сили да се сключи до края на лятото.", "date": "2019.06.07", "title": "Каракачанов: Шансът за оцеляване на \"Обединени патриоти\" е малък"}
{"url": "https://www.monitor.bg:443/bg/a/view/parlamentyt-prie-na-pyrvo-chetene-promeni-v-zakona-za-privatizacija-167265", "text": "Парламентът прие на първо четене единодушно със 162 гласа „за“ промени в Закона за приватизация и следприватизационен контрол, предаде „Фокус“. С измененията се цели отразяване на извършени промени във фирмените наименования на „Терем – Холдинг“ ЕАД и на Многопрофилна болница за продължително лечение и рехабилитация „Вита“ ЕООД във Велинград, както и отстраняване на допусната фактическа грешка във фирменото наименование на „Армстройинвест“ ЕООД. Отчита се и настъпилата промяна в органа, упражняващ правата на държавата в „Информационно обслужване“ АД и „Национален дворец на културата – Конгресен център София“ ЕАД – съответно от министъра на транспорта, информационните технологии и съобщенията и от министъра на културата.", "date": "2019.06.07", "title": "Парламентът прие на първо четене промени в Закона за приватизация"}
{"url": "https://www.monitor.bg:443/bg/a/view/faraj-ne-vkara-partijata-si-v-britanskija-parlament-167266", "text": "Партията на Брекзита на Найджъл Фараж бе победена от Лейбъристката партия на частичните парламентарни избори в Питърбъро (Източна Англия) и така не успя да спечели първото си място в британския парламент, съобщи АФП. Нейният кандидат Майк Грийн, местен предприемач, остана на втора позиция с близо 29 процента от гласовете зад Лейбъристката партия, получила около 31 на сто от вота. Така лейбъристите успяха да запазят мястото си в парламента, където са основна опозиционна сила. Консервативната партия остана трета с 21 на сто пред либералните демократи с 12 процента. Това е поражение за създадената преди няколко месеца Партия на Брекзита, спечелила убедително европейските избори в края на май.", "date": "2019.06.07", "title": "Фараж не вкара партията си в британския парламент"}
{"url": "https://www.monitor.bg:443/bg/a/view/ochakva-se-bum-na-kyrlejite-167264", "text": "Метеорологичните условия този сезон са подходящи за появата на много кърлежи, като обработката срещу паразитите започва веднага, щом дъждовете спрат. Парковете и градините в София са обработени два пъти, а междублоковите пространства се обработват в момента. Това заяви в сутрешния блок на БНТ Цезарина Илиева - директор отдел \"Паразитология\" към РЗИ - София. Тя изтъкна, че гражданите трябва да освобождават тревните площи, когато се обработват, както и да не стъпват по тях поне два часа след пръскането с противопаратизтния разтвор, пригоден да щади околната среда, изтъкна тя. Пръскането с такива препарати намалява опасността, но не я елиминира, така че най-добрата превенция за гражданите е да не навлизат в тревните площи. Това изтъкна заместник-директорът Национален център по заразни и паразитни болести проф. Ива Христова. По думите ѝ, пикът на ухапванията ще премине, когато времето стане по-горещо и сухо. Трябва да се има предвид и своевременното окосяване на тревата. Бумът на заболяванията вследствие на ухапвания от кърлежи ще е около юни месец, като годишно обикновено се регистрират към 500 случаи на заболели, допълни тя. Експертите препоръчват да правим редовен и щателен преглед за кърлежи след излет сред природата - както на себе си, така и на кучетата си.", "date": "2019.06.07", "title": "Очаква се бум на кърлежите"}
{"url": "https://www.monitor.bg:443/bg/a/view/vremeto-s-vsjakakvi-iznenadi-167257", "text": "Атмосферното налягане ще се повиши още и ще е по-високо от средното за месеца. През нощта ще бъде предимно ясно, а утре сутринта - предимно слънчево. Около и след обяд ще се развива купеста и купесто-дъждовна облачност и на много места ще превали, в отделни райони и ще прегърми. След пладне в Дунавската равнина ще духа до умерен западен вятър. Максималните температури ще са между 25 и 30 градуса. По Черноморието ще е предимно слънчево, след обяд ще има временни увеличения на облачността и на много места ще превали краткотрайно. Максималните температури ще са между 25 и 28 градуса. Вълнението на морето ще е 1 - 2 бала. Температурата на морската вода ще е 18 - 21 градуса. Преди обяд в планините ще бъде предимно слънчево. След пладне ще се развива купеста и купесто-дъждовна облачност и на места ще превали и прегърми. Ще духа умерен до силен вятър от запад-северозапад. Максималната температура на височина 1200 метра ще е около 21 градуса, а на 2000 метра - около 15 градуса.", "date": "2019.06.07", "title": "Времето с всякакви изненади"}
