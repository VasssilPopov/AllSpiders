{"url": "https://www.monitor.bg/bg/a/view/pochina-vyzrastnijat-myj-kojto-be-prebit-v-doma-si-v-belashtica-v-novogodishnata-nosht-157492", "text": "Почина възрастният мъж, който беше нападнат и ограбен в дома си на 31 декември, съобщи bTV. Инцидентът стана в пловдивското село Белащица. Освен, че пребиха стареца, бандитите му откраднаха 200 лева. Пострадалият беше приет в болница със счупени ребро и прешлен и с травма на главата. Все още няма задържани за побоя.  ", "date": "2019.02.17", "title": "Почина възрастният мъж, който бе пребит в дома си в Белащица в новогодишната нощ"}
{"url": "https://www.monitor.bg/bg/a/view/harchim-po-280-leva-godishno-za-zdrave-157490", "text": "Българите харчат все повече за здравеопазване, за алкохол и цигари. Според данните от Годишния доклад за състоянието на здравето през 2017 г. средният годишен разход на човек за здраве е 280 лева, а за алкохолни напитки и тютюневи изделия е 219 лева, съобщи НОВА телевизия. При възрастните данните показват, че за период от 16 години - между 2001 и 2017г., консумацията на алкохол се е увеличила с близо 11 литра на човек. Българите пият все повече, сочи статистиката. Последните обобщени от здравните власти данни са за 2017-та. Средно едно лице от домакинство е изпило за година 22 литра бира, около 4 литра вино, близо 2 литра ракия и под литър други спиртни напитки. В Европейския съюз пушачите намаляват, но не и в България. Според доклада дори се пушат повече цигари спрямо предходни години, въпреки увеличението на цените и забраната за пушене на закрито.", "date": "2019.02.17", "title": "Харчим по 280 лева годишно за здраве"}
{"url": "https://www.monitor.bg:443/bg/a/view/prilojenie-pokazva-pravilata-za-dvijenieto-157479", "text": "Мобилно приложение ще учи малчуганите как да се движат безопасно на пътя. „Велошампион“ е разработено от Съюза на българските автомобилисти (СБА) заедно с Австрийския автомобилен съюз през 2018 г. То е създадено с цел подобряване пътната безопасност. За да станат велошампиони, децата трябва да преминат през 9 нива. Те започват като „велосипедисти на триколка“. Хлапетата могат да решават тестовете за време в рамките на 20 секунди или пък да правят тренировка върху няколко въпроса. За по-напредналите създателите на приложението са подготвили и предизвикателство. Те трябва да отговорят последователно на 101 въпроса, като имат по 20 секунди за тях. Те ще трябва да умуват над това „Разрешено ли е велосипедистите да карат успоредно един до друг по шосето?“, да разгледат картинките и да кажат „кои са знаците, които показват, че не е разрешено карането на велосипед?, както и кой има предимство при определени ситуации. Децата трябва да внимават, защото понякога има повече от един правилен отговор. Приложението може да бъде свалено безплатно от сайта на СБА www.sba.bg/velo за устройства с операционни системи iOS, Android, а също е достъпно за компютри с операционна система Windows.", "date": "2019.02.17", "title": "Приложение показва правилата за движението"}
{"url": "https://www.monitor.bg:443/bg/a/view/za-godina-ryst-ot-10-na-sto-na-novite-dogovori-za-lizing-157460", "text": "Бизнесът на лизинговите компании в България се развива добре, като водещ в него продължава да е финансовият лизинг. До края на миналата година новите договори за финансов лизинг са в размер на 3,812 млрд. лева, като на годишна база обемът им нараства с 11,3% (387,1 млн. лева). Само през четвъртото тримесечие на 2018 г. те са в размер на 547,8 млн. лева и на годишна база обемът им нараства с 21,6% (97,2 млн. лева). На тримесечна база спрямо периода юли-септември 2017 г. те се увеличават с 15,7% (74,4 млн. лева), а спрямо края на третото тримесечие на 2018 г. – с 15,7% (74,4 млн. лева) Делът им в общия размер на вземанията по лизингови договори се понижава от 95% в края на декември 2017 г. до 94,4% в края на миналата година. Вземанията на лизинговите дружества по финансов и оперативен лизинг към края на 2018 г. са общо 4,038 млрд. лв. (3,7% от БВП ), докато година по-рано бяха 3,605 млрд. лв. (3,6% от БВП). В края на четвъртото тримесечие на годишна база те нарастват с 12% (432,9 млн. лв.), а спрямо края на септември 2018 г. – с 2,2% (88,1 млн. лева). Вземанията по договори за финансов лизинг на леки автомобили в края на декември са 1,446 млрд. лева и нарастват с 18,9% (229,8 млн. лв.) на годишна база, а с 3,2% (44,3 млн. лева) е увеличението на тримесечна база. Относителният им дял се увеличава от 35,5% в края на 2017 г. до 37,9% в края на декември на 2018 година. В края на четвъртото тримесечие на миналата година вземанията по договори за са 1,248 млрд. лв., като растат с 10,3% (116,9 млн. лв.) спрямо края на декември 2017 г. и с 2,9% (35,4 млн. лв.) в сравнение с края на септември 2018 г. Относителният им дял в общия размер на вземанията по финансов лизинг се понижава от 33% в края на декември 2017 г. до 32,7% в края на същия месец на 2018 г. В края на четвъртото тримесечие вземанията по договори за финансов лизинг на машини, съоръжения и индустриално оборудване са 765,8 млн. лева, като за една година нарастват с 16,4% (108,1 млн. лв.) и с 0,7% (5,6 млн. лева) на тримесечна база. Относителният им дял се повишава от 19,2% в края на декември 2017 г. до 20,1% в края на миналата година. В края на четвъртото тримесечие на миналата година За една година размерът им нараства с 27,9% (113,6 млн. лева), а на тримесечна база ръстът е 3,2% (16,1 млн. лева). Относителният дял на вземанията от сектора в общия размер на вземанията по финансов лизинг от резиденти нараства от 11,9% в края на декември 2017 г. до 13,7% в края на миналата година. В края на миналата година 266,4 млн. лева са необслужваните вземания и намаляват за една година с 4,4% (12,3 млн. лева). В сравнение с края на третото тримесечие на 2018 г. спадът е с 5,8% (16,3 млн. лева).", "date": "2019.02.17", "title": "За година: Ръст от 10 на сто на новите договори за лизинг"}
{"url": "https://www.monitor.bg:443/bg/a/view/mvr-sys-supermoderna-laboratorija-za-kriminalistika-mikroskop-sravnjava-gilzi-157461", "text": "Само една от пет извършени експертизи влиза като доказателство по дела в съдебната зала. Статистиката е на МВР, а причината за нея не се крие в ниския КПД на криминалистите и експертите от вътрешното ведомство, а в огромното количество доказателства, които те се налага да обработват. За разлика от останалите вещи лица само експертите от МВР не получават пари за изготвянето на експертиза. Парите за нея отиват в бюджета на ведомството. Това разказа пред „Монитор“ Лилия Симеонова, дългогодишен експерт и началник-сектор „Базова научно-техническа лаборатория“ в Областната дирекция на МВР – София, а сега преподавател по теория и практика на криминалистическата експертиза в Академията на МВР. „Ние за всяка експертиза пишем сметка – брой отработени часове, направените разходи за консумативи, използваната апаратура. Тази сметка се плаща на МВР безусловно, но нека поне част от тези пари или други пари да бъдат предвидени за защитаването на експертизата пред съда. От 100 направени експертизи по досъдебни производства около 20 стигат до съда. В гражданските дела страната, която я поръчва, я плаща. разследващия орган или съда“, коментира Симеонова. Отскоро обаче уникални и супермодерни апарати помагат на експертите криминалисти да изследват всички видове следи и веществени доказателства от местопрестъпления и местопроизшествия. Техниката от най-ново поколение е инструмент в ръцете на специалистите, които правят своите заключения след убийства, изнасилвания, грабежи, кражби, катастрофи и др. Става въпрос за новото оборудване в залите по криминалистика в Академията на МВР, които са ремонтирани и обзаведени по проект на българо-швейцарската програма за сътрудничество „Изграждане на капацитета на експертите в областта на криминалистиката“. Подобно оборудване има и в Научноизследователския институт по криминалистика към МВР (НИК). То обаче е купено с пари по швейцарски проект и така е била купена възможно най-модерната техника към момента. „Нашите специалисти по нищо не отстъпват на специалистите в Европа – като подготовка, знания и умения. Там пък тясната специализация е прекалена, те се движат по процедури - ако не му го казва процедурата, той не го прави, докато ние сме толкова изобретателни, че вкарваме целия си мисловен потенциал, за да се свърши работа“, разказа Симеонова. Лабораторните изследвания се извършват Един такъв е сравнителният микроскоп, на който могат да се изследват и сравняват гилзи, куршуми, трасологични следи от взлом. Той е с няколко обектива и с различни видове увеличения. Апаратът за разпознаване на банкноти пък е снабден със софтуер, който съдържа спесимените на валути от цял свят, на паспорти и лични карти. „Без такъв апарат не е невъзможно обученият специалист да открие фалшифицирането, но това е един изключителен инструмент за улеснение, защото фалшификатите стават все по-съвършени. Например идва паспорт от Бангладеш – как да знаем този паспорт какви защити трябва да има, как трябва да изглежда, дали не е някакъв стар модел. Когато не знаем, звъним на колегите от Гранична полиция и те ни дават информация как трябва да изглежда документът, къде каква защита трябва да има, защото например приносителят му чака на гише в служба „Миграция“ и не можем да го държим дълго“, споделя Симеонова. Стереомикроскопите пък са за обемни веществени доказателства: гилзи, куршуми, пистолети, пластики на карти, части от подписи и ръкописен текст. В криминалистичната лаборатория в Академията на МВР в момента се инсталира и много модерен софтуер за изготвяне на фотороботи, който ще дава по-детайлни изображения - няма да изглеждат като рисунки, а ще се доближават до по-истински образ на снимка. Много видове очи, вежди, шапки, носове, форма на лицето... Повече възможности, за да може да се доближи образът до този, който свидетелят е запомнил и описва. Експертите криминалисти коментират, че има техника, но няма достатъчно хора. Причината е, че отговорността на експерта е много голяма. Винаги неговото заключение не устройва едната страна в съдебния процес и тя търси всевъзможни начини да компрометира експертизата. За всяко свое грешно заключение експертът носи лична наказателна отговорност, а не службата му. Криминалистите трябва да бъдат съобразителни и да мислят много напред, необходимо е непрекъснато да се обучават в новостите. „Криминалистът трябва да се обособи като специалист в една-две сходни области, за повече е несериозно да говорим. Така е по света. Трябва да има широк поглед, но в специализацията е истината. както е в НИК-МВР. Докато в едно районно управление например се очаква от експерта едва ли не да разбира еднакво добре и от дактилоскопия, и от трасология, и от документни изследвания, и от почерци. На повечето места в страната тези експерти, които правят огледи на местопроизшествия, трябва да могат да се справят сами с едно произшествие“, разказва Симеонова. И допълва, че от тази професия има изключително голям отлив, има много свободни места, тъй като е изключително натоварена. От много привлекателна, защото е много интересна, тя е станала не особено приятна, защото е изключително натоварена. Дори има малки районни управления, в които няма експерти и затова се изпращат експерти от областните дирекции. Това от своя страна е нерентабилно, защото е свързано с пътуване и разхищаване на време, което е проблем, защото трябва да се действа максимално бързо заради следите, които трябва да се съхранят.", "date": "2019.02.17", "title": "МВР със супермодерна лаборатория за криминалистика, микроскоп сравнява гилзи"}
{"url": "https://www.monitor.bg:443/bg/a/view/trima-nashi-boksiori-polufinalisti-na-strandja-157485", "text": "Трима български боксьори се класираха за полуфиналите от първите 2 сесии на 4-ия ден в 70-ото издание на най-стария турнир в Европа - \"Странджа\". Първа победната серия откри световната и двукратна европейска шампионка Станимира Петрова. В кат. до 57 кг та надделя с единодушно съдийско решение - 5:0 (30:27, 30:27, 30:27, 29:28, 29:28) над сомалийката Рамила Али. На полуфинала на 18 февруари съперничка на Станимира е Ирма Теста (Ит), спечелила с 5:0 гласа срещу Жусиелен Ромеу (Браз). Даниел Асенов - Тайсъна даде поредната си заявка за злато в кат. до 52 кг, след като разгроми с 5:0 гласа (30:27, 30:27, 30:27, 29:28, 29:28) Биял Бенама (Фр) във втория си мач на турнира. На полуфинала на 18-и го чака Дъглас де Андраре (Браз), отстранил Рамон Кирога (Арж). Тайсъна победи същия противник и на европейското за мъже до 22 г. в Румъния, където стана шампион. Кирил Русинов (60) продължи домакинската серия на боксьорите ни към медалите, като надделя с 4:1 гласа над мароканеца Марко Мохамед Хамут (Мар). За място на финала състезателят на ЦСКА ще се бие с руснака Артур Субханкулов, записал 5:0 срещу Ясин Лама (Мак). Кристиян Николов (75) напусна надпреварата, след като съдиите му показаха 0:5 (26:30, 27:30, 27:30, 27:30, 28:29) в мача с Трой Айли от САЩ. Същата съдба сполетя и Ергюнал Сабри (49) срещу Темиратас Жусупов (Каз). Рами Киуан (75) пък не излезе на ринга срещу световния и европейски шампион Александър Кижняк (Рус) заради лекарска забрана. Дабромира Георгиева (75) отпадна на 1/4-финала от Лове Холгерсон (Шв), след като реферът прекрати мача.", "date": "2019.02.17", "title": "Трима наши боксьори полуфиналисти на \"Странджа\""}
{"url": "https://www.monitor.bg:443/bg/a/view/shest-kufara-s-instrumenti-razreshavat-i-naj-zapletenite-prestyplenija-157472", "text": "Започваме с т.нар. биологичен куфар за изземане на кръв, слюнка, косми, сперма. В него има множество тестове – лакмуси, които реагират на такива следи. Лакмусите са първото нещо, което използва експертът, тъй като едно петно от кръв например не винаги може веднага да се разпознае, че е от кръв. И за да не се изземат следи от всяко петно, първо с лакмус се проверява дали то е биологична следа, защото може да е просто някакво зацапване. Така още на място следите се селектират и се вземат само нужните веществени доказателства. В куфара има, разбира се, маски и ръкавици за еднократна употреба. Експертът задължително е облечен в гащеризон, с калцуни, маска на устата и очила, за да не се замърсяват следите на местопроизшествието. Дактилоскопният куфар като че ли е най-натъпкан – в него има различни шишенца с прахове за проявяване на дактилоскопни следи. Те се изземат с фолио. Има валяче с мастило за пръсти и хартия, върху която се свалят отпечатъци от пострадали, заподозрени или случайно пребивавали на местопроизшествието. Пастата, с която се мажат ръцете, е с много добър вискозитет, за да може да се вземат качествени отпечатъци. След това се работи с лупи за оценка на одността на следите и тяхното идентифициране. Куфарът за балистика пък съдържа устройство, което може да измери под какъв ъгъл е влязъл куршумът през преграда, за да може след това това да определи посоката на стрелба, евентуална височина на стрелеца, позицията му или да се реконструира събитието. Има и лазерно фенерче, чийто лъч може да проследи траекторията на куршума, преминавайки през пробойните. Това може да се направи и чрез сглобяемите шишове, които се промушват през отворите. Понякога за установяване на посоката на изстрела се ползва и специален канап. Интересен е и куфарът за изземане на следи от протектори на автомобилни гуми и на стъпки. В него има сито за пресяване на гипс, за да не остават бучки. Гипсова каша се излива дори в сняг и кал, вземат се отливки, които след това се сравняват съответно с гумите на автомобила на заподозрения или с обувките му. „Имаме и нов софтуер с база данни с грайфери на обувки, както и снимки на съответните обувки“, обясни Симеонова. Експертите криминалисти разполагат и със специализиран куфар за веществени доказателства от труп. При необходимост в аутопсионната зала те вземат кръв, косми, дактилоскопни отпечатъци. Съдебният лекар първо прави външен оглед на трупа. Експертът го снима във вида, в който е разположен на масата, а при необходимост и дрехите. Съдебният медик диктува на разследващия полицай видимата възраст на пострадалия, измерва точно височината му, описват се дрехите, видимите наранявания. След това трупът се съблича и се снима така – оглеждат се детайлно раните. Експертът снима лицето от всички страни, както и външните наранявания. При необходимост взима отпечатъци от пръсти и длани, а ако се налага – и косми от тялото. Заснемат се татуировки, взема се поднокътно съдържание. След това започва работата на съдебния медик. На всеки етап, ако съдебният медик има нещо да съобщи – разследващият записва, а експертът снима. После се осигурява кръв за изследване на кръвна група, на ДНК, ако са намерени биологични следи на местопроизшествието. Експертите имат и куфарче с прахосмукачка за микроследи, т.е. ако в един автомобил е извършено престъпление, с нейната помощ и еднократни филтри може да се съберат косъмчета, влакънца, малки частички. ВИЖТЕ ОЩЕ:", "date": "2019.02.17", "title": "Шест куфара с инструменти разрешават и най-заплетените престъпления"}
{"url": "https://www.monitor.bg:443/bg/a/view/dori-i-laicite-prestypnici-veche-polzvat-rykavici-157466", "text": "Работата на един майстор е в инструмента. Няма как един експерт да работи само с мозъка си, трябва да има инструменти освен знанията си. Тук обучаваме колегите в максимално близки условия до действителността. Когато се върнат обратно, няма време за учене, те отиват на местопроизшествия и започват да работят. Ето защо трябва да познават кой куфар какво съдържа, кой инструмент за какво е. Кой дактилоскопен прах за какво е. Коя опаковка за какво е. или следата. Ако не е опаковано правилно и според процесуалните изисквания, това може да компрометира цялото досъдебно производство. А има и веществени доказателства и следи, които подлежат на бързо разваляне, ако не са съхранени, обясни Лилия Симеонова, която има над 20-годишна практика. Логично следва въпросът кои веществени доказателства се развалят най-бързо. Отговорът е – ако едно конопено растение например е взето мокро, то може да мухляса, прибрано в найлон. Кръвта също много бързо се разваля – много бързо я нападат плесени. „Криминалистическите експертизи са една огромна материя от знания, която човек никога не научава изцяло. Ето защо колегите се специализират в процеса на работа“, категорична е Симеонова. Тя ни въвежда в блестящи от чистота зали – в едната са наредени един до друг за изземането на различни следи и веществени доказателства, а в другата е пълно с микроскопи и апарати. Обяснява, че чистотата не значи, че не се работи, а че много се чисти след това. Прави впечатление, че куфарите на експертите в голямата си част са с няколко хоризонтални прегради, натъпкани с шишенца, инструменти и приспособления, и тежат доста. Вече някой престъпник трябва да е много луд, за да не сложи ръкавици, казват дългогодишни експерти. Затова те обучават новите кадри да бъдат съобразителни и мислещи напред, т.е. да могат да преценяват какви различни следи и веществени доказателства да изземат по време на огледа. „Работата на експерта започва с огледа, после събиране, изземане, транспортиране на следи, лабораторна работа, писане на експертиза и защитата й пред съда. Тази дейност е проследима в абсолютно всеки етап“, обясни Симеонова.", "date": "2019.02.17", "title": "Дори и лаиците престъпници вече ползват ръкавици"}
{"url": "https://www.monitor.bg:443/bg/a/view/dermendjiev-zapochna-s-1-1-nachelo-na-levski-157486", "text": "Георги Дерменджиев не успя да запише победа в първия си официален мач начело на „Левски“, след като и в предсезонната подготовка под негово ръководство „сините“ нямаха успех. На „Герена“ домакините стигнаха само до равенство с 1:1 с „Локомотив“ (Пд). Мачът бе дебютен както за Дерменджиев, така и за трите нови попълнения на „Левски“ Николай Михайлов, Мартин Райнов и Валери Божинов, а единствено Живко Миланов не успя да играе заради контузия. Безспорно обаче излезлият на върха на атаката Божинов няма да запомни с добро двубоя, след като негово попадение правилно бе отменено заради засада и бе заменен след час игра от Станислав Костов. Пред 8 хиляди „сини“ фенове на стадион “Vivacom Arena – Георги Аспарухов“ домакините имаха преимущество през първото полувреме, но изненадващо „смърфовете“ поведоха в резултата в 44 минута, когато Анте Аралица мушна топката между краката на Николай Михайлов. През втората част „сините“ се втурнаха да обръщат мача и успяха да изравнят в 71-вата минута чрез Мариани, възползвал се от разбъркване в наказателното поле. Така „Левски“ остава на третото място в класирането, а „Локомотив“ (Пд) е девети. Междувременно стана ясно, че „Левски“ е на път да нанесе сериозен психологически удар по вечния съперник ЦСКА преди дербито в неделя. „Сините“ са пред подписване с бившия играч на „червените“ Станислав Манолев. Той бе изгонен от „Армията“ след идването на Любослав Пенев и стана свободен агент. Той отказа няколко оферти от Първа лига, като се спря на тази на „Левски“. Очаква се Манолев да парафира с „Левски“ в понеделник или най-късно във вторник, като може да дебютира за „сините“ срещу бившия си отбор.", "date": "2019.02.17", "title": "Дерменджиев започна с 1:1 начело на „Левски“"}
{"url": "https://www.monitor.bg:443/bg/a/view/uchat-chengetata-kak-da-tyrsjat-sledi-157478", "text": "За суперинтересния свят на криминалистите и техните изследвания пред „Монитор“ говори Лилия Симеонова, дългогодишен експерт и началник-сектор „Базова научно-техническа лаборатория“ в Областната дирекция на МВР - София. От края на април м.г. тя е в Академията на МВР като преподавател по теория и практика на криминалистическата експертиза. Там се обучават курсанти и курсисти. Курсантите са студенти в Академията на МВР, а курсистите са служители в системата, които са назначени или преназначени като експерти криминалисти в полицията и трябва да минат през специализираното обучение за първоначална експертна подготовка. „Освен специалистите от тези неща трябва да разбират поне в общ план разследващите полицаи, за да знаят какво да искат от експертите, как да формулират въпросите си за криминалистическите експертизи. Дори Охранителна полиция, която отива на местопроизшествие, трябва да знае как да го запази. Оперативните работници да знаят, като отидат на местопроизшествие и видят каква е обстановката, каква допълнителна информация да търсят“, разказа Симеонова. Не във всички областни дирекции на МВР има толкова модерна техника, но обучението в академията става на нея, за да бъдат добре подготвени за трудната си работа експертите криминалисти. ВИЖТЕ ОЩЕ:", "date": "2019.02.17", "title": "Учат ченгетата как да търсят следи"}
{"url": "https://www.monitor.bg:443/bg/a/view/djakpotyt-v-6-ot-49-pak-ocelja-stava-nad-8-6-mln-leva-157488", "text": "Джакпотът в играта \"6 от 49\" достигна 8 407 075 лева, но оцеля и в тираж №14 на БСТ. След изтегляне на комбинацията 18, 21, 23, 46, 47, 49 стана ясно, че никой не е уцелил заветната шестица, която носи шанса за най-скъпа индивидуална печалба в историята на тотото. Така 10 играчи трябваше да се задоволят с улучени петици, четворките в неделния тираж бяха 688, а тройките - 13 880. За следващия тираж - №15 в четвъртък се очаква сумата в този джакпот да достигне над 8,6 млн. лева. Той е специален и цената на една комбинация за него е по 1,20 лв., а не по 1 лв., както за редовните. Ето е печелившите числа в тиража: Тираж №14 18, 21, 23, 46, 47, 49 21, 24, 29, 34, 35, 39 +4 2 4, 12, 27, 33  7, 14, 25, 29, 30  1, 2, 5  0, 5, 8  47,   01,   29,   7 18, 31, 35, 39, 47 4 - Рак", "date": "2019.02.17", "title": "Джакпотът в \"6 от 49\" пак оцеля, става над 8,6 млн. лева"}
{"url": "https://www.monitor.bg:443/bg/a/view/borisov-razgovarja-po-telefona-s-tereza-mej-157487", "text": "Премиерът Бойко Борисов проведе телефонен разговор с британския си колега Тереза Мей, съобщиха от пресслужбата на кабинета.  Разговорът се състоял по искане на Мей. По време на разговора тя е отправила молба за подкрепа за постигане на повече гъвкавост от страна на всички в ЕС при договарянето на въпроса с границата между Северна Ирландия и Република Ирландия, и  постигането на споразумение за Брекзит до 29 март. На свой ред Борисов уверил Мей в подкрепата си за постигането на споразумение, което ще гарантира запазването на добрите отношения между Великобритания, ЕС и 27-те държави-членки. Премиерът подчертал трите насоки, в които е изключително важно да се постигне договореност, не само за ЕС, но и за нашата страна в частност. В тази връзка Борисов откроил сигурността и запазването на високите нива на сътрудничество в тази област и наличните инструменти, като се даде ексклузивитет на Обединеното кралство. \"България винаги е имала най-високо ниво на сътрудничество и много успешни съвместни действия със своите британски колеги и в рамките на Европол, и държи това да продължи и след Брекзит\", категоричен бил Бориосов.  Втората важна насока касаела статута на гражданите на ЕС в Обединеното кралство и на британските граждани в ЕС. Борисов отбелязал, че тази тема е от голямо значение за България, с оглед големия брой българи в Обединеното кралство, и британски граждани у нас. На трето място премиерът Борисов изтъкнал, че по темата за границата между Северна Ирландия и Република Ирландия е важно недопускане на напрежение и нарушаване на мира. Мей на свой ред благодарила на премиера за навременното сезиране на британските власти по случая Гебрев и за включването на британски екип при разследването.", "date": "2019.02.17", "title": "Борисов разговаря по телефона с Тереза Мей"}
{"url": "https://www.monitor.bg:443/bg/a/view/bivol-po-smetka-ds-agenti-za-falshivi-novini-sreshtu-peevski-157467", "text": "Ако искате някой да пробута в публичното пространство каквато и да е версия, нагласена да изглежда като псевдожурналистически материал, просто трябва да преведете едни пари по сметка. Останалото оставете на „Бивол”.   За да се занимаваш с журналистика, трябва да притежаваш поне малко морал. Затова „биволът” Атанас Чобанов не се и пробва. Вместо това прави нещо като сайт, скаран с журналистиката. Това по-скоро е клуб по интереси, в който ключово място заема и бившият кореспондент Асен Йорданов, уличен от кметове в рекет заедно с жена си – пиарката Алберта Алкалай. Зет на свързания с Кремъл дългогодишен кореспондент на РИА Новости в Париж и Брюксел Виктор Онучко, Атанас Чобанов се етикетира като главен редактор. Първият му опит да се представя за журналист е с притурката „Парижки вести”. Наскоро даже се появи като източник в „Нюзуик”, но не е далече времето, когато картите ще бъдат свалени на масата и ще се разбере кой кой е в „Бивол”. След което изборът на тариката Чобанов може да е само да продължи да живее на гърба на френската хазна. Това поне го умее. Трик на Атанас Чобанов е да лепи клевети и да набеждава други за неща, които сам върши. Наглостта му стигна дотам да навърже пред „Нюзуик” хоспитализацията на Гебрев с руски интереси и името на депутата и издател на „Телеграф медиа“ Делян Пеевски. US журналистите са се подвели и са записали човек, който ги лъже, без да му мигне окото. Версията на този псевдожурналист неприкрито обслужва интересите на БГ Мадоф Цветан Василев, към когото Чобанов е решил да се прикрепи, след като поразбута хранениците му Люба Кулезич и Соня Колтуклиева. Още един изчерпал възможностите си говорител на БГ Мадоф – Мирослав Иванов, може с право да съзре конкуренция в лицето на „бивола”, който безскрупулно ще го изтика встрани, за да заеме мястото му, както неведнъж е правил, защото за Чобанов отборната игра не се определя от никакви правила. Преди да стане „независим журналист“, Атанас Чобанов се е опитвал да се докара на българските тайни служби. Според информация на нашенци във Франция, които поддържат връзки с българското посолство в Париж, Чобанов нееднократно се е самопредлагал за сътрудник на службите, но дал на заден, когато проумял, че това няма да му донесе хонорар – ръководния мотив за всичките му действия. Самозваният разследващ журналист има топла връзка с Русия. Неговата половинка в живота Мария Онучко в момента работи за Russia Beyond the Headlines („Русия отвъд заглавията”) – и както вече казахме, е дъщеря на дългогодишния кореспондент на РИА Новости в Париж и Брюксел Виктор Онучко. Не е тайна, че на подобни позиции изобщо не се пращат случайни хора. Франция през 80-те години на миналия век е особено интересна за съветските шпиони. Агенти на КГБ и ГРУ на Съветската армия щъкат из Париж, събирайки разузнавателни сведения за президента Франсоа Митеран и правителство, което на моменти е и срещу него. От друга страна, научнотехническото разузнаване кръстосва авиоизложението на летището „Бурже“ в опит за открадне върхови технологии. В епохата на Студената война в Париж е централата на КОКОМ. Това е Координационният комитет за контрол над износа, създаден главно от страните на НАТО. Той следи експорта на изделия с двойна употреба за СССР и сателитите му от соцблока. Съветските шпиони са много активни в това отношение, за да заобиколят забраните и да се доберат до стоки и технологии, които могат да използват за военни цели. На фона на всичко това Чобанов сее лъжи зад граница и у нас в угода на своите ментори олигарси и приписва руски връзки на Пеевски, защото така му изнася. Така, докато изданията около кръга „Капитал“ на олигарха Прокопиев лансират у нас версията, че пионката на Василев Емилиян Гебрев бил тровен с химически елемент, подобен на новичок, Чобанов услужливо им приглася Скрипал и новичок се завъртат в шеметен бяг и в главите на двама ДС агенти за фалшиви новини – Академик и Сашо. Те забъркват политическа алхимия от фалшиви новини, дезинформация и откровени неистини, с която тровят обществото. Бившият ни посланик в Москва Илиян Василев – агент Сашо на ПГУ на ДС (външнополитическото разузнаване на тоталитарния режим), и Огнян Стефанов – агент Академик на ВГУ на ДС (контраразузнаването), днес са сред главните действащи лица на чудовищната по своя размах манипулация за прикриване на руските връзки на Българския Мадоф Цветан Василев и пришиването им на депутата Делян Пеевски. Нещо повече, Сашо и Академик се изявяват като „експерти“ по случая „Скрипал“ и „Новичок“ , както и по казуса с отравянето на оръжейния търговец Емилиян Гебрев. Дуетът с охота повтаря опорните точки, развити от главния редактор на рекетьорския сайт „Бивол“ Атанас Чобанов, който се опита да закачи Пеевски към отравянето на Гебрев. Разбира се, без никакви доказателства и връзка с реалността. Още повече че случаят с Гебрев е от 2015 г., а апетитите на оръжейния търговец да прилапа „Дунарит“ стават година по-късно – през 2016-а. За какъв Скрипал и какъв новичок имат моралното право да говорят двамата агенти, след като от досиетата им лъсва истината, че те са извършвали шпионаж срещу Великобритания и нейни граждани, за което ще прочете по-долу. В руската проекция на банкера беглец се появява цяло съзвездие от олигарси и  висши офицери от КГБ и наследника му - Федералната служба за сигурност (ФСБ) и Службата за външно разузнаване (СВР). Белгиецът с московски паспорт Пиер Луврие беше лицето на бандата за 1 евро. Тя се опита да сложи ръка на златни активи, купени с откраднатите от вложителите на КТБ пари, като БТК, подразделението й за ефирна цифрова тв НУРТС, военните заводи „Дунарит“ и „Авионамс“, мултиплекса „Фърст диджитал“ и пийпълметричната компания ГАРБ. Зад Луврие стоеше православният руски олигарх Константин Малофеев, собственик на пропагандния тв канал на Кремъл „Царьград“. Белгиец се прегръщаше с бившия контраразузнавач от ФСБ полковник Игор Гиркин – Стрелков, командир на руските сепаратисти в Донецк и първи военен министър на самопровъзгласилата се Донецка народна република. И двамата са в забранителния списък на САЩ и ЕС, а Гиркин дори беше осъден от американски съд на 400 млн. долара компенсация за близките на загиналите пътници от сваления малайзийски „Боинг“. После на сцената се появи поставеното лице на Малофеев Дмитрий Косарев, на когото Василев обеща 20% от активите. След провала на тези две кражби последваха опити за овладяването на ТВ 7, финансирана с над 300 млн. лева пари на вложителите в КТБ, и за превръщането й в пропаганден рупор на Кремъл подобно на канала „Царьград“. Тогава на сцената излезе генералът от КГБ и СВР Леонид Решетников, бивш дипломат в България и резидент на КГБ за Балканите, който се изявява като надзорник на руския тв канал. Бившият ни посланик в Русия Илиян Василев – агент Сашо на ПГУ на ДС, впрочем е слухтял за британски земеделски лидер в София, разкрива досието му.  То беше разсекретено от  Комисията по досиетата и „Телеграф“ разполага с копие от документите. Личното му дело показва, че той е едно от най-двуличните ченгета на ДС, приели сътрудничеството на идеологическа основа. Агентът се подвизава с два псевдонима – Драган и Сашо. Има данни за Василев и в РУМНО – комунистическото военно разузнаване, според справка на ДС от 1985 г. Не е ясно дали първият му псевдоним не е свързан именно с РУМНО, тази част от биографията си агентът ревностно крие. Василев става член на казионното БЗНС – действие, което е съгласувал с ПГУ на ДС. Привлича вниманието на офицерите от ПГУ още като студент през 1978 г., за което има запазена справка на ДС. От 1981 г. вече е на работа в отдел „Международни връзки“ на Постоянното присъствие на БЗНС, направление „Най-развити капиталистически страни“. През 1986 г. с Василев е осъществен оперативен контакт от ДС. Снети са неговите оперативно значими връзки и са му възложени оперативни поръчения. ПГУ на ДС му възлага по време на 35-ия конгрес на БЗНС през май 1986 г. и организираната след това международна среща кандидат-агентът да изучава представителя на Великобритания на тези форуми. Василев е бил крайно изпълнителен и много идеологически мотивиран кандидат за агент, който впечатлява с тези си качества всички служители на ДС, имали контакт с него. Затова в края на 1987 г. е направено предложение за привличането му като секретен сътрудник на ПГУ-ДС. От рапорта за вербовка на агента става ясно, че Василев си избира псевдонима Сашо. Сега Сашо е нещо като „анализатор“ във Фабриката за фалшиви новини. Играе ролята на цехов майстор и пуска дезинформацията по две линии – прикрива гигантската кражба в КТБ на Цветан Василев, а вторичния грабеж на активите се опитва да припише на депутата и нашия издател Делян Пеевски. Въпреки факта, че Пеевски заедно с колегите си Йордан Цонев и Хамид Хамид внесе, а парламентът гласува поправка в закона, която спира вторичния грабеж на активите на КТБ. Механизмът, в който участва агент Сашо, е следният: фалшивите новини се публикуват в блога му – The Blog of Ilian Vassilev, или в двата му профила във Фейсбук и оттам веднага се подемат от “Клуб Z”. След това фейкът се препечатва от „Фрогнюз“ на агент Академик. Накрая, за да се затвори цикълът, се публикува и от „Медиапул“, принадлежащ на нежния глас на Костов Стояна Георгиева. Така например през 2017 г. търсачката Гугъл показва над 80 поста и цитирания на опорни точки на олигархията, произведени лично от агент Сашо. През миналата година той е още по-активен, като фалшиви новини за Пеевски има Най-наглото твърдение на Сашо, пуснато по схемата на Задкулисието „АРГО-гейт“, е, че няма дупка в КТБ. Това е потресаващо нахалството на този днешен  „антикомунист“, „русофоб и глашатай на Българския Мадоф“. От разсекретените от Комисията по досиетата документи изскочи и шокиращото признание на Тодор Живков, изказано пред бившия лидер на СССР Юрий Андропов: „Държавна сигурност е филиал на КГБ в България“. С други думи Сашо е бил агент на филиала на КГБ у нас и е работил де факто за същия КГБ. Може би като посланик в Москва си е другарувал и с бившите кадри на КГБ, заменили сърпа и чука с двуглавия орел в герба на руското разузнаване. Историята по този въпрос обаче мълчи. Още по-отдаден и зависим от агентурното си минало е основателят на сайта „Фрогнюз“ Огнян Стефанов – агент Академик, който е участвал в конспирациите и активните мероприятия, осъществявани от ДС, срещу  посолството на Нейно Величество кралица Елизабет II в София. Стефанов се е подвизавал като съдържател на явочна квартира към Втори отдел на Второ главно управление на ДС. Този отдел, наричан „Английския“, е извършвал контраразузнавателна дейност срещу Великобритания. С други думи следял е под лупа дипломати, бизнесмени, културни дейци и дори обикновени туристи, дошли у нас на море или на планина. Стефанов е зачислен в Първо отделение, което слухти и следи посолството на Нейно Величество у нас. Цели 9 години в квартирата му са ставали срещи между агентите, внедрени в британската мисия, и оперативните работници от ВГУ. Вербуван е на 19.08.1980 г., става ясно от регистрационните му картони образец 4 и 6 и е активиран на 30 август същата година. Картоните разкриват, че агент Академик подобно на своя колега от хората на Българския Мадоф агент Сашо приема сътрудничеството на идеологическа основа – т.е. верен е на марксизма-ленинизма и на комунистическия строй. Стефанов е роден в Плевен, баща му е активен борец срещу фашизма и капитализма. Завършил е журналистика в Лвовското военно-политическо училище в бившия СССР, дало плеяда от кадри за КГБ, Държавна сигурност и РУМНО. Прелюбопитен документ от архива на Главното политическо управление на БНА разкрива, че старши лейтенант Огнян Стефанов е политически офицер, член на БКП и секретар на школния комитет на ДКМС в АШВСМ \"Чавдар\" в София (Армейската школа за високо спортно майсторство - така наречената спортна рота на ЦСКА – бел. ред.). Предложен е за назначение във вестник „Народна младеж“ като редактор. През май 2015 г. в интернет бързо придобива популярност документ, съдържащ страници от ръчно изписана тетрадка от входа на централата на КТБ на бул. „Цар Борис III” 159 в София. Документът описва списъка с гости на Цветан Василев от юли 2013 г. Името на вездесъщия агент от ДС също е там. Стефанов получава солидни траншове от БГ Мадоф за медийно обслужване. За периода 30 юни 2011 до 13 септември 2012 г. агент Академик чрез дружеството си „Торнадо медия“ е получил 300 000 лева от фирма, свързана с Василев. Сега сайтът му „Фрогнюз“ играе ролята на пресцентър на банкера беглец, а Стефанов е нещо като негов пиар. Само фейковете срещу Делян Пеевски през последните две години са над 1000. Жабешкият агент е лоялен към спонсорите. Сайтът му мощно върти центрофугата на Фабриката за фалшиви новини, като освен Василев Академик лично се е ангажирал да препере и зачисти петната от аферите на оръжейния търговец Емилиян Гебрев. За целта агент Сашо често е канен като водещ автор във „Фрогнюз“. В сайта Стефанов беше ортак с бизнесмена Младен Мутафчийски (вече покойник). Подкрепата на Мутафчийски за Стефанов направо е шокираща – той му отпуска за сайта 916 000 лева през дружеството „Слънчев бряг” АД, на което е изпълнителен директор. Дружеството е със 75% държавно участие, а щедрите дарове идват на траншове през периода януари 2007 до март 2010 г. През юли 2017 г. Агенция Монитор разкри, че Стефанов е с обвинение за данъчни престъпления – укриване на налози. Прокуратурата го разследва и заради друга голяма афера – фалита на вестник „Торнадо“. Изданието потъва в дългове, а агентът на ДС завлече десетки журналисти с неплатени заплати. Уви, такъв е моралът на бившите ченгета.", "date": "2019.02.17", "title": "„Бивол” по сметка: ДС агенти за фалшиви новини срещу Пеевски"}
{"url": "https://www.monitor.bg:443/bg/a/view/ekskurzovodi-iskat-turisticheski-inspektorat-sreshtu-nelojalnata-konkurencija-157465", "text": "Само лицензирани екскурзоводи да имат право да водят туристически групи. За това настояват от браншовия съюз. Те поискаха и туристически инспекторат, който да следи за нелоялна конкуренция. От бранша смятат, че професията девалвира, а ол-инклузив услугата не стимулира туристите да разглеждат забележителности. Навремето в професията се влизало трудно и се искали специална подготовка и образование. „Всички екскурзоводи бяха държавни служители, примерно на Златни пясъци имаше над 50 постоянни служители на различни езици, а лятото в добрите години на българския туризъм бяха над 120”, спомня си екскурзоводът Бранимир Белчев пред бТВ. За да пестят средства пък туроператорите прибягват до нелицензирани гидове. Затова от бранша настояват инспектори да проверяват качеството на обслужването и квалификацията. „Има таксиметрови шофьори, които извършват и екскурзоводски услуги. Подготвени колеги остават без работа именно заради нелоялна конкуренция, държавата е ощетена откъм данъци, а колегите са ощетени откъм работа”, каза Снежана Атанасова от Съюза на екскурзоводите. Над 1200 са лицензираните екскурзоводи у нас.", "date": "2019.02.17", "title": "Екскурзоводи искат туристически инспекторат срещу нелоялната конкуренция"}
{"url": "https://www.monitor.bg:443/bg/a/view/bursa-predloji-vyzmojnosti-za-dvustranni-biznesotnoshenija-157462", "text": "Делегация от Търговско-промишлената палата на Бурса посети БТПП и обсъди с председателя на палатата – Цветан Симеонов възможностите за развитие на търговско-икономическите отношения между България и Турция. По време на срещата бе подписано Споразумение за сътрудничество между двете палати за обмен на статистическа и аналитична информация за основните тенденции в икономическото развитие, законодателство и бизнес регулиране на територията на страните, включително информация за търговски панаири и изложения и др. Обсъдено бе сътрудничество и споделяне на опит в рамките на арбитражния съд. Делегацията от Бурса бе водена от Сибел Юлчулюглу, председател на Съвета по туризъм към ТПП Бурса и Почетен консул на Германия в Бурса. Тя представи кратка информация за 4-тия по големина град в Турция и основните сектори на икономиката, сред които текстил, селско стопанство и туризъм. Представени бяха и членовете на делегацията – представители на известни хотелски вериги, туристически агенции, ТПП и Министерството на търговията на Турция. Председателят на БТПП напомни ролята на региона на Бурса като „локомотив“ на турската промишленост и заяви готовността на Палатата да съдейства на бизнеса за развитие на икономическите отношения между Турция и България.", "date": "2019.02.17", "title": "Бурса предложи възможности за двустранни бизнесотношения"}
{"url": "https://www.monitor.bg:443/bg/a/view/hlapetata-v-119-o-chistjat-kato-v-japonskite-uchilishta-157481", "text": "По модел на японските училища хлапетата от столичното 119-о СУ „Акад. Михаил Арнаудов“ започнаха да почистват след себе си в междучасието. След като се справят със задачите по математика или български език, двама дежурни ученици събират по-големите отпадъци, проветряват стаята и се грижат са уюта на съучениците си. Те правят това цяла седмица. Отговорността им много напомня дежурните ученици от преди години, които трябваше да се грижат за реда в стаята и да следят за отсъстващи. Директорът на школото Диян Стаматов сподели, че родители дори са коментирали, че това си е изцяло български модел, но малко позабравен и припознат като японски. Инициативата за поддържане на чистотата в класната им стая започва по предложение на един от родителите по време на среща за сплотяване на колектива, обясни Стаматов. Първи я прилагат учениците от 3-Ж клас, но тя се разпространява във всички 14 паралелки в 3-ти и 4-ти клас много бързо. „Това доведе до по-голяма чистота на помещенията, защото децата знаят, че техен съученик почиства и се стремят да не замърсяват много“, сподели още Стаматов за наблюденията си от първата седмица. Според него е важно децата да се научат да спазват елементарна битова хигиена и се надява инициативата да се мултиплицира в цялото училище.", "date": "2019.02.17", "title": "Хлапетата в 119-о чистят като в японските училища"}
{"url": "https://www.monitor.bg:443/bg/a/view/postavete-zakona-nad-vsichki-157482", "text": "Поредното клане и поредната циганска драма. Но дали е циганска от етническа гледна точка или просто защото всички сме цигани. Изкарваме 10 лева и отиваме да ги изпием. Кюстендилски пазванти решават да се бият и изведнъж става етническо напрежение. И не за друго, а защото ромите са взели превес и са набили пияните българи. Ако етническите нашенци бяха победителите, то тогава ромите щяха да се надигнат. В случая обаче е обратното и веднага около 70 души скачат на протест. Понеже Кюстендил е близо до София, ще се изсипят и футболните агитки, рокерите и всякакви други субкултурници, за които това ще е поредната лесна форма на изява. И отново ще се породи етническо напрежение. Никой обаче не си дава сметката, че едните са агресори, както и другите. И особена разлика между двата етноса в случая няма. Едни и същи са. Но циганите винаги са по-лошите. В кюстендилския случай са и по-богатите. Не че всеки е длъжен да е запознат, но обвинения клан е един от най-платежоспособните в региона, което отново ги вкарва в лоното на лошите. Щом са силни, имат пари и са цигани, значи са лоши. Но никой не осъзнава, че по-лошите са тези, които са произвели тези роми. Дали са им възможност да трупат пачки и са им опънали чадър. А това определено не е друг, а представителите на местната власт, без значение от коя партия са. Защото именно кметовете и общинските съветници дават възможност на всеки етнически циганин или българин да трупа пари безнаказано. Дали през поръчки, дали през плащане или неплащане на нещо. Но когато онези хора, по-мургавите решат да се защитават, то веднага всички скачат, защото така е модерно. Имаме правосъдна система, която ще реши кой е прав и кой е крив. До тогава всякакви протести просто ни приобщават към по-нискокултурния етнос, който и да е той. Защото може на всеки да му е писнало от безчинствата, но с други безчинства няма как да решим проблема. Просто ставаме угодни на някого, който ще трупа пачки на гърба на протестиращите. И гаранция и сега в Кюстендил ще се появят такива хора, които ще искат да инкасират от трагедията на един убит млад човек, който никой не може да каже, че е заслужавал кончината си, но и никой не може да каже, че не я е. Самочувствието на натрупалите пари хора, без значение от етноса им, е пагубно. Те смятат, че са над закона. Особено когато и законът е под тях. И единственият начин да се справим с това нещо е не да протестираме, да ги пребиваме и да бутаме къщите, а да ги поставим под закона. Защото именно той е над всички ни, без значение от етноса и финансовия ни ресурс. Без значение от предпочитанията ни, религиозните виждания и сексуалните ни щения.", "date": "2019.02.17", "title": "Поставете закона над всички "}
{"url": "https://www.monitor.bg:443/bg/a/view/imperija-se-zavryshta-v-bg-efira-157469", "text": "Завладяващата драматична история „Империя“ се завръща със своя пети сезон в ефира на Fox. Продължението на тв разказа за бляскавия, но опасен свят на хип-хопа ще стартира на 29 март от 22 ч., като ще бъде излъчван всеки петък. Сериалът проследява семейство Лайън и тяхната музикална компания „Empire Entertainment“. Основателят Лушъс Лайън (Терънс Хауърд) е кралят на хип-хопа, но компанията и влиянието му са постоянно застрашени от семейството му и от безпощадната конкурентна музикална индустрия. С много напрежение и драма, по Fox ще продължи и поредицата „911“. Сериалът проследява стресиращия живот на полицейските служители, парамедиците и пожарникарите, които попадат в опасни, шокиращи и сърцераздирателни ситуации. Те трябва да балансират между това да спасяват най-уязвимите и да решават проблемите в собствения си живот. В провокативния сериал участват Анджела Басет, Питър Краус и номинираната за „Златен глобус“ Дженифър Лав Хюит („Специални клиенти“, „Шепот от отвъдното“). В главните роли на поредицата участват още и Оливър Старк, Аиша Хиндс, Кенет Чой и Рокмънд Дънбар.", "date": "2019.02.17", "title": "„Империя“ се завръща в БГ ефира"}
{"url": "https://www.monitor.bg:443/bg/a/view/hirsher-pak-1-v-slaloma-izravni-se-sys-stenmark-157484", "text": "Марсел Хиршер защити световната си титла в слалома в последния ден от шампионата на планетата по ски алпийски дисциплини в Оре (Шв). Носителят на 7 световни купи и лидер в генералното класиране и този сезон даде невероятно време в първия манш - 1:00,60 мин. по стръмното и \"спънато\" трасе със 78 врати. На 0,56 сек. зад него остана Алекси Пентюро (Фр), а на 1,22 - сънародникът му Марко Шварц. При второто спускане Пенюро направи грешка в горната част от трасето и загуби шансове за златото. Хиршер се пусна спокойно, но достатъчно бързо и с 1:05,26 мин. (25-о време) и общо 2:05,86 си осигури златото за трети път в тази дисциплина (2013, 2017 и 2019 г.). С това той се изравни във вечната ранглиста с Ингемар Стенмарк, който имаше 3 поредни златни медала в периода 1978-1982 г. С общо 7-те си световни титли Хиршер се нареди и до друго австрийско величие - Тони Зайлер от 50-те години на ХХ век. С пълен австрийски триумф завърши последното състезание от световното в Оре. Второто място на подиума зае бронзовият олимпийски медалист от Пьончан 2018 Михаел Мат, по-бавен с 0,65 сек. от Хиршер, а трети стана Марко Шварц, на 0,76 сек. от него. Такова предимство за представителите на тази нация в най-техничната дисциплина се случва за първи път в историята на шампионатите на планетата. Пентюро се задоволи с 4-ата позиция, на 0,93 от шампиона, пети стана каращият отлично този сезон 200-сантиметров шейцарец Рамон Ценхойзер, изпреварил Мануел Фелер (Ав). Очакваното с надежда за пробив българско участие на Алберт Попов не се оправда. Най-проспериращият ни алпиец се пусна със стартов №21, но пропусна врата в първия манш и отпадна. Същото се случи и с Камен Златков, потеглил с №36. Само Йоан Тодоров стигна до втория манш, като даде 41-о време, на 7,88 сек. от Хиршер в първото спускане с №82 на старта. Той обаче не завърши второто.", "date": "2019.02.17", "title": "Хиршер пак №1 в слалома, изравни се със Стенмарк"}
{"url": "https://www.monitor.bg:443/bg/a/view/kazachok-with-novichok-or-how-to-shift-on-peevski-the-blame-for-everything-157483", "text": "At the end of the week with all kinds of weird “news” aplenty time has come to make a brief analysis of the events. The past seven days have started and ended with one and the same piece of news – the alleged poisoning of arms dealer Emiliyan Gebrev. At the end of the week with all kinds of weird “news” aplenty time has come to make a brief analysis of the events. The past seven days have started and ended with one and the same piece of news – the alleged poisoning of arms dealer Emiliyan Gebrev. Almost everyone - from the Bulgarian top echelon officials ( ) down to cops of all ranks and caliber to the fans of conspiracy theories - have taken the floor to comment the event. Some of them even managed to “cash in” their expertise of police vets taking the “right sides” in these discussions ( ).   Amidst this verbal cacophony the oligarchs’ paid spokespersons joined in the talks – some staying in Bulgaria to ruin the state, some hiding out abroad to flee justice… However, in the hypothetical Novichok assault all of them smelled the opportunity to lug in the whole story the name of their sworn enemy, namely Delyan Peevski. The lawmaker and publisher of Telegraph Media have long been a thorn in the side of the “clean” oligarchs thanks to his uncanny attempts to forestall their shady dealings in the name of some negligible citizens and their native country. And in these geographic latitudes such attempts are not appreciated, especially among the immediately affected oligarchs.          Quite expectedly they set in motion their mouthpieces. A full panoply of oligarchic pawns was put in operation: the ageing and servile “microphone holders” ( ) more famous for their new Botox-filled faces than for their achievements in journalism or the Russian protégés ( ) dreaming of sinecures in politics or secret services. Actually it doesn’t matter who is talking the important thing is to say what is “right” for the oligarchs, does it? Oh, we nearly missed to mention one special character who crawled out into the limelight in recent days. Boiko Noev, former minister of defence in the Kostov’s cabinet and a frequent guest in the office of Tsvetan Vassilev scurries around TV studios and in hushed voice and with eyes down repeats the mantra saying that Vassilev and Gebrev were mortal foes back in the 1990s and therefore there is nothing that could bring them together today. Even an ammunition plant worth hundreds of millions? Nobody asks this question because it is not convenient and nothing stings like the truth. You never know in these hard times of Novichok what can happen to you, don’t you? Otherwise if we have to look realistically at the events of the last week, we will have to say that all this hotchpotch we witnessed only makes the situation totally obscure. The facts are few and are not easily evidenced. We only know that if there were incidents of poisoning with Novichok nerve agent in Bulgaria it would be abhorring. Just as scary is the fact that some Russians with false identities roamed about Bulgaria and the British authorities have serious grounds to consider that they are dealing with eliminating some redundant pawns in the geopolitical game for the advanced actors. And this should be probed into seriously and scrupulously and the results must be made public promptly. Simply to avoid the feeling that something is hushed up and swept under the carpet. Because the years-long silence has given rise to such malignant formations like oligarchs-publishers who think that they can orchestrate the public agenda in Bulgaria and to eliminate everyone who is inconvenient to them, be it with Novichok or Kazachok (See here). Everything depends on what goals set to themselves the behind-the-scenes power brokers and on the mainstream (which according to the transcripts of the ARGO-gate is controlled by Ivo Pokopiev but this not reliable information, no matter that Prokopiev admitted it himself. He has previously admitted other things too but he still gives orders about who has to be hit.)                 And in our Fake News rubric you will find information about all attempts of the oligarchs at cheating the public. Read it to stay informed and not to let the oligarchic wants and interests draw you in their survival games and the new plunder of Bulgaria.    F-16 Block 70 fighter jets guarantee Bulgaria’s interoperability with NATO air force for decades ahead. This is specified in the stand of the global security and airspace company Lockheed Martin voiced on the occasion of the progress made in the selection procedure of new aircraft for the Bulgarian Air Force. On the eve of Christmas it became clear that the working group comprising the military and politicians considered the bids for purchasing new fighter jets and recommended to start negotiations with the US for the acquisition of F-16. “Bulgaria, which is making progress in F-16 Block 70 acquisition, may be sure that the country will have enhanced and modern fighter jet system which for decades will guarantee interoperability within the framework of configuration of hundreds of aircraft shared by air forces of many NATO states,” explained James Robinson, International Business Development Director for the F-16 Programme at Lockheed Martin ( ).", "date": "2019.02.17", "title": "Kazachok with Novichok or how to shift on Peevski the blame for everything"}
{"url": "https://www.monitor.bg:443/bg/a/view/rajchev-provoden-ot-lukanov-nachelo-na-nciom-za-da-pravi-porychkova-sociologija-157474", "text": "Социологът на повикване Андрей Райчев и неговият идеолог – бившият червен премиер Андрей Луканов, са планирали използването на Национален център за изучаване на общественото мнение ( НЦИОМ), който Райчев оглавява в началото на прехода, за политическа употреба. Това стана ясно от думите на социолога Мира Радев в новия документален филм на Канал 3 за двамата авери Андрей Райчев и Кънчо Стойчев Лентата проследява пътя на тяхното издигане, как превръщат науката социология в доходоносен бизнес, а от там в милиони и имения. Именно в края на 1989 година Райчев по давление на Луканов пише т.нар. програмен документ „Пътя към Европа“. В последствие е възнаграден и е поставен начело на НЦИОМ. Именно там по същото време работи и Мира Радева, която разказва за плана на Луканов НЦИОМ да се превърне в онова място, където ще се създаде основата за проучването на общественото мнение. Очакванията на Луканов и Райчев били да контролират този експертен потенциал за политически цели. „Тази политическа употреба, която те бяха планирали, и се реализира до 90-та година“, разказва Радева, докато не се стига до изборите за Велико народно събрание, когато резултатите за БСП са били точни, но не и тези за опозицията. Социологията не е единственото поле, където се вихри тандемът Райчев – Стойчев. Двамата имат амбиции и в научната сфера. В разследването има свидетелски разкази, подкрепени с документи, от източването на фонд \"Научни изследвания\" от редицата свързани фирми с Райчев и неговия колега Кънчо Стойчев. Става въпрос за около 10 милиона лева, които неуморният тандем успява да усвои чрез подставени лица и фирми. Пред камерата на Канал 3 застава бившият директор на фонда Емил Хорозов, който заема поста след 2010 година и разкрива схемата. Оказва се, че липсват доста рецензии по някои от проектите, въпреки че парите са платени предварително. Така пък хора участват за финансиране с даден проект, но пишат рецензии по същите или на проекти на свързани фирми. Двамата социолози регистрират на адреса на фирмата си „Галъп“ множество други . Една от компаниите е Алегро ООД, която е собственост на Райчев и Стойчев и печели проект за над 500 0000 лева. Самата „Галъп“ пък е с проект за около 110 00 лева. Рецензиите за него пък са написани от фирма, регистрирана на същия адрес – столичния булевард „Джеймс Баучер“. Трета фирма е „Реформа“, в която пък влизат дъщерите на Райчев. „Ирис ПР“ на Мира Баджева също печели проект, когато е редактор в списанието „Жената днес', от която по-късно Райчев и Стойчев придобиват списанието , а адресът е отново централата на „Галъп“. Всъщност измамите стартират още с името на социологическата агенция. Документ от \"Галъп Инкорпорейтид\" например показва, че двамата не могат да ползват марката. Въпреки това Стойчев и Райчев години наред трупат влияние и пари именно с нея. Показани бяха и перлите в короната на двамата пишман социолози - голф-комплекса в Балчик, и имението в Мелник, както и още много други имоти, придобити покрай \"научно-приложната им дейност\". Самата Мира Радева коментира, че явно нейните колеги са видели възможност и са се възползвали от нея. Така тя през 1994 година, също като Къчно Стойчев и Андрей Райчев, е получила предложение за поръчкова пилпиометрия с цел по-късна употреба, но тя отказала. От думите й стана ясно, че се киасае за средства между 2-3 млн. лева.", "date": "2019.02.17", "title": "Райчев проводен от Луканов начело на НЦИОМ, за да прави поръчкова социология"}
{"url": "https://www.monitor.bg:443/bg/a/view/8-zadyrjani-za-masovoto-mele-v-kustendil-izdirvat-ubieca-na-35-godishen-myj-157454", "text": "8 са задържаните лица при възникналото тази сутрин масово меле в центъра на Кюстендил. Все още не е открит убиеца на 35-годишния Валери Дъбов, който е избягал. Младият мъж почина малко след 7 часа сутринта от смъртоносно пробождане с нож в сърцето. „Сигналът за инцидента е постъпил в 7.23 часа тази сутрин. Веднага са изпратени два полицейски екипа, които са предотвратили по нататъшното развитие на инцидента. Пострадали са 6 лица, едно от тях е починало на място в резултат на прободна рана. Останалите лица са настанени в Кюстендилската болница. Мъж на 53-години е транспортиран за Пирогов с тежка мозъчно черепна травма“, уточни окръжният прокурор на Кюстендил, Камелия Стефанова. По случая е започнато досъдебно производство по член 116, ал. 1, т. 4 от НК. „Искам да отбележа, че причината за възникването на конфликта е употребата на голямо количество алкохол. Не става въпрос за етническо напрежение“, категорична беше прокурор Стефанова.  „Сред пострадалите лица има такива от български и от ромски произход. Тук въобще не говорим за напрежение между етносите. Случаят е битов“, коментира директорът на ОДМВР – Кюстендил, комисар Елиан Стамболийски. В момента се изземат записи от камери в района, разпитват се свидетели. Предстои информацията да бъде анализирана и едва тогава бихме могли да сме категорични за случилото се, обяви още Стамболийски. По негови думи заведението, в което е възникнал инцидента предстои да бъде проверено изключително прецизно. Продължава издирването на човека, който е нанесъл смъртоносния удар на 35-годишния кюстендилец. Той е криминално проявен, от ромски произход, с 3 присъди за нанасяне на телесни повреди“, обяви още Стамболийски. Само три часа след зверското меле десетки хора се надигнаха на протест. Над 60 човека се събраха в района на кръговото кръстовище в близост до Градския плаж. Всички единодушно настояваха да се спре насилието от страна на роми към българи. „Трябва ли да се стигне до второ Войводиново. На път сме, няма да мълчим и да стоим безучастни. Ще тръгнем към махала и ще си отмъсним, докога ще търпим това насилие“, скандираше млад мъж от тълпата. „Как да не е това етнически проблем, точно такъв е. Единия етнос живее като нормален европейски народ, а другият като скотоподобни. Трябва да се намеси държавата спешно. Как може половината от участниците в инцидента да са криминално проявени и да са на свобода“, възмущаваше се кюстендилецът Николай Колев. Всички протестиращи бяха единодушни, че за момента протестите ще продължат мирно. Ако извършителят не бъде задържан и осъден обаче ще последва вълна на недоволство не само в Кюстендил, но и в цялата страна.  ", "date": "2019.02.17", "title": "8 задържани за масовото меле в Кюстендил, издирват убиеца на 35-годишен мъж (ОБЗОР)"}
{"url": "https://www.monitor.bg:443/bg/a/view/real-se-samoubi-s-domakinska-izdynka-157451", "text": "„Реал“ (Мадрид) шокира милионите си фенове по света с неочаквана загуба с 1:2 у дома срещу средняка „Жирона“ в двубой от 24 кръг на Примера дивисон. \"Белите\" нямаха поражение у дома от началото на януари и се бяха върнали в борбата за титлата, но издънката почти сигурно слага край на мечтите за първото място. „Реал“ се смъкна на третата позиция и вече изостава с 9 точки от лидера „Барселона“. Каземиро изведе мадридчани напред в 25-ата минута след центриране на Кроос и удар с глава. В края на полувремето пък ВАР лиши \"белите\" от още еди гол, като попадението беше справеливо отменено. Само за 10 минути през втората част обаче Стуани (65) от дузпа за игра с ръка на Рамос и Порту (75), който малко преди това удари греда, с удар отблизо постигнаха обрат. Бейл и Мариано се появиха в игра след първия гол на “Жирона”, но и те не помогнаха за нещо повече в срещата. Серхио Рамос пък съвсем обърка нещата с втори жълт картон в последната минута и остави тима си с човек по-малко. Грешната стъпка на „Реал“ идва веднага след победата на „Барселона“ с 1:0 над „Валядолид“ в събота късно вечерта. Въпреки че каталунците не блестяха, успяха да вземат своето след гол на Меси от дузпа. Аржентинецът можеше да запише и още едно попадение от бялата точка, но пропусна. Двубоят обаче бе кошмарен за новото попълнение Кевин-Принс Боатенг. Той дебютира с екипа на каталунците в шампионата, но по същото време е бил обран. Престъпниците са влезли в къщата на футболиста, докато той е бил на терена. Според полицията щетите са за около 300 000 евро, като лисва голяма сума в брой и скъпоценности. Боатенг е под наем в „Барса“ до края на сезона от „Сасуоло“, има и опция да бъде привлечен за постоянно.", "date": "2019.02.17", "title": "„Реал“ се самоуби с домакинска издънка"}
{"url": "https://www.monitor.bg:443/bg/a/view/kristian-kostov-pleni-s-pesen-11-miliona-zriteli-v-kitaj-za-den-157453", "text": "Кристиан Костов се качи на върха на класацията на най-голямата китайска стрийминг платформа QQMusic, след като само за ден над 11 милиона меломани изслушаха последното му изпълнение в риалити формата Singer 2019. Така, въпреки че отпадна от надпреварата, певецът се превърна в най-слушаният изпълнител в шоуто. „Щастлив съм, че имах късмет да се срещна с толкова много удивителни хора тук в Китай. Научих толкова много, че се чувствам като победител! Сега имам време да правя музика за всички вас и не мога да бъда по-щастлив от това. Вместо да говоря за себе си, искам да благодаря на всеки един от участниците в Singer. Вие виждате само нас, певците, но всъщност има голям екип, който работи 24/7, за да сте сигурни, че ще бъдете доволни от всеки отделен епизод!“, написа Кристиан за „довиждане“ с предаването в социалните мрежи. Феновете обаче ще могат да го видят още следващия епизод на Singer 2019, когато ще изпълни хита на Ед Шийрън I See Fire. Нещо повече, след едномесечна почивка изпълнителят на Beautiful Mess ще се завърне отново в китайския ефир в специален епизод, даващ право на всички отпаднали към момента да се завърнат триумфално на финала. Това се очаква да се случи на 29 март, когато Костов ще се бори за място в топ 4 на напусналите формата участници. Междувременно момчето, което класира България на рекордното второ място на Евровизия през 2017 г., записа в студиен вариант първото си изпълнение от Singer 2019. Припомняме, че тогава той изправи публиката на крака с Beautiful Mess, която изпълни в акомпанимент с традиционни китайски инструменти - ерху и китайски барабан. Ден преди да отлети от Китай пък Костов се срещна със стотици свои почитатели в рамките на фен среща в Чангша. Пред тях той поговори малко на български, но призна, че все още изпитва сериозни затруднения в разбирането на местния им език. заяви в свое интервю по-рано той. Въпреки това във вече два епизода той се представи с песни, изпяти именно на китайски. Тогава той впечатли зрителите, като отказа на продуцентите да изпълни само половината от парчетата в оригиналния им текст с цел да улесни запаметяването на сложните думи.", "date": "2019.02.17", "title": "11 милиона се влюбиха в Кристиан Костов за ден"}
{"url": "https://www.monitor.bg:443/bg/a/view/bruksel-nalaga-sankcii-na-rusnaci-zaradi-incidenta-v-kerchenskija-protok-157452", "text": "ЕС реши да наложи санкции на осем руснаци заради инцидентите в Азовско море през ноември, предаде АФП, като се позова на няколко европейски източници. На въпросните хора ще им бъде забранено да влизат на територията на Европейския съюз, а евентуалните им авоари под негова юрисдикция ще бъдат замразени. \"Става въпрос за целенасочени и индивидуални санкции\", уточняват източниците. Налагането им ще бъде утвърдено от министрите на външните работи на страните членки на Европейския съюз, които ще имат среща в Брюксел в понеделник. Имената на санкционираните руснаци ще бъдат запазени в тайна, докато бъдат публикувани в Официалния вестник на ЕС. \"Има единодушие, че трябва да се направи нещо, за да бъдат санкционирани отговорните хора за решението да бъдат арестувани три украински военни кораби и техните екипажи\", обясни един от цитираните източници. След анексирането на украинския полуостров Крим от Русия през 2014 г. ЕС включи в \"черен списък\" 164 руснаци и украинци, сред които няколко приближени на руския президент Владимир Путин, както и 44 юридически лица, припомня АФП. Страните от Евросъюза обаче остават разделени по въпроса дали да бъдат засилени търговските санкции срещу Русия, каза един от източниците.", "date": "2019.02.17", "title": "Брюксел налага санкции на руснаци заради инцидента в Керченския проток"}
{"url": "https://www.monitor.bg:443/bg/a/view/najdjyl-slejtyr-pyteshestva-iz-kuhnjata-na-blizkija-iztok-157463", "text": "Популярният телевизионен водещ Найджъл Слейтър се потапя в кулинарните тайни на Близкия изток, за да готви и да се храни заедно с местните хора в Ливан, Турция и Иран. Пътешествието е част от поредицата му „Из Близкия изток с Найджъл Слейтър“, чиято премиера ще се състои навръх празника на дамите 8 март по 24Kitchen и ще бъде излъчвана всеки петък. Още в първата си отправна точка – Техеран, той получава покани да посети местни домове, където става свидетел как се приготвят ястия по рецепти, предавани през поколенията. В Ливан пък Слейтър ще празнува курбан-байрям с местно семейство, след което се отправя на запад към долината Бекаа близо до границата със Сирия и на юг до Набатия, близо до Израел. Като готви и се храни с най-различни хора в Турция, Найджъл се запознава отблизо не само с храната, но и с живота в страната. Пътува от шумния мегаполис Истанбул до земеделските области на Централен Анадол и през планините до Черно море, за да открие обширните и разнообразни земи, богати с традиции и местни вкусове. Сред предстоящите премиери в програмата на 24Kitchen са още предаванията „Бондай Харвест с Гай Търланд“ и „От Венеция до Истанбул с Рик Стайн“, чийто старт е заложен за края на следващия месец.", "date": "2019.02.17", "title": "Найджъл Слейтър пътешества из кухнята на Близкия изток"}
{"url": "https://www.monitor.bg:443/bg/a/view/sam-na-skalata-vdiga-adrenalina-po-national-geographic-157459", "text": "Най-гледаната документална премиера в САЩ за всички времена „Сам на скалата“ ще направи своя дебют и на малкия екран благодарение на научно-популярния канал National Geographic. Шедьовърът на Е. Чай Васарели и Джими Чин, който е носител на награда БАФТА и е номиниран за предстоящите „Оскар“-и, ще се излъчи у нас на 3 март от 20:55ч, в деня на световната премиера. Напрегнатата лента, която разказва за изкачването на най-прочутата скала в света – Ел капитан в национален парк „Йосемити“, която е висока 975 м, без осигурително въже, ще влече в домовете в 172 държави на 43 езика. „Шедьовър, впечатляващ почти толкова, колкото самото изкачване“ - така обявяват „Сам на скалата“ от „Сиатъл Таймс“, „Изключителен подарък за всеки, който смята, че границата на човешките постижения далеч не е достигната“, пише „Ню Йорк Таймс“. Филмът е един изумителен, съкровен и решителен портрет на соло катерача Хонълд, който се готви да осъществи дългогодишната си мечта и да изкатери близо километър отвес без въже. Атлетът поставя на изпитание тялото и убежденията си в стремеж към триумф над невъзможното. Той разкрива каква е личната цена на успеха. Когато катерачът започва тренировките си, бронята на неуязвимост, която е градил с десетилетия, неочаквано се разпада - Хонълд се влюбва, което нарушава концентрацията му и води до контузии и спънки. С изкусното си майсторство и шеметна операторска работа, Васарели и Чин успяват да уловят по един изключително красив начин искрените човешки мигове, наред с екстремното катеренето на Хонълд. Резултатът е триумф на човешкия дух. По време на излъчванията си в кината „Сам на скалата“ постави няколко рекорда в американския боксофис. Превръща се в документалната лента с най-много постъпления средно за киносалон през премиерния уикенд (28 септември 2018 г.) В момента филмът е на второ място по общи приходи за 2018 г. в САЩ (и на първо място сред номинираните за „Оскар“), на първо място по приходи сред документалните филми за 2018 г. в Обединеното кралство.", "date": "2019.02.17", "title": "„Сам на скалата“ вдига адреналина по National Geographic"}
{"url": "https://www.monitor.bg:443/bg/a/view/tom-odel-dojde-vidja-pobedi-snimki-157450", "text": "Том Одел – момчето, на което може да простиш час закъснение. 27-годишния гений, който подлуди Великобритания, а после и целия свят, само за няколко години, направи това и с отбраните си български фенове в зала 1 на НДК. Рядко в България пристига актуална и толкова млада световна звезда. Толкова рядко, че много хора у нас дори не са и чували името му. Това пролича и по публиката, която за съжаление, не успя да напълни зала 1 на НДК в петък вечер. Но пък всеки, който си беше купил билети за „представлението“ знаеше къде се намира и беше безкрайно адекватен. Резултатът – никой не разбра, че има свободни седалки. Вечерта започна по сценарии. Точно в 20 часа на сцената се качи друга надежда на английската сцена - Том Спейт, и неговата помощничка на Лидия Клоус, която освен че свиреше на бас и клавишни, помагаше и с беквокалите. Час по-късно трябваше да излезе и Одел, за да представи новия си албум Jubilee Road, който излезе през октомври 2018-та. Да, ама не. 10, 20, 30 минути закъснение, които се превърнаха в цял час пауза между двете изпълнения и изнервиха публиката. Дори не липсваха хора, които просто си тръгнаха. Най-накрая звездата на вечерта се появи – небрежно седна зад пианото и започна да разказва истории, сякаш е пианист в кабаре. Носителят на престижната награда BRIT още с първия си краткосвирещ албум Songs from Another Love от 2012 г. бързо разтопи ледовете и за 2-3 песни време всички бяха забравили киселото си настроение и бяха наскачали по седалките. А той с един замах сменяше пианото с китара и хармоника, гласът му – разкъсващо силен се извисяваше над всички инструменти и се забиваше като 10-сантиметров пирон за бетон в черепната ти кутия. Против всякаква логика, „най-добрият автор на песни за 2014-та“ според наградите Ivor Novello, зареди парчетата си хронологично, като започна с първата композиция, която е написал едва на 18, след това продължи със „Stay tonight“ от първия му дългосвирещ албум Long Way Down от 2013-та, който му носи над 1 милион продадени копия и първо място в британските класации. Прескачайки през трите си тави до момента Одел демонстрира музикалното си израстване, което и за най-нетренираното ухо стана ясно от изпълненията на живо. „Magnetised“ и „Concrete“ бяха само част от акцентите в близо двучасовия урок по музика, който изнесе 27-годишния младеж, докато не спираше да си акомпанира, и то виртуозно, на пианото. В една от паузите, с типичното английско чувство за хумор, Том засвири класиката на Бетовен „На Елиза“, докато семпло разцъкваше лафче с феновете от първите редове. Небрежното поведение внасяше такова спокойствие, че надали някой може да се представи колко часове, дни, седмици и години труд е това, за да достигне до такава освободеност на сцена и то на възраст под 30. Гърба му пазеха барабанист, басист и китарист, всеки от които – перфектен беквокал. Ясно забележими бяха и влиянията на блус, джаз, рок и рокендрола в песните на Одел, подпечатани обаче с ярка и разпознааема марка на собствения му стил. Голяма част от внушението на Одел идваше и от театралната сценография, с която беше решен концертът. Никакви видео стени, само платна и завеси, които оживяваха от най-доброто осветление, което зала 1 на НДК е виждала. Като любител на дългите паузи, Одел остави публиката доста да си попляска и потропа, преди да излезе за една песен бис. С чаша червено вино в ръка, той отново седна зад пианото за „Another Love“ от най-новия му албум. След цялото това пиршество за гладната за нова музика душа, се оказа лесно да простиш огромното закъснение на звезда, която е все още в началото на шеметната си кариера.", "date": "2019.02.17", "title": "Том Одел – дойде, видя, победи (СНИМКИ)"}
{"url": "https://www.monitor.bg:443/bg/a/view/analiz-reshava-centralnata-banja-da-e-spa-ili-kulturen-centyr-157455", "text": "Дали да бъде СПА или културен център Централната баня в София? Това ще реши анализ, поръчан от Столичната община. Това съобщи председателят на групата на ГЕРБ в Столичния общински съвет Малина Едрева пред БНТ. Анализът ще даде детайлно становище за двете предложения. Ще се проследят всички обстоятелства като местоположението, което е сред религиозни храмове и правителствени сгради. Ще се прецени дебитът на минералната вода и дори билетите, с които евентуално ще се ползват тази част от банята в двата варианта. След като бъде публикуван, ще се вземе и окончателното решение, допълни Едрева. Едрева напомни, че част от сградата на Централната баня вече е културен институт, а двата опита да общината да даде изворите на концесия са се оказали неуспешни. След излизането на анализа ще бъде организиран експертен съвет, на който ще бъде обсъдена целесъобразността на развитие на обекта. Привържениците на запазването на банята настояват преди да се вземе решение за бъдещето на Централната баня да се проведе обществено обсъждане за бъдещето на сградата, преди общинският съвет да вземе окончателно решение.  ", "date": "2019.02.17", "title": "Анализ решава Централната баня да е СПА или културен център"}
{"url": "https://www.monitor.bg:443/bg/a/view/italianec-stava-sporten-direktor-na-cska-157456", "text": "ЦСКА е на път да направи изненадващо назначение след загубата от „Черно море“ с 0:2 в първия официален мач за годината. Кристиано Джарета постигна съгласие с ръководството за поста спортен директор и се очаква в близките дни договорът да бъде подписан. Спряганият за шеф в “Левски” преди няколко седмици специалист изгледа гостуването на ЦСКА във Варна в компанията на главния мениджър на \"червените\" Стойчо Стоилов. Джарета бе в София през януари, за да участва в кастинг за родни таланти. Завършил е школата в Коверчано, а след това е работил като спортен директор в “Удинезе”, “Новара” и “Асколи”. Следващото изпитание пред ЦСКА е във вторник от междинния кръг, когато на „Армията“ идва „Ботев“ (Враца). Треньорът Любослав Пенев ще трябва да се оправя без двама от титулярите – Божидар Чорбаджийски и Жанио Бикел, които са наказани. Така в центъра на защитата се очаква да действа Стивън Перейра, а като ляв бранител – Ангел Лясков. Победата е без алтернатива за ЦСКА, тъй като тимът изостава на 7 точки от „Лудогорец“, а в неделя е вечното дерби с „Левски“.", "date": "2019.02.17", "title": "Италианец става спортен директор на ЦСКА"}
{"url": "https://www.monitor.bg:443/bg/a/view/slash-potvyrdi-guns-n-roses-imat-material-za-nov-album-157457", "text": "Само с една реплика, култовият китарист на Guns N'Roses Слаш запали надеждата на всички фенове на бандата, че нов албум ще има и то скоро. А изречението е споделено с японския музикален журналист Масо Ито, пред когото Властелина на шестте струни заяви: “Аксел, Дъф, аз и (китаристът) Ричард (Фортъс) вече сме говорили за това... има и достатъчно материал за нов албум“. За да има баланс обаче Слаш бързо попари горещите страсти: „Просто…с Guns N`Roses не става така – „О, има един план и ще се случи така“, защото нещата не работят по този начин. Така че, практически, каза още китаристът. Под марката Guns N`Roses последно излезе албум Chinese Democracy през 2008 г.. По това време обаче в бандата от оригиналния състав е само Аксел. Последната тава, която класическият лайн-ъп на култовата група прави е Use Your Illusion през 1991 г. Наскоро завърши турнето Not In This Lifetime, което беляза събирането на Guns отново. Слаш, Аксел и Дъф излязоха на общо 125 концерта по цял сват. А след финала на обиколката в края на 2018-та, китаристът тръгва на турне с Майлс Кенеди и The Conspirators, за да промотира новия си албум Living The Dream чак до август. Все още родните фенове пазят надежда, че и този път Слаш няма да пропусне България в плановете си.", "date": "2019.02.17", "title": "Слаш потвърди: Guns N`Roses имат материал за нов албум"}
{"url": "https://www.monitor.bg:443/bg/a/view/srybskata-zvezda-shaban-shaulich-zagina-v-tejka-katastrofa-157439", "text": "Шабан Шаулич е починал от сърдечен удар, съобщиха представители на германската болница, в която Кралят на сръбския фолк бе откаран след тежката катастрофа. Той е получил инфаркт, докато лекарите се опитвали да го реанимират. Тъжната новина за смъртта му потвърди неговият зет Бата Миркович пред „Новости“. Спасителната служба е получила сигнал за тежък инцидент рано тази сутрин, около 6,50 часа. Според информацията на магистрала А2, близо до Дортмунд два частни автомобила са се сблъскали. В една кола са пътувал Шаулич и двама негови музиканти – Мирсад Керич и Бобан Стоядинович. допълва един от близките приятели на сръбската легенда - Саша Дервишевич пред „Фактор“. По първоначална информация Шаулич е пътувал след концерт снощи в Белефелд. Шабан Шаулич е роден на 6 септември 1951 година. От малък се пали по футбола, малко по-късно – и по музиката, с която се захваща по съвет на своя чичо. По думите на самия Шаулич, известен като Краля на сръбската музика, за първи път се качва на сцената, когато е едва 8-годишен и повече не слиза. Първата си плоча пък издава на 17 години. Към настояща дата хитовете му Dođi da ostarimo zajedno и Dva galeba bela се считат за най-добрите песни в този стил. В дискографията си има над 30 издадени албума. Женен е от 43 години за съпругата си Гордана, с която имат три деца – две дъщери Илда и Санела и син Михайло. Българските фенове на Шаулич го видяха последно на 21 декември, когато легендата на югофолка отпразнува 50-годишната си музикална кариера. Самият той винаги е признавал, че пази особен сантимент към почитателите си у нас. Това бе и причината всяка година да търси място в натоварения си график за концерт в България. Шаулич неведнъж се е включвал и в благотворителни каузи в страната ни. Така, през 2016 г. заедно с колегата му Мирослав Илич разпродадоха светкавично билетите за изявата си в най-голямата зала в София „Арена Армеец“ и обявиха втора концертна дата. Събраните средства от двете им участия отидоха в полза на децата, лишени от родителски грижи в село Доганово. „Напуснаха ни най-добрите. Сред тях, Шабан. Учих се от него, сътрудничихме си, пеехме и скърбяхме заедно, обичахме го и го уважавахме, научихме от него много за живота... Вечна слава, скъпи приятелю\", написа Лепа Брена след вестта за трагичната смърт на Шабан. Миле Китич, Весна Змиянац и Драгана Миркович също изразиха съболезнованията си. Това направиха и част от българските му колеги. „Само тишина. Няма нищо за казване. Ти ни остави песни за всички времена. Почивай в мир“, написа Камелия в социалните мрежи. „Легендата никога не умира! Ще живее вечно в нашите сърца“, отбеляза и Рени, нееднократно делила сцена със сръбската звезда.", "date": "2019.02.17", "title": "Шабан Шаулич е починал от инфаркт (ОБНОВЕНА)"}
{"url": "https://www.monitor.bg:443/bg/a/view/bylgarija-sred-naj-byrzorazvivashtite-se-turisticheski-destinacii-157441", "text": "България попада в списъка с най-търсените дестинации в Европа за 2018 г. Това показва доклад за четвъртото тримесечие на Европейската комисия по пътувания (ЕКП). За цяла Европа нивото на посещения от американски граждани се запазва на високи нива като причина за това са увеличилите се позиции на долара срещу еврото и лирата. като е налице ръст от 8% в сравнение с предишната година. Очакванията са обаче изходящите пътувания от САЩ да намалеят заради забавения темп на растеж на икономиката. Туристическите посещения в ЦИЕ може да нараснат с 3.8% тази година и с 3.4% и 4.2% за през идните години, показват още прогнозите. За региона на Централна и Балтийска Европа пък това увеличение ще е съответно 3.4% и между 2.1-2.8% за следващите години. За външния туризъм в ЦИЕ се очаква ръст от 4.9% за 2019 г. и от 3.9% за следващите 2 години. За Централна и Балтийска Европа той ще е в размер от 3.9% и падне с 0.9% вбъдеще. която е отчела 22% ръст. След нея са Сърбия и Малта с близо 15%. В топ 10 попадат и Черна гора, Латвия, Гърция, Белгия, Кипър, Литва и Ирландия. На 11 място се нарежда България с близо 7% ръст. На опашката са Испания и Португалия, а след тях, със спад в търсенето, попадат Естония, Монако и Великобритания. Експертите предупреждават, че в случай на Брекзит без споразумение, Очакванията са да е налице инфлация от 4% през 2019 г. като това ще доведе до по-високи цени за хранителни стоки. Ще има спад в търсенето и съответно далеч по-нисък брой посещения на Острова.", "date": "2019.02.17", "title": "България е сред най-бързо развиващите се туристически дестинации"}
{"url": "https://www.monitor.bg:443/bg/a/view/italianski-grad-spasjava-smartfon-zombitata-s-dunapren-po-stylbovete-157445", "text": "От този уикенд дунапренови обвивки като по ски-пистите из Алпите пазят жителите на Болцано от травми при фронтален сблъсък със стълбовете на уличното осветление из центъра на града. Народополезната инициатива на общината се цели най-вече в ония разсеяни пешеходци – „телефонисти“, които не отделят поглед от смартфоните си дори на улицата и често разбиват я нос, я глава във въпросните стълбове. Предпазните обвивки са в крещящ цвят – фуксия и на тях е изобразено стилизирано човече със забит в GSM поглед. В мотивировката на общинарите се посочва, че инициативата им не цели само предпазването на местните жители от нежелани травми, а би трябвало да ги разубеди да не се пристрастяват към нездравословното постоянно общуване с телефона. Болцано е административен център на автономния италиански район Алто Адидже или Южен Тирол. В него освен езика на Данте, официален е и немският, който се говори в съседна Австрия. Мнозинството от местните жители са двуезични, тези с австрийски корени говорят безгрешен италиански, но с изключително приятен за ухото немски акцент. В анкетите на медиите по Апенините за определяне на най-добрия град за живеене из тях напоследък Болцано е непрекъснато на едно от първите три места. Доходите на местните хора са високи и са осигурени най-вече от съвременната индустрия и туризма. Ръководството на града и на района отделя изключително място на охраната на природната среда – например автобусите на градския транспорт са на електрическа тяга, а водата на реките тъдява е подложена на непрекъснат контрол за наличие на замърсители. Любопитен факт е този, че край Болцано се произвежда най-вкусното в Италия кисело мляко.", "date": "2019.02.17", "title": "Италиански град спасява смартфон-зомбитата с дунапрен по стълбовете"}
{"url": "https://www.monitor.bg:443/bg/a/view/nova-promjana-v-reglamenta-na-nagradite-oskar-157458", "text": "Седмица, преди бляскавата церемония за връчването на наградите „Оскар“, Американската филмова академия отново се поддаде на натиска на индустрията и направи промяна в регламента си. Няма и дни, след като оповести, че ще връчи статуетките в категориите за монтаж, кинематография, късометражен игрален филм, грим и прически в рекламните паузи на телевизионното излъчване, кино институцията даде заден ход и обяви, че всички отличия ще бъдат връчени и предадени на живо на всички зрители пред малкия екран. Припомняме, че първоначалните планове включваха по-късно добавяне на речите на победителите във въпросните категории към тв предаването. До промяната в настроенията на Академията се стигна, след като мнозина представители на индустрията упрекнаха институцията за решението й. Отрито писмо с искане за отмяната му бе подписано от режисьорите Мартин Скорсезе, Спайк Лий и Алфонсо Куарон, а имената си добавиха още Джордж Клуни, Брад Пит, Робърт де Ниро, Сандра Бълок, Ема Стоун и др. Това не е първият път, в който Академията се огъва под натиск. През лятото тя отложи решението си да внедри категорията „популярен филм“, след като мнозина скочиха, съзрявайки в предложението натиск от страна на „Дисни“ (чиято собственост е телевизията ABC, излъчваща оскарите) най-накрая да се сдобие с ключова статуетка. Същото по-късно се случи и с Кевин Харт, който сам обяви, че ще води церемонията, вместо Академията да излезе с официално изявление. Недоволство от страна на киноманите относно хомофобски туитове на звездата преди години доведе до това, че киноакадемията даде ултиматом на комика да се извини публично или да се оттегли. Тогава Харт, отново чрез социалните мрежи, предаде поста. Няколко седмици по-късно сценарият се разигра повторно, като до последно Академията така и не излезе с официално становище относно водещия на събитието.", "date": "2019.02.17", "title": "Нова промяна в регламента на наградите „Оскар“"}
{"url": "https://www.monitor.bg:443/bg/a/view/ronaldo-vdiga-tuzarski-hotel-na-ostrov-sardinija-157440", "text": "Петкратният носител на „Златната топка“ и нападател на „Ювентус“ Кристиано Роналдо започва да строи хотел на приказния италиански остров Сардиния. Ако се вярва на информациите в местните медии, хотелът на футболната звезда ще се намира в световно ,известната курортна ивица Коста Смералда или Изумрудения бряг на български, недалеч от нейния център – Порто Черво.  CR7 смятал да инвестира в амбициозния проект към 40 млн. евро, а цената на нощувка в комплекса, съоръжен с басейни, СПА-център и игрища и парк започвала от 117 евро. Мокетът в стаите щял да наподобява късо окосена трева на стадион, а тяхното обзавеждане ще напомня пак за любимата на милиони запалянковци игра и най-вече за нейния безспорен ас. В дописките за хотелиерските намерения на футболиста италианското пишещо братство припомня, че той е собственик на хотелиерската верига La Prestana CR7. Засега тя притежавала два бутикови хотела с по петдесетина стаи – единият бил до пристанището на родния град на Роналдо – Фуншал на остров Мадейра, а другият бил в центъра на столицата на Португалия – Лисабон. Видният топкаджия си бил харесал Сардиния миналото лято, когато прекарал на строва чудесна ваканция в компанията на половинката си Джорджина и децата им. Първоначално той смятал да вдигне хотел в курортния район Гаргано на южната италианска област Пуля, но след пребиваването си на Коста Смералда се насочил към нея, зарязвайки предишните си партньори. Според запознати след Сардиния, Роналдо щял да разширява хотелиерската си верига с комплекс в Маракеш, а после смятал да строи в Мадрид, Ню Йорк и Париж.", "date": "2019.02.17", "title": "Роналдо вдига тузарски хотел на остров Сардиния"}
{"url": "https://www.monitor.bg:443/bg/a/view/gajdar-posreshta-veloentusiast-na-shipka-za-3-mart-157446", "text": "Един от най-известните у нас и в чужбина гайдари - Красимир Панчев, ще посрещне на 3 март на връх Шипка велоентусиаста Тодор Андреев. Колоездачът любител ще потегли на 21 февруари от Берлин по дългия 2 581 км маршрут към заветния връх. Началото на прехода, който ще премине под мотото „Предизвикателство за силата на българския дух“ ще бъде от площад Александър плац, там 26-годишният възпитаник на казанлъшката художествена гимназия ще бъде изпратен от сборната фолклорна формация „Сборенка“. Идеята на родения в Каспичан българин, е да измине цялото разстояние за 10 дни, през които ще премине през столиците на 10 европейски държави. Самотният ездач ще разчита на приятели по пътя, за да „зарежда батериите“, като междувременно ще записва най-важните моменти с видеокамера на каската. Пълният запис и дневникът ще бъдат представени впоследствие пред екипа на Книгата на рекордите Гинес. Живеещият от 4 години в Германия Тодор обяснява, че макар и да не е професионалист в карането на велосипед е решил да изпробва възможностите си. Планирал е за денонощие да преодолява между 200 и 300 км, като за хранене и почивка си е оставил по 6 часа.“Искам да изпробвам възможностите си, да се боря и да стигна навреме за честването на националния ни празник, и да почета паметта на загиналите за Освобождението. Духът, който са имали предците ни ме кара да направя този преход на две гуми.  Искам всички българи да научат за това и да се присъединят към мен на Шипка!“, съобщава Тодор от личния си профил във Фейсбук. Пак там е отправил апел към всички, които имат желание и възможност да подпомогнат финансово начинанието му с уговорката, че до два месеца след 3 март ще върне на всеки парите. Сметката за даренията 1522580089BGN  е в Уни Кредит Булбанк:IBAN BG85UNCR70001522580089. Маршрутът му преминава от Берлин през Прага, Виена,Любляна, Загреб, Сараево, Подгорица ,Прищина ,Скопие и София, където очаква да стигне на 2 март към 8,30 часа заранта, за да запали свещичка в храм „Александър Невски“. Денонощие по-късно се надява да бъде  с велосипеда си пред първото стъпало към Паметника на Свободата с националния трибагреник, подарен му Валя Александрова в ръка.", "date": "2019.02.17", "title": "Гайдар посреща велоентусиаст на Шипка за 3 март"}
{"url": "https://www.monitor.bg:443/bg/a/view/ch-ez-nad-412-000-klienti-poluchavat-fakturite-si-onlajn-157448", "text": "През последните години устойчиво нараства броя на клиентите, които предпочитат да получават сметките си по електронен път. 412 455 клиенти на „ЧЕЗ Електро България“ АД вече познават удобството, сигурността и екологичните ползи на електронната фактура. Това съобщиха от пресцентъра на ЧЕЗ. През 2018 г. отказалите се от хартиения носител на сметката за електроенергия са 44 787. Близо 17 000 от тях са направили регистрацията си за електронна фактура по време на We Do Green – инициатива на „ЧЕЗ Електро България“ АД за засаждане на дървета в обезлесени територии в гори, паркове и населени места в Западна България. Една от целите на We Do Green е популяризирането на електронната фактура като удобен и сигурен начин за получаване на месечните сметки, който дава и възможност за личен принос към опазване на природата. По време на събитията от We Do Green над 300 доброволци засадиха 1 774 дървета на територията на Западна България. Използващите електронна фактура клиенти на „ЧЕЗ Електро България“ АД са спасили от изсичане три пъти повече дървета. Предоставяната от Дружеството възможност за електронна фактура позволи на клиентите да намалят използването на хартия с 9 888 000 листа годишно, с което всяка година спестяват 211 мегаватчаса електроенергия, необходима за производството им. Освен безспорните си екологични ползи, електронната фактура е изключително удобна за клиентите. Те я получават веднага след издаването ѝ и имат достъп до архив на месечните си сметки за електроенергия. Електронната фактура гарантира сигурна защита на личните данни, спестява време и дава възможност за лесно и практично контролиране на разходите. Тя е валиден, електронно подписан данъчен документ, който е напълно идентичен с хартиената версия. Бързото и навременно получаване на информацията за месечните задължения, сигурният достъп до данните по всяко време, осигуряват допълнително спокойствие и комфорт. Електронната фактура е напълно безплатна. ", "date": "2019.02.17", "title": "ЧЕЗ: Над 412 000 клиенти получават фактурите си онлайн "}
{"url": "https://www.monitor.bg:443/bg/a/view/kzp-zabranjavame-po-njakolkostotin-nelojalni-praktiki-vsjaka-godina-157428", "text": "Няколкостотин нелоялни търговски практики биват забранявани всяка година от Комисията за защита на потребителите (КЗП). Това каза шефът на контролния орган Димитър Маргаритов пред „Дарик“ радио. По негови думи подобни случаи могат да обхванат неограничен брой от потребители. Нелоялните практики се проявяват под различни форми като всяка една от тях цели да накара потребителя да закупи нещо, на което иначе не би обърнал внимание, ако знаеше всичко за него. Затова и търговците поднасят или невярна, или част от цялата информация с цел да стимулират продажбите. Възможно е да се проявят и в сферата на услугите, например туризма. „Там поне нашата статистика показва, че те са значително по-малко на брой в сравнение с други сектори“, коментира Маргаритов. Най-често подобни случаи има в телекомуникациите, хранителните стоки, облеклата и  . Причина за това е голямото потребителско търсене. „Това са и секторите от пазара, в които най-често потребителите подават жалби при нас”, добави Маргаритов. Според шефа на КЗП нелоялните практики могат да обхванат неограничен брой потребители. „Представете си, например, как една търговска верига заблуждава своите клиенти и тогава ако влезе във въпросния търговски обект и реализира сделка, без да е бил напълно наясно с нейните особености и параметри”, конкретизира председателят. По негови думи често актове на КЗП подлежат и на съдебен контрол, а случаите, в които съдилищата потвърждават приетите решения, не са малко.", "date": "2019.02.17", "title": "КЗП: Забраняваме по няколкостотин нелоялни практики всяка година"}
{"url": "https://www.monitor.bg:443/bg/a/view/jyltite-jiletki-na-tri-meseca-157442", "text": "Протестиращите от \"жълтите жилетки\" във Франция отбелязаха третия месец от началото на своето антиправителствено движение, предаде АП. За неделя демонстрантите бяха свикали митинги в Париж и някои други френски градове, включително шествие в столицата край Триумфалната арка. Все по-разединеното движение организира протести всяка събота от 17 ноември, но някои групи организираха митинги и в неделя, за да отбележат третия месец на движението, отбелязва АП. Публикувана в интернет покана за участие в днешното основно шествие в Париж съдържа призив: \"Да останем мирни\". В събота във френската столица полицията използва сълзотворен газ и докара водни оръдия и конни полицейски части, за да разпръсне протестиращи \"жълти жилетки\". Полицията в Париж затегна мерките за сигурност във връзка с поредните протести на \"жилетките\". Тя отцепи част от \"Шанз Елизе\" и разположи бронирани машини при Триумфалната арка. Ден преди това столичната полиция е задържала 29 демонстранти от \"жълтите жилетки\", съобщи телевизионният канал БФМ, като се позова на свой източник в правоохранителните органи. В същото време германската версия на \"жълтите жилетки\" не успя да мобилизира значителен брой участници в демонстрациите, планирани в цялата страна - потвърждение за трудния му \"износ\" извън френските границите на Франция, предаде АФП. Само 2000 души според местните медии са протестирали в общо 14 германски градове, включително Берлин и Мюнхен, в рамките на колективна акция, наречена \"цветни якета\". Техните искания са за по-добри условия на труд и по-добро качество на образование и здравни грижи.", "date": "2019.02.17", "title": "\"Жълтите жилетки\" на три месеца"}
{"url": "https://www.monitor.bg:443/bg/a/view/tereza-mej-zapochva-hodene-po-mykite-zaradi-brekzit-157447", "text": "Британският премиер Тереза Мей ще има следващата седмица разговори за Брекзит с председателя на Европейската комисия Жан-Клод Юнкер, предаде Ройтерс. В разпространеното съобщение на Даунинг стрийт 10 не се посочва точната дата на разговорите, но се отбелязва, че през следващите дни Мей възнамерява да разговаря с ръководителя на всяка от страните членки на ЕС. В понеделник ще има среща на министъра за Брекзит Стив Баркли с главния европейски преговарящ Мишел Барние, се казва в съобщението. А във вторник предстои изявление на главния прокурор Джефри Кокс относно необходимите промени, които да предотвратят правния риск от това Обединеното кралство да попадне за неограничано време в капана на т.нар. предпазен механизъм за междуирландската граница, предаде Ройтерс. Мей е написала писмо до 317 консерватори от Камарата на общините, в което ги призовава \"да преодолеят онова, което ни разделя\". Писмото бе предшествано от ново унизително поражение в парламента на плановете й за Брекзит. В текста тя изразява \"разочарование\" от вота и отбелязва, че \"историята ще съди всички нас за участието ни в този процес\", съобщи Ройтерс. В събота Председателството на Европейския съюз окачестви сделката с Великобритания за напускане на блока като \"най-доброто възможно споразумение\", което, както изтъкна, е за предпочитане пред Брекзит без сделка, предаде АП. Румънският президент Клаус Йоханис, чиято страна сега председателства Съвета на ЕС, заяви още, че \"часовникът тиктака\" и датата 29 март, на която се предвижда Великобритания да излезе от ЕС, наближава. \"В политиката или дори в икономическите преговори е невъзможно да бъде намерено решение, което да е идеалното решение и за двете страни. Винаги е нужен компромис..., а ние намерихме добър компромис\", каза Йоханис. Независимо от това какво ще стане, каза още румънският президент на Мюнхенската конференция по сигурността, \"е очевидно, че се нуждаем едни от други, така че бъдещата връзка ще бъде добра\". Сестрата на бившия министър на външните работи на Великобритания Борис Джонсън, журналистката Рейчъл Джонсън се съблече в ефир по време на предаване по Sky News в знак на протест срещу Брекзит с думите \"Брекзит ще остави Великобритания напълно гола\". При това тя отбеляза, че не са останали други начини да бъде чута. По-късно в Twitter мисис Джонсън уточни, че не се е разголила напълно – носела е бежово бельо без презрамки, но с действията си все пак е накарала водещия на предаването да се изчерви. Всъщност Рейчъл Джонсън не е новатор в подобно поведение пред камерата, свързано с Брекзит. Съвсем наскоро преподавателката от университета в Кембридж Виктория Бейтъм стори същото по време на дебат по телевизия ITV1.", "date": "2019.02.17", "title": "Тереза Мей започва ходене по мъките заради Брекзит"}
{"url": "https://www.monitor.bg:443/bg/a/view/despodov-vdyhnovi-kaljari-za-obrat-milan-leti-157444", "text": "Най-скъпият изходящ трансфер от българското първенство Кирил Десподов вдъхнови „Каляри“ за обрат срещу „Парма“ в мача от 24 кръг на Серия „А“. Българският национал влезе в игра за тима си в 56-ата минута при резултат 0:1 и помогна на сардинци да обърнат развоя на срещата до 2:1. Макар и да не бе замесен пряко при головете на своя тим, Десподов раздвижи играта на отбора в предни позиции. Победата за тима от Сардиния сложи край на негативната серия от 6 двубоя без успех и го отдалечи от зоната на изпадащите. На крилете на еуфорията лети и „Милан“, който взе много ценна победа с 3:1 срещу прекия конкурент за Топ 4 „Аталанта“. „Росонерите“ успяха да удържат заветното място, даващо право на участие в Шампионската лига, като вече имат и 4 точки аванс. В герой за „Милан“ отново се превърна новото попълнение Пьонтек, който вкара два гола и вече има 6 в първите си 5 мача с екипа на гранда.", "date": "2019.02.17", "title": "Десподов вдъхнови „Каляри“ за обрат, „Милан“ лети"}
{"url": "https://www.monitor.bg:443/bg/a/view/voenni-policai-katastrofiraha-kraj-shumen-157432", "text": "Джип с опознавателни знаци на \"Военна полиция\" е претърпял катастрофа в неделя по обяд недалеч от Шумен. Няма пострадали, автопатрул на КАТ и представители на Военна полиция правиха оглед на местопроизшествието. Според неофициална информация в джипа са пътували в командировка служители на \"Военна полиция\". \"Мерцедесът\" тъкмо бил взел баира от Шумен след язовир Дибич и карал в посока кръстовището за едноименното село. Вероятно на правия участък шофьорът е ускорил, изгубил е контрол върху управлението и джипът излетял вляво от пътя в нивата. Едно лице, от намиращите се в служебната кола е било откарано в болница за преглед, но след като не са били установени наранявания и контузии е било освободено. Пострадалият се оказа с драскотини на челото и ръката и беше на местопроизшествието. Шофьорът на военния автомобил е бил тестван за наличие на алкохол, тестът е отрицателен. ", "date": "2019.02.17", "title": "Военни полицаи катастрофираха край Шумен"}
{"url": "https://www.monitor.bg:443/bg/a/view/mis-bylgarija-marina-vojkova-se-omyji-157436", "text": "Марина Войкова, която грабна титлата Мис България през 2015 г., а по-късно – и Мис Планет в Грузия, излезе от графата на свободните жени. Красавицата каза заветното „да“ на годеника си Давид Бонев. Влюбените се разходиха до олтара навръх Свети Валентин, като заложиха на скромна церемония в тесен семеен кръг, вместо на пищни празненства. „Ти си човекът, който разтваря целия свят за мен. Искам да се гмурна в бъдещето с теб, защото когато си до мен, то изглежда по-голямо и по-ярко, отколкото някога съм си представял“, написа бизнесменът под кадър от сватбата в социалните мрежи. Припомняме, че двамата се сгодиха през октомври. Войкова получи заветното предложение на плажа в Пукет, където с огнени букви, разположени на пясъка, Бонев бе изписал Will You Marry Me (Ще се омъжиш ли за мен).", "date": "2019.02.17", "title": "Мис България Марина Войкова се омъжи"}
{"url": "https://www.monitor.bg:443/bg/a/view/djado-izgorja-pri-pojar-v-doma-mu-157437", "text": "Възрастен човек от Козлодуй е загинал при пожар в дома му, съобщиха от пресцентъра на МВР във Враца. Сигнал, че къща в района на военното поделение в крайдунавския град гори е подаден малко след 19 часа в събота от съседи, които видели огъня. След като огнеборците потушили пламъците, те намерили в една от стаите овъгления труп на 77-годишния собственик на дома. Останките са извозени за аутопсия във Враца. Причините за злощастният инцидент все още са в процес на изясняване. По случая е образувано досъдебно производство. Това е втора жертва на пожар в района от началото на годината. При неправилно боравене с електрическа печка миналия месец е издъхнал в дома си от задушаване 66-годишен мъж.", "date": "2019.02.17", "title": "Дядо изгоря при пожар в дома му"}
{"url": "https://www.monitor.bg:443/bg/a/view/prikluchiha-snimkite-na-mejduzvezdni-vojni-9-157430", "text": "Снимачният процес на последната лента от настоящата трилогия на „Междузвездни войни“ приключи. Това обяви режисьорът Джей Джей Ейбрамс, като сподели трогателен кадър на прегърнатите Джон Бойега, Дейзи Ридли и Оскар Айзък (Фин, Рей и Поу). написа авторът на лентата. Ейбрамс бе начело и на „Силата се пробужда“, като отстъпи мястото си на Райън Джонсън единствено за последния излязъл филм от поредицата - „Последният джедай“. Краят на снимките стана повод и за шумен купон, в който взеха участие звездите от продукцията. „Това е краят на една ера от живота ми, за която не бих могъл да бъда по-благодарен. Какъв процес! Искам лично да изразя признателността си към Джей Джей Ейбрамс заради това, че ми даде шанс да осъществя мечтите си“, екзалтиран е Бойега. „Начинът, по който снимахме този път, беше доста по-спокоен, отколкото за предните два филма. Чувства се това облекчение, когато излезем на сета и усетим, че можем да експериментираме. Всичко това се дължи на Джей Джейм Ейбрамс“, каза и Айзък. Деветият филм под щампата на „Междузведни войни“ все още няма свое заглавие. Той ще направи дебюта си на голям екран този декември.", "date": "2019.02.17", "title": "Приключиха снимките на „Междузвездни войни 9“"}
{"url": "https://www.monitor.bg:443/bg/a/view/kola-postavi-v-opasnost-peshehodci-na-tramvajna-spirka-157438", "text": "Жена, шофираща автомобил с малко дете на предната дясна седалка днес около 13.00 часа грубо наруши правилата на движение и постави в опасност слизащите от трамвай №22 в столицата на спирката при театър „София” в посока гара Подуене. Водачът на малкия автомобил не изчака пътниците да слязат, докато вратите на трамвая бяха още отворени. Според правилата, когато няма (както бе в конкретния случай) изграден или очертан остров за безопасност, водачът на нерелсовото превозно средство е длъжен да спре на 1 м зад трамвая, винаги при приближаване от дясната страна на трамвай, спиращ или спрял на означена с пътен знак спирка. Дори, когато на спирката от този тип им остров за безопасност, водачът на автомобила е длъжен да намали скоростта и в случай на необходимост да спре, за да позволи на пътниците безопасно да преминат през платното за движение между тротоара и острова. В случая дори това не бе направено, а колата потегли за да хване зеления сигнал на светофара на кръстовището на булевардите „Мадрид” и „Евлоги и Христо Георгиеви”. Не успя да го направи и на въпрос защо се движи покрай отворените врати на трамвая и слизащите пътници, жената, шофираща автомобила ме попита: „А ти защо стоиш на платното?”. Сякаш трябваше да прехвърча до тротоара, след като тя караше по платното или да оставя блъсне мен или другите слизащи от трамвая. Малкото дете, което на видима възраст (според правилата) не биваше да се вози на предната седалка, явно ще се научи, че може като порасне да не спазва правилата и при това дори да не се извинява за стореното. Да добавим още, че според правилата спирането на други превозни средства на спирка е разрешено само за слизане или качване на пътници и то само, ако не пречат на превозните средства, за които е предназначена спирката. Престоят на таксиметрови автомобили с цел очакване на пътници е забранен. Последното важи и за паркирането в зоната на спирките на масовия градски транспорт.", "date": "2019.02.17", "title": "Кола постави в опасност пешеходци на трамвайна спирка"}
{"url": "https://www.monitor.bg:443/bg/a/view/trymp-evropa-da-si-pribere-djihadistite-ot-isljamska-dyrjava-157435", "text": "Президентът на САЩ Доналд Тръмп заяви, че Вашингтон моли европейските съюзници \"да приемат обратно над 800\" бойци на \"Ислямска държава\", пленени в Сирия, и да ги изправи пред съда, предаде Ройтерс. \"Халифатът е готов да падне\", написа той в Туитър вчера. \"Алтернативата не е добра, в смисъл че ще бъдем принудени да ги освободим\". Полевият командир на подкрепяните от САЩ Сирийски демократични сили обяви вчера, че неговите бойци са на път да превземат последния, малък анклав на \"Ислямска държава\" на р. Ефрат, което изправя самопровъзгласения \"халифат\" пред пълно поражение. Същевременно Хедър Науърт, избрана от Тръмп за поста посланик на САЩ в ООН, оттегли кандидатурата си по семейни причини, съобщи Държавният департамент. \"Последните два месеца бяха изтощителни за моето семейство и затова в интерес на семейството си аз се оттеглям\", заяви Науърт. Изявлението, публикувано от Държавния департамент, не уточнява трудностите за семейството, но \"Вашингтон пост\" писа, че съпругът и децата на Науърт са останали в Ню Йорк, докато тя работеше във Вашингтон като говорител на Държавния департамент. Според анонимен източник, цитиран от Ройтерс, че тя се отказва, защото е имала бавачка, която пребивавала легално в САЩ, но нямала необходимата работна виза. Помпейо заяви, че уважава решението на Науърт за поста в ООН и че тя отлично е изпълнявала задълженията си като член на екипа му. \"За мен беше висока чест да служа в администрацията през последните две години и аз винаги ще бъда благодарна на президента, държавния секретар и моите колеги за подкрепата им\", заяви Науърт. Белият дом още не беше внесъл официално кандидатурата на Науърт в Сената. Останалите страни членки на Съвета за сигурност с право на вето са представени от посланици с десетилетия външнополитическа работа, отбелязва Ройтерс. \"Тя очевидно не е квалифицирана за тази работа, но изглежда тия дни най-важната квалификация е да се показваш по телевизионния екран на Доналд Тръмп\", беше казал сенаторът демократ Крис Мърфи за Науърт по Си Ен Ен през декември. Държавният департамент заяви, че Тръмп ще посочи нов кандидат \"скоро\". Американският посланик в Германия Ричард Гренел, преди това най-дългогодишният говорител на мисията на САЩ в ООН, е сред възможните кандидати, заяви информиран източник за Ройтерс. Гренел е спорна личност в Германия. Той си навлече критики от германски депутати, след като през юни 2018 г. заяви в интервю за десния сайт \"Брайтбарт Нюз\", че \"абсолютно желае\" да съдейства и други консерватори да дойдат на власт из цяла Европа. Вицепрезидентът на САЩ Майк Пенс заяви в събота пред германския канцлер Ангела Меркел на конференцията по сигурността в Мюнхен, че Европа и САЩ трябва да застанат заедно срещу Иран, и отново изрази позицията на Вашингтон против газопровода \"Северен поток-2\", предаде Ройтерс. Пред репортери Пенс каза, че е \"говорил по всички въпроси\", включително за строящия се тръбопровод под Балтийско море между Русия и Германия, проект, от който Вашингтон призова Берлин да се откаже. \"Няма как да защитим Запада, ако съюзниците ни стават зависими от Изтока\", заяви вицепрезидентът на САЩ. Ангела Меркел и други европейски лидери разкритикуваха редица американски решения, определени като враждебни. На търговския фронт Меркел нарече \"шокиращо\" очакваното решение на САЩ да определят европейските автомобили, внасяни в страната, като заплаха за националната сигурност с мотива, че ще отслабят националната индустрия. Това предизвиква опасения, че могат да бъдат наложени нови мита. Германската автомобилна индустрия, която представлява една трета от износа на страната за САЩ, първа би била засегната от подобна стъпка. \"ЕС ще отговори, ако САЩ решат да приемат каквито и да било мерки,\" предупреди в четвъртък говорителят на Европейската комисия Даниел Росарио. В тази напрегната атмосфера германският канцлер Ангела Меркел, чийто мандат приключва през 2021 година, предупреди, че има опасност от подкопаване на многостранното сътрудничество: \"Не можем просто да го раздробим на хиляди парчета\", каза Меркел.", "date": "2019.02.17", "title": "Тръмп: Европа да си прибере джихадистите от \"Ислямска държава\""}
{"url": "https://www.monitor.bg:443/bg/a/view/general-motors-s-elektricheski-velosipedi-157431", "text": "Още през ноември миналата година, General Motors загатна за първия си електрически велосипед, като сега представи два компактни велосипеда, задвижвани от вграден електрически двигател. Двата велосипеда използват семпла рамка от монолитна извита тръба, която свързва тръбата на седалката с тръбата на челото и се разделя в двата края за колелата. Велосипедите са снабдени с презареждащите се светодиодни светлини отпред и отзад, както и с USB порт и стойка за смартфон Quad Lock на кормилото. Посредством приложението за смартфон ARĪV, велосипедистите получават полезни данни, като скорост, заряд на батерията и изминато разстояние. General Motors стартира продажбата на велосипедите в Германия, Белгия и Холандия, поради повишения интерес към електрически велосипеди в тези страни. Цените на Meld и Merge в Холандия и Белгия са € 2.800 и € 3.400. В Германия, клиенти ще плащат по-малко, като Meld е на цена от € 2.750, а Merge € 3.350. Предварителна поръчка и за двата велосипеда може да бъде направена на bikeexchange.com, като доставките започват от второто тримесечие на 2019 година.", "date": "2019.02.17", "title": "Автогигант пусна и електрически велосипеди"}
{"url": "https://www.monitor.bg:443/bg/a/view/ninova-poiska-bsp-da-napusne-parlamenta-157434", "text": "Лидерът на БСП Корнелия Нинова поиска парламентарната група на червените да напусне НС и поиска одобрение от пленума, който имаше заседание в неделя. След тежък почти тричасов дебат предложението й бе прието със 74 гласа „за“. 33 от делегатите са били против, а едва трима се въздържаха. Преди да се стигне до това обаче, Нинова постави условия към мнозинството в лицето на ГЕРБ. Социалистите продължават да настояват за избор на нов ЦИК, както и за отмяна на поправките в ИК, връщане на преференцията, нов дебат за машинното гласуване. Тя дори поясни, че са отказали сделка на ГЕРБ относно поправките и отново повтори тезата, че ГЕРБ виждат, че ще загубят и затова искали да превърнат диктатурата в държавна политика. Идеята е червената група да напусне изцяло парламента, а не както есента на 2018 г. в пленарна зала да останат 20 души, които да се въртят по график, когато останалите обикалят из народа. Нинова призова гражданите за общ фронт срещу управляващите. БСП ще внесе сигнал до Венецианската комисия за промените в Изборния кодекс и отправи призив към президента да наложи вето. Ако то бъде отхвърлено, ще се внесе жалба до КС. Междувременно червеният пленум избра Ивелин Николов за главен редактор на \"Дума\". Той се състезаваше за позицията с Таня Джаджева.", "date": "2019.02.17", "title": "След решение на пленума: БСП напуска парламента (ОБНОВЕНА)"}
{"url": "https://www.monitor.bg:443/bg/a/view/vyrnaha-kym-nov-jivot-chasovnik-emblema-v-stara-zagora-157429", "text": "  След продължително мълчание и потъване в безвремието отново заработи часовник-своеобразна емблема на Стара Загора, съобщи Боян Даскалов от общинската администрация. Часовниковият механизъм е бил монтиран през далечните 1934-36 година, малко след като е била завършена кулата към проектираната от арх. Христо Атанасов пощенска палата в Града на липите. Сградата е била построена с пари от бюджета на тогавашното Царство България, след откриването й през 1932-а са последвали няколко преустройства.Отброяващият времето механизъм е бил изписан от Германия, но четирите циферблата и бронзовата камбана са направени в софийската фабрика „Гномон – Георги Хаджиниколов“, чийто собственик е поддържал колекцията царски часовници. През десетилетията злосторници успели да строшат камбаната на 4 парчета и заради това през 2015-а била отлята нова в старозагорската леярна „Прогрес“.В края на м.г. любител – часовникар е отлял и ново зъбно колело, като по този начин била отстранен и последната пречка механизмът да заработи, коментира Даскалов.  Близо 50 л смазка и почистващи препарати били използвани за отстраняване на натрупалата се мръсотия по отделните чаркове. В момента вървят преговори с няколкото собственици на сградата за да бъде ограничен достъпът на странични лица до помещението и да се гарантира, че няма да има нов вандалски акт. Часовникът отброява времето по механичен път, но задвижването на топуза става посредством живачен жироскоп, който включва и изключва елзахранването на специално изработеното двигателче.Парчетата от оригиналната камбана са предадени на музейната сбирка при „Български пощи“. По ирония на съдбата часовникът проработи отново в Деня на влюбените 14 февруари, изборът на датата не бил случаен, в подножието на кулата има фигура на орел, носещ в човката си писмо. Десетилетия наред мястото е сред любимите за уговаряне на срещи, разказват местните.", "date": "2019.02.17", "title": "Върнаха към нов живот часовник – емблема в Стара Загора"}
{"url": "https://www.monitor.bg:443/bg/a/view/edin-ubit-i-petima-raneni-sled-klane-v-kustendil-157422", "text": "Масов бой между българи и роми завърши със зверство убийство на 35-годишен мъж в Кюстендил. Вендетата се разразила малко след 7 часа в неделя сутринта, когато две празнуващи компании - българи и роми излезли от небезизвестното заведение „Иридиум“. Там след употреба на голямо количество алкохол започнал спор между двама мъже, който се пренесъл в градинката пред заведението. Стигнало се е до удари с павета, тухли и какво ли още не. „Вследствие на мелето общо 5-ма човека са в болница. Те са настанени в хирургия с разбити глави. 35-годишният мъж е починал от множество прободни рани с нож в областта на сърцето. Той е издъхнал на централната улица „Цар Освободител“. Районът е отцепен заради продължаващите процесуални следствени действия“, обявиха разследващи. От полицията убитият млад мъж не е криминално проявен и е от български произход. Разпитите на място продължават. Има и арестувани по случая. В продължение на два часа цялата улица „Цар Освободител“ беше осеяна с кръв. Виждаха се огромни локви, които най-вероятно са от жестокото пробождане в сърцето на 35-годишния кюстендилец. Преминаването на кюстендилци в района беше ограничено до приключването на следствените действия. Според коментарите в града се очаква да има и ескалиране на напрежението между българи и роми. Само минути по-късно изходите на Кюстендил бяха блокирани от полиция, проверяват се всички автомобили. Към Кюстендил пътува и жандармерия, тъй като се очаква ескалиране на напрежението.", "date": "2019.02.17", "title": "Масов бой завърши с убийство в Кюстендил"}
{"url": "https://www.monitor.bg:443/bg/a/view/svaljat-dannite-ot-chernite-kutii-na-lokomotivite-teglili-2100-tona-propan-butan-157423", "text": "Данните от черните кутии на двата локомотива от композицията, превозваща 2 100 тона газ пропан бутан, част от която дерайлира в събота сутринта на Централна гара в Пловдив, ще бъдат свалени и анализирани. Предстои да бъде направена техническа експертиза на машините. Това съобщи генералният директор на НКЖИ Красимир Папукчийски, който продължава да е на мястото на аварията в Пловдив. Единият от локомотивите при инцидента в Пловдив е същият, който е теглили и злополучната композиция, която причини трагедията в Хитрино. „Днес свалят черните кутии от двата локомотива, ще се направи разшифровка, тя не е хартиена, а електронна. Това ще каже с колко километра реално се е движил влакът. Ще видят какъв е бил начинът на управление на локомотива и дали е имало пропуски или не от страна на машинистите”, уточни той. По думите му предстои да се направи замерване на локомотивите в депото, както и проверка на натоварване на вагоните в Гара разпределителна в Пловдив. Ходовата част на вагоните ще бъде проверена и измерена. В отговор на позицията на фирмата превозвач „Булмаркет Рейл Карго”, че причина за аварията е счупен език на една от гаровите стрелки, Папукчийски обясни, че екип от Националната следствена служба разследва инцидента. Преди да се произнесат разследващите, не можело да се каже със сигурност какво точно се е случило. „Това, че има констатиран счупен език на стрелката, не означава, че причината е той. Може да се е счупил при дерайлирането. Това е констатация от представителите на фирмата \"Булмаркет\". Ние също констатираме какво има по локомотивите. Така че малко се интерпретира с това нещо за стрелката”, заяви Папукчийски. По думите му още не може със сигурност да се каже каква е причината. В събота са били изнесени елементи от железопътната инфраструктура, които са дадени за анализ у нас. Ако се налага, ще бъдат изпратени за повторен анализ и в чуждестранни лаборатории. В същото време управителят на „Булмаркет Рейл Карго” Петър Ганев продължава да счита, че причина за инцидента е счупен език на гаровата стрелка. В неделя експертите ще измерват железопътния път за скрити пропадания, уточни той. Движението на влакове в събота вечерта е било възстановено към Гара „Филипово” в Пловдив, а в неделния ден предстои да бъде възстановен и втори коловоз, където стана инцидентът. В неделя двата килнати локомотива бяха вече изправени, като до края на деня и те ще бъдат транспортирани към Гара разпределителна. Щетите по тях са за стотици хиляди левове, каза Светослав Първанов, заместник управител на „Булмаркет ДМ”, която фирма е собственик на вагоните. По думите му щетите са основно по ходовата част и ще бъдат ясни, когато локомотивите бъдат върху канала в депото, но със сигурност са за стотици хиляди лелове. „На първо четене са разрушени редукторите на двата локомотива в резултат на излизането от релсите. Счупени са капаците. Изтекло е смазващото масло, което е специфично. Част от редукторите със зъбните си колелета са се движили по релсите, което значи, че са претърпели много сериозни щети”, уточни той. Междувременно сред средите на железничарите тръгнаха подмятания, че злополучният локомотив, с чийто номер се свързват трагедията в Хитрино и случилото се в Пловдив, трябва да бъде осветен от свещеник и да се даде курбан, за да не се случват повече аварии с негови композиции. Други работещи в системата пък смятат, че номерът на машината трябва да бъде сменен, защото явно носел лош късмет. „Ако е възможно юридически да сменим номера на локомотива, може да го направим”, заяви Петър Ганев. Инцидентът в Пловдив станал в 4,15 часа в съботната сутрин. На около 50-ина метра от Централна гара в Пловдив три вагона от товарна композиция, превозваща 2 100 тона бруто тегло газ пропан бутан, дерайлирали. Тримата машинисти не са пострадали. Пробите им за алкохол и наркотици са били отрицателни, съобщи окръжният прокурор на Пловдив Румен Попов. Влакът се е движел с около 33 км/час при максимално разрешение в този участък 40 км/час. Ниската скорост и опитът на машинистите са предотвратили по-голяма трагедия по подобие на тази в Хитрино, защото само на около 15-20 метра от мястото на аварията има гъсто населени жилищни блокове.", "date": "2019.02.17", "title": "Свалят данните от черните кутии на локомотивите, теглили 2100 тона пропан бутан"}
{"url": "https://www.monitor.bg:443/bg/a/view/hvanati-s-1-ton-tutun-ukrainci-se-razminaha-s-uslovni-prisydi-157424", "text": "Спипани на при влизане в България с незаконен товар на обща стойност над 400 000 лв украински граждани се разминаха с престой в затвора и в резултат на споразумение с наблюдаващия прокурор са си тръгнали за родината с 2-годишни условни присъди. Васил Воробец и Георги Гафийчук  са били задържани на ГКПП – Лесово на 27 август 2017 година след като в камиона им „Мерцедес Бенц“ митничарите открили 2 200 пакета от по половин килограм тютюн за пушене с лула и стотици артикули текстилни изделия, които не били декларирани. Контрабандния тютюн с тегло от 1,1 т е оценен на 352 000 лв, а дрешките: тениски, блузки, анораци и мъжко беля – на близо 55 бона. До последно двамата водачи на камиона се кълнели, че не знаят какво е имало в карусерията и прицепа и че някой в тяхно отсъствие, докато се разхождат по улиците на Истанбул е нахвърлял контрабандата стока вътре. Едва на 12 февруари т.г. след продължил близо 18 месеца престой в ареста украинците се съгласили да признаят вината си и склонили да се подпишат под споразумението, гарантиращо им условни наказания при 4 –годишен отлагателен срок на изпълнение.Контрабандната стока и возилото са конфискувани в полза на държавата, подсъдимите се разминали с предвидената по закона глоба от 20 до 100 000 лв.", "date": "2019.02.17", "title": "Хванати с 1 тон тютюн украинци се разминаха с условни присъди"}
{"url": "https://www.monitor.bg:443/bg/a/view/ostrie-na-foks-otkaza-posta-poslanik-na-sa-sht-v-oon-157420", "text": "Говорителят на Държавния департамент и бивш кореспондент на FOX Хедър Науърт се оттегля от поста посланик на САЩ в ООН. Това оповести самата тя в изявление на Държавния департамент. Науърт цитира лични мотиви зад решението си.  Последните 2 месеца бяха изтощителни и е в интерес на семейството ми кандидатурата ми да бъде оттеглена, пише тя. Тя благодари на президента Доналд Тръмп и държавния секретар Майк Помпео за доверието и високата оценка на нейната работа, за да бъде номинирана за поста.  Припомнняме, че през декември американският президент Доналд Тръмп съобщи, че номинира Уилям Бар за главен прокурор на Съединените щати и Хедър Науърт за посланик на страната в ООН. Науърт трябваше да замени Ники Хейли, която обяви, че напуска дипломатическия пост в ООН. \"Тя е много талантлива, много умна, много пъргава и аз мисля, че ще бъде уважавана от всички\", отбеляза тогава Тръмп.", "date": "2019.02.17", "title": "Острие на Фокс отказа поста посланик на САЩ в ООН "}
{"url": "https://www.monitor.bg:443/bg/a/view/gerb-visokijat-prag-na-preferencijata-ne-e-nepostijim-157433", "text": "Високият праг на преференцията не е е непостижима и невъзможна граница. Това стана ясно от коментар на шефа на правната комисия Данаил Кирилов пред БНР. Поводът са последните промени в Изборния кодекс, които НС прие преди дни. „Има логика цената на една преференция да бъде равна на тежестта на един мандат. В крайна сметка, отклоненията в това правило водят, при всички положения, до дисбаланс в една или в друга посока“, аргументира се той. Кирилов изтъкна, че на предходните евроизбори вицепремиерът Томислав Дончев е събрал над 130 000 преференции при мандат от около 110 000 гласа. По думите на Кирилов на евровота ние гласуваме за общо 17 мандата, а цената на един мандата е висока, но не местните избори имало мандати, които се печелили с разлика от 100 – 150 гласа. „При сегашното правило от 7%, това означава, че с 10 до 15 гласа преференция се пренарежда листата. 10 или 15 класа са две семейства гласоподаватели\", обоснова се Кирилов. Според него заради предстоящия вот опозицията използва всеки повод, за да се създаде страх и конфронтация. Ттой определи заканата на омбудсмана Мая Манолова да сезира КС заради поправките като опит да се използва вълната. На свой ред Хамид Хамид от ДПС отрече да е имало изнудване на ГЕРБ относно текстовете за преференцята. Депутатът нарече „медийна дъвка“ обясненията за преференциалния вот. „За какви личности говорим, когато в някои Общински съвети тези личности влизат с 35 гласа?“, попита той. Политикът изтъкна, че и в настоящия закон е уреден въпросът за изцяло мажоритарен избор, но няма личности, които да искат да вляза в политиката като независими кандидати. По думите му ДПС внимателно подбира своите хора, но никоя партия не е застрахована как ще бъдат подведени местните структури по места. „Никакви права не се отнемат! Може би се засяга правото на сенчестия бизнес да си прави групички по общинските съвети“, коментира пък Хамид заявката на Манолова да сезира КС. Междувременно лидерът на БСП Корнелия Нинова поиска парламенатрната група на червените да напусне НС и поиска одобрение от пленума, който имаше заседание в неделя. Тя дори постави условия към мнозинството – избор на нов ЦИК, отмяна на поправките в ИК, връщане на преференцията. Тя дори поясни, че са отказали сделка на ГЕРБ относно поправките.", "date": "2019.02.17", "title": "ГЕРБ: Високият праг на преференцията не е непостижим"}
{"url": "https://www.monitor.bg:443/bg/a/view/peevski-na-mushkata-na-paralelnata-dyrjava-na-komandira-157379", "text": "Олигарсите, маскирани като издатели, имат не само общи интереси, но и общо минало. Всички те са творения на Фетхуллах Костов. На 21 май 1997 г. точно в 14,15 часа настъпва звездният миг на Иван Костов. Той е избран за министър-председател. Изтупан e в тъмен костюм, този път със сиво-зелена вратовръзка вместо любимите му червени, за да изглежда някак си по-син. С букет цветя в ръка Костов прави тур за овации в парламентарната зала. Оглавяваната от СДС коалиция „Обединени демократични сили“ (ОДС) печели 137 мандата в парламента - безпрецедентно висок резултат за цялата история на Прехода, а 2,2 млн. българи й дават своя глас. За четири години при управлението на Костов беше извършена престъпната приватизация на държавните предприятия, с която той влезе в историята като Командира на тъмния преход и завинаги сложи кръст на бъдещето на България. Фабрики и заводи с активи за между 20 и 30 млрд. лева буквално бяха разпродадени на безценица, като в хазната влязоха само 2 млрд. лева свежи пари. Металургичният гигант „Кремиковци“ беше харизан за 1 долар, а авиокомпания „Балкан“ скандално беше продадена на цената на един луксозен апартамент в София – за 150 000 долара. Схемата на работническо-мениджърските дружества (РМД), широко акламирана от кликата на Костов, всъщност се оказа гигантска афера. РМД-тата платиха в брой едва 10% от цената и завзеха заводи и фабрики, а продукцията им – в повечето случаи за милиони долари – набързо беше разпродадена. След това се оказа, че РМД-то е взело парите на кредит и беше подменено от банка или дружество кредитор. Накрая предприятието беше обявено във фалит. В резултат на всичко това от приватизираните по времето на Костов знакови предприятия днес са останали само надгробни плочи. Бившият премиер създаде олигархията, като подари най-ценните активи на комунистически фамилии, на партийни работници и комсомолски активисти, на червени директори и на ченгета от тоталитарните тайни служби, които при управлението му преживяха истински ренесанс. Така чрез обръчи от фирми, банки и фондации Костов се опита да създаде паралелна държава, подобна на тази, която изграждаше в южната ни съседка турският проповедник Фетхуллах Гюлен. Целта беше да може постепенно да превземе България чрез пари, медийна пропаганда и фалшиви новини, политически задкулисни договорки и съдебни зависимости, докато се прави на „уединен лаборант“ в Драгалевци и в Нов български университет. Поради това анализатори го нарекоха Фетхуллах Костов. Първи в списъка му се оказа Българския Мадоф Цветан Василев. Той беше инсталиран от Костов в Корпоративна търговска банка. Никому неизвестният дотогава банкер постепенно превзе мажоритарния дял в КТБ, за да я превърне в гигантска пирамида, а той стана кредитен фараон. Българския Мадоф сътвори най-голямата финансова измама, случвала се в нашата история - остави гигантска за размерите на малка България дупка в трезора от 4,7 млрд. лева и сложи в джобовете си 2,5 млрд. лева. Изправен е задочно пред Специализирания наказателен съд, тъй като се укрива в Сърбия. Костов и семейството му с пълни шепи гребяха от трезора. Фамилията се оказа със 700 бона баровски депозити в КТБ, а малката му дъщеря Мина получи 270 000 лева консултантски хонорари от една от знаковите фирми от обкръжението на Цветан Василев – „Афлик България“. БГ Мадоф беше щедър спонсор на фондация „Демокрация“, дори КТБ й беше предоставила и сграда. нещо като духовни синове на Фетхуллах Костов, неговите „сиамски близнаци“. При управлението на Командира Прокопиев взе единственото на Балканите предприятие за добив на каолинова суровина и кварцов пясък за строителството „Каолин“ АД срещу 6,4 млн. лева – 10% платени в брой, а останалите 90% - в компенсаторни бонове, които по това време се търгуваха за стотинки. Преди това стана и горд собственик на най-големия винзавод у нас „Дамяница“ срещу 300 000 долара. От тях приватизаторите платиха само $60 000, при положение че в складовете имаше продукция от 2,4 млн. бутилки на стойност 4 млн. долара. Трудно може да се обясни как Прокопиев изведнъж забогатя в мътните води на Костовата приватизация и дали тази оказана му чест не е заради родителите му - дългогодишни служители в Държавна сигурност, още повече че баща му е бил до дясното рамо на диктатора Тодор Живков.  Видният му партньор в Съюза на издателите - фармацевтичният бос Огнян Донев и собственик на медията бухалка “Клуб Z”, присъдружен сайт на Фабриката за фалшиви новини на Прокопиевите „Капитал“ и „Дневник“, скри цели 14 г. от биографията си и гузно мълчи за факта, че баща му е бил секретен сътрудник (агент) на ПГУ на ДС (външнополитическото разузнаване на режима) и е шпионирал Австрия и ФРГ. Преди Десети ноември Донев е бил съветник в Министерския съвет на самия свой адаш Огнян Дойнов, една от знаковите фигури на Прехода. Именно при Костов Донев започна първото си полувреме за придобиване на „Софарма“, за да се превърне впоследствие в сложен на газовото кранче на тръбата от Русия също по времето на Костов. Дончев, който е червен директор в Строително-монтажното управление по изграждане на магистралния газопровод Тула – Москва - Киев, дължи бизнеса си на факта, че е бил състудент на сина на покойния газов император на Русия Рем Вяхирев. С едноименната си фондация той издава бутиковия вестник „Сега“. Оръжейният търговец Емилиян Гебрев, понастоящем пръв ортак на Цветан Василев, също е от близкото обкръжение на Костов. Подобно на Командира и той е творение на Андрей Луканов, а първият му милион в зелено е дар от БКП. При Костов бившият служител на „Кинтекс“ бързо се преориентира от внос на кукли Барби към износ на оръжие, а фирмата му ЕМКО застава на входа и изхода на военнопромишления комплекс. Оръжейният търговец се опитва да прилапа „Дунарит“, макар че в края на януари 2019 г. ВАС го поряза и върна сделката на КЗК. Гебрев, който е известен като оръжейния Барон Мюнхаузен, е превърнал „Дунарит“ в лична касичка на БГ Мадоф. Василев е клиент на Специализирания наказателен съд за източването на КТБ. Прокопиев е пред Темида по две дела - за аферата с продажбата на миноритарния държавен дял в ЕVN и за пране на пари покрай „Каолин“, като КПКОНПИ наложи запор на негови и на съпругата му дружествени дялове в размер на 200 млн. лева. Донев пък беше помилван от СГС за укриване на 62 млн. данъци, но прокуратурата обяви, че ще обжалва решението. Тази клика разчита възмездието да й се размине, тъй като още по времето на Костов си създаде частен съд, чието лице е протежето на Командира Лозан Панов. Именно той ще е начело още 3 години на най-важния съд – Върховния касационен.  Надеждите на олигарсите да им се размине обаче са напразни. Много скоро Фабриката за клевети ще трябва да разкрие собствеността си и каналите на финансиране, а на светло ще излязат и полуанонимните й сайтове, които съчиняват и тиражират фейкове по заръка.", "date": "2019.02.17", "title": "Пеевски на мушката на паралелната държава на Командира"}
{"url": "https://www.monitor.bg:443/bg/a/view/momcheto-i-vizualnite-efekti-157426", "text": "Да направиш ретроспекция на професионалния път на сър Елтън Джон от настоящето до предучилищна възраст в рамките на 140 секунди си е постижение само по себе си. Когато успееш да изградиш образа му благодарение единствено на компютърната ти грамотност и на фона на всичко това да изпратиш и послание, то името ти със сигурност заслужава да бъде записано в историята на визуалните ефекти. Именно това се случва с българина Камен Марков, който успя да погъделичка чувството ни на патриотизъм, като се поздрави заедно с екипа си с наградата VES (Visual Effects Society Awards) в категорията за най-добри визуални ефекти в телевизионна реклама. „Момчето и пианото“ ни въвежда в света на Елтън Джон, като ни разхожда из спомените му на сцената през годините, за да ни запознае с малкото момче, което посреща със страхопочитание коледния си подарък от своята майка – първото му пиано. „Някои подаръци са нещо повече от просто подарък“, гласи слоганът на промоционалното видео на Jоhn Lewis по повод зимните празници. Към настояща дата то е изгледано от над 13 милиона ентусиасти само в YouTube. То изпрати и сънародника ни на една сцена с братята Джо и Антъни Русо, които са авторите на третия и четвъртия филм на „Отмъстителите“. Именно те връчиха на Марков приза от VES който е един от най-високите върхове в рекламната индустрия, сравняван по значимост с наградите „Оскар“ във филмовите среди. „Определено бе много вълнуващ момент да получим наградата именно от тях. За съжаление в хаоса на момента на сцената нямаше време да говорим дълго. Стиснахме си ръцете и разменихме няколко думи. На сцената с нас бяха и Стив Карел и Брад Бърд, създателят на „Феноменалните“ 1 и 2“, обясни за „Монитор“ Марков. „Момчето и пианото“ впечатлява още на сценарно ниво. „Adam&Eve / DDB London надминаха не само себе си, но и всички останали с него. Eмоционален, докосващ с простотата си и с мащаба на историята. Ние сме създадени и до голяма степен формирани от спомените си, преживяванията си и хората, които са били специални за нас през годините. Мисля, че всеки, който я гледа ще намери по нещо за себе си в нея“, казва българинът, който от години работи в лондонското студио Moving Picture Company. Това, което шлифова диаманта, заложен на хартия обаче е именно работата на Марков и екипа му, а именно – пост-продукцията. Технологията, с която те майсторски боравят, се е използвала досега основно само в игралното кино. „Използвахме специален софтуер и голям набор от фотографски и филмови референции, чрез които успяхме да пресъздадем в изключителни детайли компютърно-генерирани модели на сър Елтън Джон“, разяснява българинът, който е главен дизайнер и технически ръководител екип от 40 специалисти за продукцията. В процеса на работа те създават триизмерни модели на актьорите като впоследствие влизат в детайл по лицето, кожата и т.н. „След това ни беше необходимо да изградим мускулатура и костна система, за да създадем лицевите мускули и костната структура, които да помогнат за детайлизирането на кожата. Създаването на човешка кожа в света на визуалните ефекти е една от най-трудните и изискващи прецизност задачи в сферата на пост-продукциите в момента“, разкрива още Марков, като уточнява, че само за масовката в кадрите от стадиона, част от турнето The Red Piano, се е състояла от 40 хиляди фенове, които обаче са компютърно генерирани. Кога разбира, че е изпълнил целта си? Когато след премиерата на „Момчето и пианото“ зрителите остават с впечатлението, че за нея са използвани двойници и актьори с протези и грим. „Ние знаехме, че ако успеем и то в определен бюджет и срок за изпълнение на реклама, това ще бъде забелязано и оценено много високо“, радва се Камен. Пост-продукцията по рекламата отнема седем седмици, като за сравнение – уточнява той – когато подобна технология се използва за изграждането на образа на Рейчъл в Blade Runner 2049, това отнема няколко месеца на екипа. Въпреки това именно лентата с участието на Райън Гослинг и Харисън Форд е сред заглавията, на които Марков се възхищава от професионална гледна точка. В списъка влизат още филмите „Гравитация“, „В какво се превръщат мечтите“ и фаворитът за анимационния „Оскар“ „Спайдър-мен: В Спайди-вселената“. „От дадено ниво нататък ефектите се превръщат единствено и само в инсртумент за разкаване на историята. Ние сме в златна ера на визуалните ефекти и зрителят вече не се учудва и на най-невероятните визии, които може да им предложи екранът. Погледнато от тази гледна точка, дори и технически сравнително просто изпълнение може да е много впечатляващо“, казва специалистът по визуални ефекти, който освен с Елтън Джон е работил пряко още със звезди от ранга на Юсейн Болт, Кайли Миноуг Лили Алън, Ева Грийн и Никол Шерцингер. За всички тях признава, че са големи професионалисти, които се стремят да улеснят процеса за всеки, който е замесен в него. „Интересните истории за съжаление не мога да споделя с читателите Ви поради редица причини и договори, които съм подписал. Факт е, че те са супер професионалисти с екип от хора, които помагат на тях, а също и на нас в работа си с тях. Всичко е много точно регламентирано и никой не си позволява да ги притеснява по време на снимки освен професионално“, добавя още българинът. В Лондон той попада, след като преминава през шестгодишна школовка в Латинска Америка. Решава да замине извън границите на България още през 2004 г. В билет за световната индустрия се превръща един кратък мейл, изпратен до едно от най-успешните VFX студиа в Мексико - The Filter FX. „Написах им, че бих искал да работя с тях. Така започна всичко, а следващите няколко години там бяха едни от най-интересните в живота ми. Наложих се като един от най-добрите специалисти в моята сфера и това доведе до проекти и приятелства с някои от най-добрите режисьори в Латинска Америка като Фред Клап, Хорхе Агилера и Оливер Кастро“, горд е Марков. Равносметката от работата му в Мексико е следната: награди на фествали като FIAP в Аржентина, 3 златни отличия на Circulo Creativo в Мексико, номинация за Clio в Маями, злато на London International Awards, Бронзов Лъв в Кан, Sol de Oro на фестивала в Сан Себастиян в Испания и т.н. „След 6 години в Латинска Америка Лондон се появи като по-добра опция от големите центрове, където нашият бизнес се случва, тъй като е много по-близо до България, отколкото Лос Анджелис или Ню Йорк“, признава Марков. Въпреки това със съжаление признава, че първоначалните му планове да се завръща по-често в родината се оказват доста трудни за изпълнение. Любовта му към изкуството се ражда именно тук, в България. Особено ловък с четката, в продължение на години малкият Камен проявявал засилен интерес към рисуването, макар и да си представял бъдеще в индустриалния дизайн и архитектурата. Паралелно с това, той прекарва почти цялото си детство „в кухнята“ на правенето на телевизия. Причината – майка му Росица Хитова е журналист с дългогодишна кариера в БНТ. С афинитет към киното и телевизията отраства и брат му Георги Марков, за когото Камен признава, че е „един от най-добрите режисьори и оператори, които познавам и с които съм работил“. Сред хората, оставили следа в живота му, е и неговата баба, с която прекарал дълги години в Русе. На въпроса, дали носталгията го връща мислено в родината, той отговаря положително. Нещо повече, отсега дава заявка, че един ден ще се прибере за постоянно в България. Вероятно това ще се случи едва, след като се изкачи и на последния си набелязан професионален връх в сферата на международно ниво.", "date": "2019.02.17", "title": "Момчето и визуалните ефекти"}
{"url": "https://www.monitor.bg:443/bg/a/view/izraelskijat-film-sinonimi-triumfira-na-berlinale-157427", "text": "Филмът „Синоними“ на израелския режисьор Надав Лапид се превърна в големия победител на тазгодишното издание на Берлинале. Лентата, проследяваща събитията в живота на бивш войник, бягащ от роден Израел към Париж, триумфира със „Златна мечка“, като по този начин превърна автора си в първия кинодеец от страната с приз от феста в германската столица. „Сребърна мечка“ за най-добра режисура отиде при Ангела Шаланек със заглавието й „Бях у дома, но“. Филмът разказва за влиянието, което оказва едноседмичното изчезване на 13-годишно момче върху неговата майка. Шаланек е сред рекордните седем жени режисьори, които бяха включени в надпреварата тази година от общо 16 филма. Китайските актьори Ван Цзинчун и Юн Мей спечелиха награди за ролите си на във филма \"Довиждане, сине\" (\"So long, My Son\") на Ван Сяошуай. С Голямата награда на журито бе отличен \"По Божията милост\" на Франсоа Озон - драма за жертвите на злоупотребите с деца в Католическата църква и битката им за справедливост. Създателите на италианския филм \"Пирани\" – сценаристите Роберто Савиано, Маурицио Браучи и режисьорът Клаудио Джованези, посветиха наградата си на своята страна, заявявайки, че тя отново трябва да се концентрира върху културата и образованието. Те си тръгнаха от Берлинале с приза за най-добър сценарий.", "date": "2019.02.17", "title": "Израелският филм „Синоними“ триумфира на Берлинале"}
{"url": "https://www.monitor.bg:443/bg/a/view/9-godishno-dete-s-morbili-syshto-v-reanimacija-157419", "text": "Стабилизирано е вече състоянието на 9-годишното детe с морбили, което вече e преместено от инфекциозното отделение на благоевградската болница в реанимация. Това информира д-р Огнян Митев, директор на МБАЛ-Благоевград. Малкият пациент е с ларингит и все още има температура, но това по никакъв начин не застрашава живота му. В момента е под постоянно наблюдение, няма място за тревога, обясни д-р Митев. По-ранните съобщения за състоянието на хлапето бяха притеснителни. Детето бе с остра дихателна недостатъчност и беше преместено от инфекциозното отделение в реанимацията на областната болница. По последни данни от снощи в инфекциозното отделение на благоевградската болница се лекуват 12-13 души. Отделението има капацитет да реагира своевременно, в случай че се наложи прием на още пациенти. Ситуацията непрекъснато се променя, изписват се болни, приемат се нови, имаме свободни легла, обясни д-р Огнян Митев. В реанимация продължава да бъде и 27-годишният мъж, при който също беше констатирана инфекцията. Неговото състояние се подобрява. Общо девет заразени деца се лекуват в Благоевград, две в Гоце Делчев, а най-тежките случаи са насочени към София. Районната здравна инспекция /РЗИ/ в Благоевград обяви извънредни мерки за ограничаване на заразата. Под строг контрол са болничните заведения в областта, детските градини и училищата. В 14-дневна  карантина продължава да  е детското отделение на болницата в Разлог, откъдето тръгна  огнището  на зараза. 15 деца там остават под наблюдение до края на месеца.", "date": "2019.02.17", "title": "9-годишно дете с морбили е стабилзирано в реанимацията на МБАЛ Благоевград (ОБНОВЕНА)"}
{"url": "https://www.monitor.bg:443/bg/a/view/chovek-na-mitio-ochite-zastava-pred-temida-za-ubijstvo-157425", "text": "25-годишен  жител на павелбанското село Долно Сахране застава пред Темида в Стара Загора по обвинение в  убийството на свой съселянин извършено на 9 септември м.г. Трагичният инцидент с 56-годишният Гунчо Гунчев е станал привечер в събота насред парка. Сигналът за побой над трайно безработния и обичащ чашката Гунчо е бил подаден към 18,00 часа на 9 септември м.г.на телефон 112 от свидетели на агресията. На място е бил изпратен патрулен автомобил от участъка в град Павел баня, униформените са задържали 25-годишните Недко Койчев и Иван Сотиров, които според свидетели се нахвърлили на по-възрастния мъж бе особена причина. Потъналата в кръв жертва е била качена на  линейка, но издъхнала по пътя  към филиала на центъра за спешна медицинска помощ в Казанлък. В хода на образуваното тогава  досъдебно производство, с постоянна мярка за неотклонение е бил Койчев, а Иван Сотиров е бил привлечен в качеството на свидетел, след като се изяснило че фаталните удари били нанесени от първия.  Недко Койчев е познат на криминалистите във връзка с отвличане от 4 октомври 2015 година, когато в компанията на Стойчо Радев – Камбаната и Ангел Тръпчев-Кемала „прибират“ в багажника на лек автомобил „Фолксваген Пасат“ 29-годишния пазарджиклия Григор  В. и в последствие му нанасят жесток побой заради неуредени задължения към една от структурите на бургаския наркобос Митьо Желязков- Очите. По онова време младият мъж е работел с баща си като продавач на царевица, бизнесът на практика е бил контролиран от Очите посредством Камбаната.И до ден днешен това дело не е приключило. „Нямам никакво обяснение за такава агресия, Гунчо обичаше да си пийва, но беше кротък човек, на мравката път правеше. Едва ли ще да им е казал нещо на тия двамата хайдуци, дето са го били на убиване…“,разказа миналата есен  кметът на Долно Сахране Христо Калчев. По думите му и двамата биячи нямали постоянна работа, почти не изтрезнявали и след употреба на алкохол ставали изключително агресивни.  Очаква се ход на делото по същество да бъде даден на 19 февруари от 10 часа, подсъдимият ще застане пред ІІ състав на старозагорския окръжен съд.", "date": "2019.02.17", "title": "Човек на Митьо Очите застава пред Темида за убийство"}
{"url": "https://www.monitor.bg:443/bg/a/view/slynchevo-s-temperaturi-ot-10-do-15-gradusa-dnes-157418", "text": "Максимални температури днес ще са между 10 и 15 градуса и ще бъде предимно слънчево съ сслаб вятър. В София ще бъде около 12 градуса.  Термометрите край морето ще се качат до 13 градуса, а сред вълните от 1-2 бала до 7 градуса. Слънце ще грее и над планините, вятърът ще утихва и по върховете. Максималната температура на 1200 метра ще е около 6 градуса, на 2000 метра - около нулата. Новата седмица също започва със слънце. Минималните температури ще са около нулата, максималните - предимно между 10 и 15 градуса. Слабо захлаждане се очаква във вторник, но няма да вали. Атмосферното налягане бавно ще се понижава и ще остане по-високо от средното за месеца.", "date": "2019.02.17", "title": "Слънчево с температури от 10 до 15 градуса днес"}
{"url": "https://www.monitor.bg:443/bg/a/view/nvim-s-bezplatna-protrama-za-godishninata-ot-smyrtta-na-levski-157417", "text": "С безплатна семейна образователна програма, посветена на делото на Апостола Националният военноисторически музей (НВИМ) ще отбележи годишнината от обесването на Васил Левски. Тя ще ще бъде от 10.30 и 14 часа в киносалона на музея, съобщиха от НВИМ. Програмата „Васил Левски – вчера и днес“ ще представи не само идеите на Дякона като нов етап в националноосвободителното движение, но и ще покаже как той присъства в спомените на съвременниците си. Посетителите ще могат се докоснат и до малкото запазени вещи на една от най-ярките личности в нашата история, които НВИМ съхранява за поколенията – косите на Левски, запазени от майка му, кръстчето, което е носил постоянно, тасчето за вода и личния му револвер, система „Гасер“, М 1870, заплащайки входна такса според утвърдения ценоразпис на музея. По повод годишнината постоянната хронологична и външна експозиция на НВИМ ще работи извънредно на 18 и 19 февруари (понеделник и вторник) от 10 до 18 часа.", "date": "2019.02.17", "title": "НВИМ с безплатна протрама за годишнината от смъртта на Левски"}
{"url": "https://www.monitor.bg:443/bg/a/view/jiteli-na-gorubljane-protestirat-s-blokada-na-pytja-157416", "text": "200 жителите на столичния квартал \"Горубляне\" се очаква да излязат на пореден протест, заради липсата на инфраструктура и транспорт. Очаква се недоволните да блокират ключовото кръстовище на бул. \"Цариградско шосе\", ул. \"Павел Красов\" и ул. \"Димитър Пешев\" между 16 и 19 ч., съобщават активисти във Фейсбук страницата на Горубляне. Една от причините за недоволството е \"дискриминацията\", според протестиращите, \"на нискоетажните квартали спрямо панелните жилищни комплекси\". В съобщението за протеста се посочва още, че в квартала няма достатъчно детски площадки, изградена канализация, тротоари, велоалеи, градски транспорт.", "date": "2019.02.17", "title": "Жители на Горубляне протестират с блокада на пътя"}
