{"url": "https://www.monitor.bg:443/bg/a/view/sofi-i-gringo-izpisaha-imenata-vyrhu-halkite-si-156482", "text": "Софи Маринова и нейният любим Тодор Давидов-Гринго се разходиха до олтара днес. Двамата влюбени се врекоха във вечна вярност, като за събитието поканиха техните най-близки роднини и приятели. В тесен семеен кръг те подписаха брачното си свидетелство, като в ритуалната зала на „Витошка“ присъстваха кумовете - Преслава и бащата на детето й Павел, шаферките, сред които Мисис Баба Дони Василева и нейната дъщеря, кметицата на Владая Таня Иванова и т.н. Лоренцо – синът на Софи, също бе на щастливото събитие. Макар че церемонията се проведе в скромен състав и без излишен шум, голямо впечатление направиха халките на младоженците. Кадър на бижутата се появи ден по-рано в социалните мрежи, а от него се вижда, че върху пръстените са изписани и техните имена – Софи и Гринго. За визията си, Давидов се бе доверил на модна къща „Агресия“, Софи пък заложи на популярната дизайнерка София Борисова, която вече е скроила и сватбения й тоалет за големия купон по повода на 24 март. Тя също беше шаферка на певицата. похвали се наскоро пред „Монитор“ Маринова. До решението да раздели празника си на две – подписването и реалното вдигане на наздравици, ромската перла стигнала заради желанието й да не се отдава на тромава организация наведнъж. Именно фактът, че се уморява покрай подготовката наклонил везните и в полза на това заедно с Гринго да пропуснат сключването на църковен брак. Заковаването на датата 24 март на календара пък се дължи на кумата Преслава, тъй като това бил най-скорошният ден, в който и двете със Софи били свободни от професионални ангажименти. За разлика от церемонията по подписването, за сватбеното парти Маринова се готви да покани значително по-голяма компания. На въпроса дали със съпруга й ще предприемат и следващата крачка в отношенията си – сдобиването с наследник, певицата отговаря: „Божа работа е това“. Припомняме, че двамата се сгодиха преди около две години, като Гринго дарил любимата си с годежен пръстен в присъствието и на майка му.", "date": "2019.02.05", "title": "Софи и Гринго изписаха имената върху халките си"}
{"url": "https://www.monitor.bg:443/bg/a/view/izbjagalata-boa-e-jylta-anakonda-156479", "text": "Избягалата змия в пловдивския търговски център \"Гранд\" е от вида жълта анаконда. Влечугото е било в зоомагазин, на който е предстояло  откриване. Сигналът е подаден днес около 11.30 часа на „зеления“ телефон. При проверката от екоинспекторите се установява, че в търговския обект се извършва монтаж на аквариуми и терариумни клетки. В зоомагазина са открити декоративни рибки и 2 хамелеона, за които са представени регистрационни карти, издадени от РИОСВ – Пловдив.    Боата има направена регистрация в РИОСВ – Пловдив през 2013 година в съответствие със Закона за биологичното разнообразие и CITES (Конвенция за международна търговия за защитени видове от дивата флора и фауна). От 2 февруари 2019 г. има нов собственик, който ще открие зоомагазин. Има 14-дневен срок за пререгистрация. Жълтата анаконда не е отровна змия и според експертите не е опасна за хората.  Според Закона за ветеринарномедицинската дейност обектите за отглеждане на диви животни са на подчинение на ОДБХ. Определени видове, като боа, хамелеони подлежат на регистрация в РИОСВ. Институциите все още издирват изчезнала боа в пловдивския търговски център. Мястото е отцепено от Гражданска защита, полицията и екоекспертите.", "date": "2019.02.05", "title": "Избягалата боа е жълта анаконда"}
{"url": "https://www.monitor.bg:443/bg/a/view/6382-ot-chinovnicite-v-pensionna-vyzrast-156481", "text": "Общо 6382 са чиновниците пенсионери и тези, които са придобили право на пенсия, но продължават да работят в държавната администрация, сочи справка, предоставена на „Монитор“ от МС. Данните, отнасящите се за състоянието на администрацията към началото на 2018 година сочат, че от тези близо 6400 държавни служители, 5629 са се пенсионирали и след това са били назначени на длъжност в администрацията. В края на миналата година МФ предложи текст в Закона за бюджета за 2019 година, предвиждащ да отпадне възможността да се назначават пенсионери за чиновници. Именно тогава стана ясно, че към онзи момент хората, които взимат едновременно заплата и пенсия, намаляват драстично. Тази разпоредба от бюджета обаче бе обжалвана пред КС, който тепърва трябва да се произнесе. В същото време в доклад на МС за администрацията е посочено, че преобладаващата част от чиновниците са на възраст между 30 и 59 години, като младежите са едва 10 000, а служителите над 60 години са над 9700. Само преди няколко дни вицепремиерът Томислав Дончев обясни, че щатни бройки, като това е първата вълна в опит да се оптимизира работата на държавната администрация, а след това ще бъде направен всеобхватен анализ, който ще бъде готов през април. В него трябва да се набележат мерки за закриване, сливане или преструктуриране на администрации и звена, където има препокриване на дейностите. До цифрата се стигна след писмо на Дончев до всички министри с искане да дадат сами предложения за съкращения на чиновниците в поверените им ведомства и подопечни агенции. Оказва се обаче, че само 10 от общо 17-те министерства, както и администрацията на МС са изпратили такъв анализ, посочващ от колко щата ще мога да се лишат. Най-много съкращения на чиновници ще има в министерствата на земеделието и храните, на икономиката и на вътрешните работи, уточняват за „Монитор“ от „Дондуков“ 1. От МЗХ пък обясниха, че са направили подробен анализ и била установена възможност за намаляване на числеността, като се предвиждало преструктуриране. За тази цел обаче били нужни които предстояло да бъдат инициирани. На свой ред от икономическото министерство разясниха, че администрацията им е 1890 щатни бройки, което било малко в сравнение с други ведомства. Всички структури били с оптимална численост и по-нататъшното намаляване можело да доведе до невъзможност за качествено изпълнение на икономическите приоритети. Въпреки това щял да направи анализ, за да се прецени какви са възможностите за преструктуриране, включително на второстепенните разпоредители към ведомството. Едва след това щели да се преценят възможностите за реални съкращения чрез извеждане на структури извън бюджетното финансиране. Обмислял се и вариантът за „трансформирането им в друга юридическа форма“. Именно така щели да се съкратят щатни бройки и едновременно с това да се подобрят услугите за бизнеса. От МИ припомниха също така, че повечето второстепенни разпоредители са активни икономически оператори и ежедневно обслужват фирмите. Такива били например Българският институт по метрология, Изпълнителната агенция \"Българска служба за акредитация\", Патентно ведомство. Между 250- 300 служители в администрацията на МВР също ще бъдат съкратени догодина, защото вече са пенсионери и получават пенсия и заплата в едно. От енергийното министерство пък планират редуцирането на едва 7 щатни бройки. Предишната оптимизация в рамките на ведомството е била през 2016 година, когато щатът е намален с 10% от 221 на 191 бройки. В тази връзка с оглед нормалното функциониране министър Теменужка Петкова е предложила следващата оптимизация да не надвишава 3% от общия брой, което се равнява именно на 7 места, отчетоха от ведомството. В същото време във външно министерство ще бъдат съкратени 38 щата. Това са бройки, които са отпуснати в допълнение на МВнР във връзка с функциите на БГ председателството на Съвета на ЕС. Щатът на министерството не е променян от 2010 година и наброява 1344 души. между администрациите пък е предложено както от МЗХ, така и от администрацията на МС, поясняват от „Дондуков“ 1. И допълват, че съкращенията няма да костват допълнителен ресурс и ще са в рамките на разходите за персонал по бюджетите на ведомствата за 2019 година. Иначе щатните бройки в администрацията към момента наброявали близо 140 000, като незаетите места в нея били 8405, което представлява свиване, тъй като данните за 2017 показват, че празните места са близо 10 800. През миналата година пък администрацията се увеличила с 1645 бройки, като 921 от тях трябвало да бъдат наети заради новото звено към АПИ, отговарящо тол системата, а 724 заради Националния институт по метеорология, преминал от БАН към МОН. Очаква се докладът с най-актуалните данни за администрацията да бъде готов през март.", "date": "2019.02.05", "title": "6382 от чиновниците в пенсионна възраст"}
{"url": "https://www.monitor.bg:443/bg/a/view/in-memoriam-pochina-poslanikyt-na-maltijskija-orden-v-bylgarija-kamilo-dzukoli-156486", "text": "На 62-годишна възраст през уикенда внезапно е починал посланикът на Малтийския орден в България Негово превъзходителство Камило Дзуколи, съобщиха от Посолството. Дзуколи бе посланик в България от 2007 година и кавалер на Малтийския орден от 2004 година. След откриването на посолството през 2005 година, Камило Дзуколи е вторият посланик на Ордена в София. Благодарение на неговата неуморна дейност както и на огромната любов, която таеше към България, у нас бяха реализирани 460 хуманитарни, болнични, социални и образователни инициативи в 177 различни населени места. Камило Дзуколи е роден на 17 юли 1957 година в Изео (Бреша). През 1979 година той е сред основателите на италианския комитет за издигането на Роналд Рейгън за президент. През 1986 година е избран за зам.-генерален секретар на Европейската народна партия по времето на генералния секретар Жак Сантер. Преизбран е през 1990 година и от 1993 до 2001 година е секретар и началник на кабинета на Емилио Коломбо. По време на 13-то Народно събрание е началник на политическия кабинет на Густаво Селва, тогавашния председател на парламентарната група на Национален алианс в Камерата на депутатите.", "date": "2019.02.05", "title": "In memoriam: Почина посланикът на Малтийския орден в България Камило Дзуколи"}
{"url": "https://www.monitor.bg:443/bg/a/view/cvetan-vasilev-razgrabil-ktb-sys-144-prisvojavanija-156480", "text": "Банкерът беглец Цветан Василев е източил КТБ заедно със своите съучастници с общо 144 длъжностни присвоявания. Това стана ясно от доклад на прокуратурата, представен на вчерашното заседание на Специализирания съд. До изложението на държавното обвинение се стигна, след като съдия Виржиния Петрова сложи край на голямото четене на хилядите страници обвинителен акт. Това стана възможно след промяна в Наказателно-процесуалния кодекс (НПК), влязла в сила преди дни, с която отпада четенето на заключителната част на обвинителния акт. Вместо това държавното обвинение представя кратък доклад, в който обобщено се казва кой в какво е обвинен, как е извършено престъплението и кога. Преди това в рамките на два часа защитата на укриващия се от правосъдието Василев и неговите съучастници всячески се опъваха и се опитваха да убедят магистратите, че процесът трябва да продължи по стария ред - с безкрайно четене на обвинителния акт. „Четенето на обвинителния акт, което беше стара редакция в Наказателно-процесуалния кодекс, не съществува в нито една страна в Европейския съюз. Никъде това, което беше до момента, което започна като комедия и беше на път да станe фарс - да се четат хиляди страници, не може да се случи. И точно заради това българските граждани имат това чувство за несправедливост, че нещо не се случва\", заяви зам. главният прокурор Иван Гешев, който е и един от наблюдаващите делото прокурори. Той даде за пример Австрия, където обвинителният акт е не по-дълъг от 2 страници. Гешев коментира, че още от началото защитата на банкера беглец „Вероятно разчитат да се реши с някакви извънправни способи, като смяна на политическата обстановка, смяна на длъжностни лица - нещо да се промени. Удавник за сламка се хваща. Чакат нещо да се промени, защото по това дело нямат шанс на база на събраните доказателства. Чакат някакво случайно събитие\", допълни той. Зам. главният прокурор каза още: \"Българската прокуратура не се страхува от процеса за КТБ по същество, не се притесняваме от доказателствата, които сме събрали в досъдебната фаза, не се страхуваме от експертизите, от работата си. Ако това беше така, ако имаше някакви проблеми, защитата и подсъдимите щяха да искат спешно процесът да тръгне“, каза още той. Гешев изрази надежда до приключване на процеса на първа инстанция у нас в Сърбия да е приключила екстрадиционната процедура на Василев. По думите му тази процедура се бави заради проблеми, които не са юридически. Класически фейк с елементи на конспирация сътвори в съда един от адвокатите на банкера-беглец Цветан Василев – Константин Симеонов. Отчаян от факта, че сътворения от защитата на БГ Мадоф фарс с безконечното четене на обвинителния акт по аферата „КТБ“ най-сетне приключи и делото тръгва по същество, Симеонов се пробва да отклони вниманието, като ни в клин, ни в ръкав забърка скандална манипулация, навързваща името на депутата и издател на „Телеграф медиа“ Делян Пеевски и абсурдния иск на Василев по акта „Магнитски“ с решението на държавата да преговаря за покупката на изтребителите Ф-16. Адвокатът се пробва да обясни, че покупката на изтребителите била сделка, за да няма решение по „Магнитски“. Издишащо по шевовете твърдения по няколко направления. Първото – и най-важно, е че искат по „Магнитски“ е балон под налягане. Факт, който Василев и хората му сами си признаха, след като миналата седмица решиха да надуват нов балон – този път по закона „Рико“. Второ – решението за покупката на Ф-16, както неколкократно подчерта и US-посланикът у нас Ерик Рубин, е суверенно решение на държавата ни и не е взето под какъвто и да било натиск. Самото решение пък се дължи на факта, че изтребителите Ф-16 печелят по всички показатели пред другия кандидат - „Грипен“. На адвоката на банкера беглец обаче истината не му понася, така че хладнокръвно излъга, че решението за Ф-16 било взето в интерес на депутата Делян Пеевски, като обвърза твърдението си с балона „Магнитски“. Константин Симеонов отдавна се е профилирал в тази дейност, като негови изявления редовно захранват машината за клевети, създадена от медиите на олигарсите у нас. Той е обичаен „говорител“ във фейковете, продуцирани от финансирания от клиента му Василев сайт „Фрогнюз“ на агент Академик на ДС. Сътворената от Симеонов конспирация в съдебна зала пък веднага беше разпространена от друго болтче на Фабриката за фалшиви новини – actualno.com.", "date": "2019.02.05", "title": "Цветан Василев разграбил КТБ със 144 присвоявания "}
{"url": "https://www.monitor.bg:443/bg/a/view/mlad-myj-ot-montana-pochina-ot-grip-156488", "text": "39-годишен мъж от Монтана е починал вследствие на усложнения от грип. Младият мъж е бил с хронична бъбречна недостатъчност. Той е приет в монтанската болница. Грижите и лечението са били адекватни, но въпреки усилията на медиците е издъхнал. Проблемът с бъбреците е бил от години. При него е доказан свински грип - H1N1, съобщи заместник-директорът на Регионалната здравна инспекция в Монтана д-р Мария Каменова. \"Пациентът е хоспитализиран е по спешност в болницата в Монтана и след взет носо-гърлен секрет е потвърдено наличието на грипен вирус A(H1N1), тоест свински грип, който циркулира в цялата страна и който е виновник за тази доста масивна и все още неприключила грипна епидемия на територията на нашата страна. В резултат на тежкото придружаващо заболяване се наблюдава една много бързо протичаща форма на грипа, с развитие на тежка дихателна и сърдечно-съдова недостатъчност и леталитет в рамките на един-два дни. Трябва да се подчертае, че това лице е уязвимо по отношение на грипната инфекция поради съпътстващата хронична бъбречна недостатъчност, която компрометира имунитета и общите защитни сили на организма\", обясни д-р Каменова. Грипната епидемия на територията на област Монтана е удължена до 8 февруари включително, съобщи директорът на РЗИ д-р Елена Борисова.", "date": "2019.02.05", "title": "Млад мъж от Монтана почина от грип"}
{"url": "https://www.monitor.bg:443/bg/a/view/levski-vze-martin-rajnov-izvyrtja-1-1-s-shampiona-na-litva-156483", "text": "Капитанът на „Берое“ Мартин Райнов е първото ново попълнение на „Левски“ през тази зима. 26-годишният национал, който дълго време бе следен от „сините“, подписа с тима от „Герена“ до 30 юни 2020 година. Той имаше откупна клауза от 120 000 евро, но тъй като договорът му изтичаше през лятото, двата клуба си стиснаха ръцете, за да може халфът да премине при „сините“ за доста по-малка сума още сега, вместо без пари през юни. Минути след подписването на договора си с „Левски“ полузащитникът си стегна багажа и замина за Кипър, за да се присъедини към новите си съотборници. Трансферът на Райнов е и на изпълнителния директор на „Левски“ Павел Колев. Той получи „зелена светлина“ от новите силни фигури в клуба да привлече голяма част от желаните трансферни цели. Очаква се в близките часове да бъде затворена и сделката с Валери Божинов, който вече има принципна договорка с Колев. „Сините“ са готови да си върнат и Живко Миланов, който ще стане свободен агент. По-сложен е въпросът с Кристиян Димитров от „Ботев“ (Пловдив), за когото тепърва трябва да се договарят цифри, а все още е отворена вратата и за Той има сериозна оферта от Унгария и в близките дни трябва да вземе решение за бъдещето си. Основната задача на Павел Колев редом с входящите трансфери ще е да стабилизира бюджета през следващите месеци, тъй като в момента заплатите са нереално високи предвид приходите на „сините“. Поради тази причина са възможни и изходящи сделки, а сред спряганите за следваща продажба е Жерсон Кабрал. Освен това Божидар Митрев, Мартин Полачек и Филипе Нашименто, които тренират в София, ще трябва да изслушат оферти, ако искат да играят през следващите шест месеца. Докато чака нови попълнения в Кипър треньорът Георги Дерменджиев записа равенство с шампиона на „Литва“. „Сините“ завършиха 1:1 със „Судува“ в петата си контрола на зимния лагер в Кипър, као могат да съжаляват, че не стигнаха и до нещо повече, след като владееха инициативата през целия мач. Бараускас беше точен за литовците в 77-ата минута, а само три минути по-късно Мариани изравни с изключителен гол от над 30 метра. Дерменджиев направи само една рокада в състава от двубоя с „Урал“, като Илия Димитров  започна дясно крило вместо Богдан Вашчук.", "date": "2019.02.05", "title": "\"Левски\" взе Мартин Райнов, извъртя 1:1 с шампиона на Литва"}
{"url": "https://www.monitor.bg:443/bg/a/view/podavame-zajavlenija-za-bylgarski-vizi-v-59-ruski-grada-156460", "text": "Заявления за българска виза ще могат да се подават в 59 града в Русия, считано от 1 февруари 2019 г. Това стана ясно от срещата в Москва на министъра на туризма Николина Ангелкова с руския зам.-министър на икономическото развитие Сергей Галкин. Ресорното министерство бе похвалено за постигнатите рекордни резултати и бе посочено като привлекателна дестинация за руските граждани. „Ще работим максимално за още по-ползотворно сътрудничество с България“, заяви зам.-министър Галкин. Мнението му бе подкрепено и от Ангелкова. „Двустранните ни отношения са основани на приятелство“, коментира ресорната министърка, която подчерта и голямата подкрепа от Народното събрание в тази политика. По време на срещата стана ясно, че Гостите ни ще могат да се възползват и от намалена такса, което цели да подпомогне засилването на интереса на чужденците към страната ни. на територията на Русия, от които ще се издават документите, а считано от този месец, заявления ще се подават в 59 града. Министърът припомни, че туризмът е сред важните сектори в българската икономика и добави, че той допринася с около 12% за БВП и формира близо 11% от заетостта на страната. Причина за успехите и  е и фактът, че Федерацията взима 6-то място в класацията за входящ туризъм на България. „Русия е сред най-важните пазари“, допълни Ангелкова. За миналата година В момента ресорното министерство работи и върху дигитализацията на услугите си, които могат да се използват изцяло електронно 24 часа в денонощието, 7 дни в седмицата. За руските туристи пък работи специален телефон, на който отговаря служител от министерството. От Федерацията работят по подобни IT практики и подготвят нова стратегия за развитието на туризма, която ще е готова през втората част на годината. Ще организираме икономически форум съвместно с Търговското представителство на Русия у нас. Той ще се състои през април във Велико Търново по време на Международното изложение за културен туризъм.", "date": "2019.02.05", "title": "Подаваме заявления за български визи в 59 руски града"}
{"url": "https://www.monitor.bg:443/bg/a/view/es-vadi-dyblin-ot-edinnija-pazar-ako-njama-tvyrda-granica-sled-brekzit-bez-sdelka-156485", "text": "Европейският съюз ще наложи \"твърда\" граница между Ирландия и Северна Ирландия или ще извади Дъблин от единния пазар в случай на Брекзит без споразумение, пише британският вестник \"Дейли експрес\", позовавайки се на високопоставени представители на Общността. Ирландия е била предупредена, че ще бъде изправена пред труден избор - въвеждане на \"твърда\" граница или ще бъде извадена от единния пазар в безпрецедентен ход на Брюксел, за да защити Общността, ако Великобритания и ЕС не се договорят за Брекзит. Изданието отбелязва, че е имало разгорещен дебат между ирландския премиер Лео Варадкар от една страна и от друга председателя на Европейската комисия Жан-Клод Юнкер и главния преговарящ за Брекзит Мишел Барние. Високопоставени европейски депутати настояват единният пазар да не бъде излаган на риск, дори и да означава поддържане на мира на остров Ирландия. Германският евродепутат Елмар Брок, приближен на канцлера Ангела Меркел, заявява, че ако Ирландия не защити границите си, ЕС ще трябва да предприеме протекционистки действия. \"Ние ще трябва да установим митническа граница с Ирландия\", предупреди Брок. Той подчерта, че ако Брюксел не изрази исканията си, \"ние скоро ще имаме американски хлорирани пилета в ЕС\". \"Защитата на вътрешния пазар е основата на нашия икономически успех в Германия. Ако унищожим единния пазар, с ЕС е свършено\", убеден е евродепутатът.", "date": "2019.02.05", "title": "ЕС вади Дъблин от единния пазар, ако няма твърда граница след Брекзит без сделка "}
{"url": "https://www.monitor.bg:443/bg/a/view/otkriha-izbjagalata-zmija-sled-8-chasa-tyrsene-156487", "text": "Боата, която днес преди  избяга от терариум на зоомагазин в търговски център в Пловдив, е намерена. Собственикът й я е изнесъл извън мола, съобщиха току-що от полицията. Търсенето на влечугото продължи над 8 часа, като в него се включиха огнеборци, пожарникари и експерти от РИОСВ. Сигналът за изчезналата змия е бил подаден днес около 11,20 часа, а новината за избягалата боа удушвач хвърли в паника търговци и клиентите. Повечето от посетителите напуснаха ужасени центъра. В крайна сметка акцията завърши успешно.", "date": "2019.02.05", "title": "Откриха избягалата змия след 8 часа търсене"}
{"url": "https://www.monitor.bg:443/bg/a/view/upravljavashtite-shte-othvyrljat-vetoto-vyrhu-zakona-za-lichnite-danni-156478", "text": "Категоричен съм, че ще отхвърлим ветото на президента Румен Радев върху закона за личните данни. Това заяви шефът на правната комисия Данаил Кирилов в предаването „Лице в лице“ по бТВ. По думите му няма никаква цензура на медиите и припомни, че във водещата комисия, която одобрила закона, мнозинство имали БСП. Преди ден президентът наложи вето, заради 10-те критерия, които КЗЛД ще преценя дали даден журналист, научен работник или пък писател използват правомерно лични данни. Последният от тях обаче се оказа доста спорен и субективен, което бе причината за критики, че така ще се стигне до цензура. Наред с това Кирилов коментира и поправките в Изборния кодекс, които днес бяха критикувани от БСП и желанието на социалистите за нов състав на ЦИК. „Саботаж е заради създаването на обстановка на несигурност, така че да могат да оправдаят предстоящите си загуби на изборите\", така обоснова той мнението на ГЕРБ за саботаж в желанието на БСП за нов състав на ЦИК. Той припомни, че вече 3-4 години в ЦИК мнозинство да има опозицията. Тази година обаче предстоели два избора, а проблемът бил, че при нов ЦИК няма да има опита, натрупан от сегашния състав. \"Представяме си каква ще е сигуацията, ако в края на март изберем нов състав. Предстои и дебат по този въпрос, нека видим БСП какви предложения ще направят\"., каза Кирилов. \"Проблемът е, че няма машини\", поясни той за споровете около машинното гласуване и добави: „По-тежка е процедурата около отчитането на резултатите. Изисква се по-високо ниво на електронизация. В ситуацията на политически сблъсъци въвеждането на този вот означава да бъдем безотговорни\".", "date": "2019.02.05", "title": "Управляващите ще отхвърлят ветото върху закона за личните данни"}
{"url": "https://www.monitor.bg:443/bg/a/view/zam-shef-na-specsyda-go-oglavi-156475", "text": "Съдийската колегия на ВСС избра почти единодушно съдия Мариета Райкова – Пашова за административен ръководител на спецсъда. Досега тя беше негов зам.-шеф. С 11 гласа „за“ и само 1 „против“ - този на председателя на ВКС Лозан Панов, кадровиците на Темида одобриха кандидатурата на Райкова. Тя е била издигната от съдии от спецсъда и подкрепена от Общото събрание на съда. В представянето на концепцията си Райкова наблегна на идеята за отварянето на съда към обществото. „Съдията говори със своя акт, но когато към делото има медиен интерес, той трябва да обясни кратко в съдебната зала решението си. В спецсъда се гледат дела с висок обществен интерес и затова трябва да се обясняват крайните съдебни актове по такива дела. Съдебните решения трябва да бъдат обяснени на разбираем език“, заяви Райкова. Тя сподели, че винаги след като постанови присъда, в залата накратко обяснява решението си на страните по делото. „Виждам, че това е добре, тогава съдията говори на по-разбираем език и страните по делото могат да го разберат“, допълни Райкова. Тя каза още, че в съда трябва да има служител за връзка с медиите. Другият участник в процедурата - районният съдия Мария Карагьозова, не получи нито един глас в своя подкрепа. По време на нейното изслушване тя също заяви, че медийната политика трябва да гарантира прозрачност в работата на съдиите – чрез информационни бюлетини, срещи с медиите и щатен служител в съда за връзки с обществеността. И Карагьозова изрази становище, че съдиите трябва да обясняват съдебните си актове пред обществото. „Би било хубаво съдиите накратко да обясняват своя краен съдебен акт, за да има по-голяма разбираемост между нас и обществото чрез медиите“, каза по време на обсъждането на кандидатурите представляващият ВСС Боян Магдалинчев.", "date": "2019.02.05", "title": "Зам.-шеф на спецсъда го оглави"}
{"url": "https://www.monitor.bg:443/bg/a/view/hudojnichka-atakuva-myjkoto-nadmoshtie-v-izkustvoto-156471", "text": "Изложба на известната немска художничка Розeмари Трокел се открива в столичната галерия „Структура“ на ул. „Кузман Шапкарев“ 9 в Деня на влюбените 14 февруари (четвъртък) от 18.30 ч. и ще може да се види там до 30 март. Проявата е част от поредица самостоятелни експозиции от програмата на Института за международни отношения на Германия – ИФА, и се организира със съдействието на Гьоте-интитут – България. Работата на една от най-важните и влиятелни съвременни немски художнички не може да бъде ограничена до един жанр, нито да бъде подчинена на един стил. Използвайки изразните средства на рисунката, живописта, инсталацията, скулптурата, фотографията и видеото, тя и включва широка мрежа от дискурси, които засягат както различни аспекти на германската социална и политическа история, така и западни философски, теологични и научни дебати или културни кодове, ролеви модели и норми в системата на изкуството. Една от основните теми в творчеството на Роземари Трокел е критичното изследване на женската страна на живота и различията между половете. Всъщност артистичните позиции на нейните по-възрастни колеги формират нейната програмна отправна точка. Доминирана предимно от мъже дори през 80-те години на миналия век, художествената сцена я подтиква към противопоставяне. Тя настойчиво създава контра позиции и съпоставя мъжкия артистичен гений с ролята на жената и нейното място. Творбите ѝ отразяват гледната ѝ точка в една категорично феминистка посока и са настойчиви в своята фундаментална критика към доминиращата система в изкуството. Роземари Трокел отправя фундаментални критики към съществуващата художествена система. Една от най-ранните ѝ творби, „Машина за рисуване” от 1990 г., по виртуозен начин извежда до абсурд баналните представи за занаятчийско-механичното естество на изкуството, създавано от женска ръка. Въпреки дръзката си критична позиция, творбите на Роземари Трокел са витални, изпълнени с въображение концептуални конструкции, живи и убедителни. Художничката успява да визуализира дори тежки интелектуални теми по ироничен и хумористичен начин, като избягва догматичните позиции и дори полемиката. Тя продължава тази посока чрез като минималистични скулптури. Роземари Трокел заимства плетивата от всекидневието на жените и ги освобождава от традиционните им функции. Както вълнените материали в плетените картини – идеологически обременени като „типично женски”, така и електрическите котлони, използвани често в нейни произведения, също губят баналните си връзки с домакинството. В работите ѝ традиционните и новите изразни средства създават удивителни връзки за зрителя. Това е особено очевидно при рисунките с мастило, въглен, молив, колажите и компютърните рисунки, които имат важно място в творчеството ѝ. Рисунките придружават всяка нова фаза на работа както като експерименти, така и като скици, отбелязващи наблюдения и идеи, но и като отделни произведения. Тази изложба ще постави специален акцент върху рисунките и видео работите на Роземари Трокел.", "date": "2019.02.05", "title": "Художничка атакува мъжкото надмощие в изкуството"}
{"url": "https://www.monitor.bg:443/bg/a/view/poetyt-i-kolekcioner-angel-simeonov-az-sym-svesht-ot-kamyk-156476", "text": "„Душата ми е пламък, а тялото от восък се топи… Но аз съм свещ от камък – свещ, която не гори…“ Този въздействащ стих даде начало на премиерата на най-новата книга на българския поет, бизнесмен и колекционер Ангел Симеонов - „Душата ми“. Много писатели, артисти, политици и меценати уважиха културното събитие, което съвпадна и с рождения ден на домакина в столичния хотел „Анел“. Днес той навърши 58 години, а на същата дата празнува и още една важна годишнина – 30 години от основаването на компанията си „Анел“. Едноименният хотел отдавна се е превърнал в духовно средище с десетките безценни картини, окачени по стените и с аристократизма, който витае там. „Изкуството е най-красивия начин за бягство от действителността“, каза в поздравителното си слово председателят на Комисията по култура и медии в парламента Вежди Рашидов, който е сред близките и дългогодишни приятели на поета. „Душата не е социална конструкция, а онова, без което човек не може“, заяви проф. Валери Стефанов, директор на Университетско издателство „Св. Климент Охридски“. Той определи поезията на Симеонов като развълнувана – личностно, но и обществено, а голяма част от нея се превръща в музика и достига до още повече хора. Юристът и поет Асен Ошанов пък предаде личните поздрави от Негово Величество Симеон Сакскобургготски, който е сред големите фенове на римите на Ангел Симеонов. Много от стихотворенията му са превърнати в песни, които галят слуха и запленяват сърцата и сетивата. Певецът Васил Петров разчувства присъстващите на културното събитие с една от тях, а актьорът Христо Чешмеджиев прочете някои от стиховете, събрани в книгата. „Искам да пожелая крепко здраве на всички ви и дълъг творчески път, който води към вечността“, пожела Симеонов на гостите, споделили емоцията от преживяното.  ", "date": "2019.02.05", "title": "Поетът и колекционер Ангел Симеонов: Аз съм свещ от камък"}
{"url": "https://www.monitor.bg:443/bg/a/view/dadoha-6-meseca-gratisen-period-na-aptekite-za-barkodovete-156470", "text": "Министерството даде гратисен период от 6 месеца на аптеките за въвеждане на европейската директива за верификация на лекарствата, съобщиха от Министерството на здравеопазването. Новата европейска наредба за лекарствата влиза в сила от 9 февруари. Предвижда се върху опаковките на лекарствата по лекарско предписание да има уникален индентификационен код, подобен на баркодовете. За разчитането му аптеките трябва да разполагат със специални четци и софтуер. Целта е защита на пациентите от фалшиви медикаменти. Заради новите изисквания аптеките трябва да направят допълнителни инвестиции. По тази причина фармацевти обявиха, че излизат на протест и изпратиха протестно писмо до министерството. По думите на министъра на здравеопазването Кирил Ананиев въвеждането на новата наредба ще стане плавно. Според него в страната едва десетина аптеки са заявили готовност за ефективни протести срещу промените в сектора. Здравният министър увери, че няма да бъдат затваряни или санкционирани аптеките. По данни на Министерството на здравеопазването аптеките в страната са 3600, като от тях 2400 работят по договори с НЗОК и те имат софтуер за връзка с осигурителната институция. За новите изисквания трябва да осигурят един четец между 180 -200 лева и още за свързване на системата 50 лева. Председателят на Българския фармацевтичен съюз проф. Илко Гетов е убеден, че няма да се стига до затваряне на аптеки в знак на протест.", "date": "2019.02.05", "title": "Дадоха 6 месеца гратисен период на аптеките за баркодовете"}
{"url": "https://www.monitor.bg:443/bg/a/view/silna-dokumentalna-programa-na-sofija-film-fest-156472", "text": "За първи път София Филм Фест ще бъде открит с документална лента – „Да ходиш по вода“ на режисьора Андрей Паунов за проекта на Кристо „Плаващи кейове“. Тя ще се завърти в Зала 1 на НДК на 7 март. Това обяви на пресконференция директорът на фестивала Стефан Китанов в отсъствие на автора на откриващото заглавие. Както стана ясно, в момента Паунов работи по игралния си дебют – „Януари“ по пиесата на Йордан Радичков, с участието на Йосиф Сърчаджиев, Захари Бахаров, Ицко Финци и други звезди. На СФФ ще има специален фокус върху филмите (7 на брой), посветени на творчеството на Кристо Явашев и неговата муза Жан-Клод, каза още Китанов. В международния документален конкурс на фестивала има още два български филма. „Дворците на народа“ на Георги Богданов и Борис Мисирков е мащабен епос за 5-те най-големи сгради символи на комунизма. Сред тях са Палатът на парламента в Букурещ – плод на мегаломанските амбиции на диктатора Чаушеску, НДК в София, вече несъществуващ соц дворец в германската столица Берлин и др. Филмът е правен в продължение на 6 години, има международни награди, откупен е от над 10 телевизии в света – в Швеция, Япония, Великобритания и др., селекциониран е за участие в повече от 15 международни фестивали, обясни продуцентът му Мартичка Божилова. „Тайният живот на Вера“ на режисьора и съсценарист Тонислав Христов пък разказва за живота на млада жена със сериозни семейни проблеми. За да се опита да ги преодолее, тя влиза в различни ролеви игри, например от света на Хари Потър. Филмът е копродукция на България с Финландия и Дания. Завършването му се е забавило поради ред обстоятелства, но междувременно Тонислав Христов направи „Пощальонът“, носител на куп фестивални отличия. В 16-ото издание на конкурса на Jameson за български късометражен филм, който се провежда в рамките на СФФ, от 62 предложения за състезанието са селектирани 12 заглавия. Сред тях е „Рождество“ на известния театрален режисьор Григор Антонов. В палитрата има жанрово кино, арт хаус, анимации, а победителят ще получи 6000 евро. От този конкурс напред в кариерата са дръпнали много от интересните имена в новото бг кино – Драгомир Шолев, Светла Цоцоркова, Петър Вълчанов и Кристина Грозева, Борис десподов, Павел Веснаков, Тома Вашаров и др., припомни режисьорката Надежда Косева – участник в селекционната комисия. Полският режисьор Кшищов Зануси ще бъде специален гост на фестивала и ще бъде удостоен с Наградата на София за своя принос към киноизкуството. В отделна панорама ще бъдат показани възстановени дигитални копия на негови филми, както и най-новата му работа - „Етер“ с неотдавнашна премиера на кинофестивала в Рим. Сред най-важните заглавия в афиша на София Филм Фест безспорно са „Джебчии“ на Хирокадзу Корееда („Златна палма“ от Кан и номинация за чуждоезичен „Оскар“) и „Рома“ на Алфонсо Куарон („Златен лъв“ от Венеция и също номиниран за „Оскар“), който ще има само 3 прожекции в София – в рамките на 23-ия СФФ.", "date": "2019.02.05", "title": "Силна документална програма на София Филм Фест"}
{"url": "https://www.monitor.bg:443/bg/a/view/nasha-dvojka-na-1-4-final-na-sofia-open-bez-igra-156474", "text": "Александър Лазаров и Александър Донски се класираха за 1/4-финалите на двойки на тенис турнира Sofia Open 2019 с награден фонд 524 340 евро без игра. Те трябваше да се изправят срещу Николоз Басилашвили (Груз) и Матю Ебдън (Авл), но двубоят не се игра заради заболяване на грузинеца. Басилашвили отпадна по-рано и на сингъл, след като загуби от квалификанта Даниел Брандс в първия си двубой с 6:7(7), 5:7. Грузинецът, който е 22-и в света и 5-и поставен, явно не беше във форма и обяви заболяването си след загубата. Той беше втората звезда, напуснала турнира след първия кръг. Преди него това се случи и на най-известното име в схемата - Станислас Вавринка (Швейц), отстъпил на Мариус Копил (Рум), вицешампион от 2018-а, с 3:6, 7:6(5), 6:4 за 107 мин. На четвъртфиналите Лазаров и Донски ще се изправят срещу победителя от срещата Роан Бопана/Дивиж Шаран (Инд) – Мате Павич(Хър)/Ненад Зимонич (Сър) в сряда. Това е вторият случай в историята на турнира, в който български тандем достига до четвъртфиналите на двойки. Първият беше през 2017-а, когато това направиха Димитър Кузманов и Александър Лазов. Още двама германци след Брандс (180-и в света) стигнаха до втория кръг в София. Яник Маден надигра Адриан Манарино с 6:4, 7:6(4). Ян-Ленард Щруф пък елиминира Стефано Травалия (Ит) с 6:4, 6:3. Междувременно стана ясно, че националният ни мъжки отбор има шанс да влезе в първа група на зона Европа/Африка за купа \"Дейвис\". По новия регламент на неофициалното световно отборно първенство тимът ни вече е във втора зонална група и ще бъде непоставен на жребия заедно с Грузия, Мароко, Словения, Турция и Зимбабве. Поставените в потока са отборите на Румъния, Южна Африка, Дания, Литва, Египет и Норвегия. Жребият ще се тегли в сряда в офиса на ITF, а мачовете са през април или септември. В последните 2 години нашите играха в трета група на зоната, на успяха да се преборят за изкачване. Промоцията сега стана възможна, благодарение на класирането на България в ранглистата и на добрите позиции на Стефан Цветков, президент на БФТ, член на Борда на Директорите на Международната тенис федерация (ITF), председател и участник в две важни комисии на ITF и член на Борда на директорите на \"Хопман Къп\". \"Поредна страхотна новина и възможност за мъжкия ни тенис - и то след страхотното представяне на Александър Лазаров, който записа втора победа в АТП, а Адриан Андреев игра толкова равностойно с номер 45 в света Матю Ебдън, коментира капитанът на тима ни Тодор Енев. - Радвам се, че мога да разчитам на тези млади момчета, които са мотивирани да не спират да се развиват успешно. Така е и с Димитър Кузманов, от когото също очаквам силно представяне на Sofia Open, защото и той винаги се бори за победата докрай. Цялата ни екипна работа в последните години ни доближава все повече до нашата най-голяма цел - да играем в първа и Световна група за Купа \"Дейвис.\"", "date": "2019.02.05", "title": "Наша двойка на 1/4-финал на Sofia Open без игра"}
{"url": "https://www.monitor.bg:443/bg/a/view/stroitelstvoto-na-interkonektora-kym-gyrcija-trygva-prez-maj-156477", "text": "Интерконекторът България-Гърция е сред седемте водещи приоритета на Европейския съюз (ЕС) в енергийната област и строителството му ще тръгне през май, заяви българският министър не енергетиката Теменужка Петкова на дискусия с посланиците на страните от блока по инициатива на румънското европредседателство. Петкова представи основните приоритети и предизвикателства пред българския енергиен сектор, които са и във фокуса на ЕС. Сред тях тя изтъкна сигурността на енергийните доставки, индивидуалния подход при декарбонизацията на всяка една икономика, интеграцията на вътрешния енергиен пазар и иновациите, които повишават конкурентоспособността на европейските икономики, информира енергийното министерство. Според енергийния министър предстои финализирането на три ключови обществени поръчки за реализация на интерконектора между България и Гърция, като реалното му строителство ще стартира през май тази година, а предвидената дата за въвеждане в търговска експлоатация остава 2020 г. Българската страна участва в този проект чрез държавното енергийно дружество „Булгартрансгаз“ ЕАД, като по този начин ще могат да се извършват доставки на природен газ от по-далечни дестинации като САЩ, Алжир, Катар и др. „Изграждането на липсващата инфраструктура ни дава основание да смятаме, че реализирането на концепцията за газоразпределителен център е подходяща възможност за целия регион на Югоизточна Европа“, подчерта още тя. Министърът припомни, че концепцията съдържа два основни елемента – изграждане на липсващата инфраструктура и създаване на борса за търговия с природен газ. И по двата елемента е отбелязан съществен напредък, каза енергийният министър, визирайки променената енергийна стратегия на страната и подписания меморандум за разбирателство между „Булгартрансгаз“ и Австрийският Централноевропейски газов хъб. Сигурността на доставките е основен приоритет, по който работи правителството и в областта на електроенергетиката, подчерта Петкова. Тя даде за пример изграждането на електропроводите между България и Румъния, България и Гърция и България и Сърбия, които ще съдействат за изпълнение на целите на ЕС за постигане на поне 15% междусистемна свързаност.", "date": "2019.02.05", "title": "Строителството на интерконектора  към Гърция тръгва през май"}
{"url": "https://www.monitor.bg:443/bg/a/view/peevski-zabyrkan-v-konspiracija-i-s-f-16-ot-advokat-na-vasilev-156464", "text": "Класически фейк с елементи на конспирация сътвори в съда един от адвокатите на банкера-беглец Цветан Василев – Константин Симеонов. Отчаян от факта, че сътворения от защитата на БГ Мадоф фарс с безконечното четене на обвинителния акт по аферата „КТБ“ най-сетне приключи и делото тръгва по същество, Симеонов се пробва да отклони вниманието, като ни в клин, ни в ръкав забърка скандална манипулация, навързваща името на депутата и издател на „Телеграф медиа“ Делян Пеевски и абсурдния иск на Василев по акта „Магнитски“ с решението на държавата да преговаря за покупката на изтребителите Ф-16. Адвокатът се пробва да обясни, че покупката на изтребителите била сделка, за да няма решение по „Магнитски“. Издишащо по шевовете твърдения по няколко направления. Първото – и най-важно, е че искат по „Магнитски“ е балон под налягане. Факт, който Василев и хората му сами си признаха, след като миналата седмица решиха да надуват нов балон – този път по закона Рико. Второ – решението за покупката на Ф-16, както неколкократно подчерта и US-посланикът у нас Ерик Рубин, е суверенно решение на държавата ни и не е взето под какъвто и да било натиск. Самото решение пък се дължи на факта, че изтребителите Ф-16 печелят по всички показатели пред другия кандидат - „Грипен“. На адвоката на банкера беглец обаче истината не му понася, така че хладнокръвно излъга, че решението за Ф-16 било взето в интерес на депутата Делян Пеевски, като обвърза твърдението си с балона „Магнитски“. Защитникът на афериста Василев е наясно, че всяка теза трябва да бъде подкрепена от доказателства. И тъй като не разполага с такива, го удря на празнодумство, в което точно копира стила на клиента си, който от 2017 г. не се умори да раздува лъжи, твърдейки, че враговете му в България щели да бъдат наказани. Според беглеца от родното правосъдие, това щяло да се случи именно благодарение на закона „Магнитски“. Балонът обаче лека полека започна да се спихва, докато накрая заприлича на една изплюта дъвка. В стремежа си да литне на балона „Магнитски“ досущ като Барон Мюнхаузен, Василев дори стигна дотам да забърка в инсинуациите си американски сенатор, който многократно опроверга лъжите му. Сега се е хванал като удавник за сламка за взетото от парламента решение за Ф-16, което експертите определят единодушно като най-доброто за България. Колкото и нелепо да звучи, докато лъже и маже през устата на защитника си, Цветан Василев е наясно, че едва ли някой ще се впусне в обяснения, за да опровергае поредната му инсинуация. Както винаги, аферистът и обкръжението му действат като машина за фейкове, която бълва балончета. Те се пукат още във въздуха, но помагачите на Василев имитират дейност, за да се протака време и разпространяват фалшиви новини. Константин Симеонов отдавна се е профилирал в тази дейност, като негови изявления редовно захранват машината за клевети, създадена от медиите на олигарсите у нас. Той е обичаен „говорител“ във фейковете, продуцирани от финансирания от клиента му Василев сайт „Фрогнюз“ на агент Академик на ДС. Сътворената от Симеонов конспирация в съдебна зала пък веднага беше разпространена от друго болтче на Фабриката за фалшиви новини – actualno.com. Така вместо да се изправи пред правосъдието и да понесе лична отговорност за срутването на най-голямата финансова пирамида в наши дни, Василев и обслужващата го кохорта наемници се омотоват в нови и нови лъжи, съшити с бели конци, които тиражират в публичното и медийното пространство, само и само, за да бъде чернен в интернет и публичното пространство основния враг на Фабриката за фалшиви новини – Делян Пеевски. Но на лъжата краката са къси и банкерът беглец рано или късно ще бъде принуден да извърви пътя до затвора, където на воля да си пука балончета.", "date": "2019.02.05", "title": "Пеевски забъркан в конспирация и с Ф-16 от адвокат на Василев"}
{"url": "https://www.monitor.bg:443/bg/a/view/iznosyt-na-tok-nagore-s-200-156453", "text": "От началото до края на януари износът на електроенергия е скочил на годишна база с 200%, сочат данни на Електроенергийния системен оператор (ЕСО). Най-големи количества сме изнасяли за Сърбия и Гърция. За западната ни съседка сме експортирали за първия месец на миналата година 199 150 мегаватчаса, а, ток - 42 869 МВтч. За Гърция количеството продаден ток за периода е било 188 732 мегаватчаса, а импортът от там - 105 116 МВтч. Най-малко електроенергия сме внесли през януари от Македония - само почти 7000 мегаватчаса, но за бившата югорепублика сме експортирали 143 491 мегаватчаса. За Румъния износът ни е бил 146 353 МВтч, а вносът от там - 13 268 мегаватчаса. Единствената страна, от където през първия месец на годината сме внесли повече ток, отколкото сме експортирали е Турция. От югоизточните ни съседи са доставени 73 527 мегаватчаса, а сме изнесли - само 2611 МВтч. Общо износът ни за януари възлиза на 680 337 МВтч, а вносът е 241 748 мегаватчаса, сочат предоставените на „Монитор“ данни от ЕСО. Според енергийния експерт проф. Атанас Тасев, в условията на отворена икономика е нормално да има внос и износ на електроенергия. По думите му в някои от съседните страни през януари е което е задоволено отчасти и с доставки от България. „Експортът ни няма нищо общо с предлагането на борсата. Добре е, че има износ на конкурентни цени. Щом има търсене и за износ централите започват да произвеждат повече“, обясни той и добави, че явно в целия район има проблеми с недостига на вода във вецовете и за това има интерес към електроенергията добита от термичните централи. „Цените ни явно са били по-ниски, отколкото на борсите в Румъния или Унгария, щом са предпочели да купят от нас“, добавя професорът. Зам.-председателят на АИКБ Румен Радев, също смята, че износът не е проблем за енергетиката ни и за големите консуматори на електроенергия в случаи на адекватно предлагане и у нас. Данните на ЕСО,2 сочат, че производството на електроенергия от първия ден на януари до трети февруари тази година е в обем от 5 091 623 МВтч. За сравнение през същия период на миналата година то е било от порядъка на 4 545 713 МВтч. Увеличението е с 12,01 %. с отчетливите 4,53 % до 4 569 368 МВтч. През същия период година по-рано то е било доста по-слабо - от порядъка на 4 371 459 МВтч.", "date": "2019.02.05", "title": "Износът на ток нагоре с 200% (ОБНОВЕНА)"}
{"url": "https://www.monitor.bg:443/bg/a/view/snimat-djejms-bond-25-v-matera-156439", "text": "Европейската столица на културата Матера през пролетта ще се превърне в снимачна площадка на 25-я филм за измисления, ама култов английски шпионин Джеймс Бонд. Според израдвалите се на новината италиански медии „посестримата“ на Пловдив в тазгодишното „разделено домакинство“ е била избрана от продуцентите на лентата заради уникалната архитектура на старинната част на града. Става дума за т. нар. „sassi” или „камънаци“ на български – издълбаните в скалите и доиззидани с каменни блокове древни жилища и обществени сгради. Те са възстановени още през шейсетте години на миналия век, като в мнозинството от тях живеят хора, други са превърнати в кафенета, кръчми и музеи, има дори и един луксозен хотел. С гостоприемството на Джеймс Бонд петдесет гдини след забележителния му прощъпулник на големия екран Матера ще се нареди до Лондон, Париж, Истанбул, Кингстън, Балтимор, Рио Де Жанейро, Бангкок, Ню Орлеънс, Луксор, Тебе, Монте Атос и други забележителни местенца. В Италия шпионинът на всички времена пък до сега се е вихрил в Кортина Д’Ампецо, Венеция, Сиена и Рим, където бе извъртян №24 от сагата. В следващия, юбилеен пореден номер, който засега е с простичкото работно заглавие “Бонд 25“, в главната роля ще бъде за пети пореден път идолът на нежния пол по света и не само на него – Даниел Крейг. Снимките ще започнат в края на март, но талантливият английски актьор би трябвало да се появи в Матера за сцените с него в края на пролетта и началото на лятото. Както винаги напоследък, така и в бадещия филм, заснет в европейската столица на културата, Джеймс Бонд ще пребори заплашващо човечеството зло. Иначе според зевзеците сред пишещото братство на Апенините изборът на Матера за снимачна площадка на култовата лента е хитър маркетингов ход на местни управници, който ще привлече още повече туристи в града.", "date": "2019.02.05", "title": "Снимат Джеймс Бонд №25 в Матера "}
{"url": "https://www.monitor.bg:443/bg/a/view/kucheto-na-sala-oshte-go-chaka-da-se-pribere-156456", "text": "Часове след като беше намерен разбилият се с Емилиано Сала на борда самолет на дъното на Ламанша, една снимка разтърси не само футболния свят. Сестрата на играча пусна сърцераздирателен кадър на кучето на загиналия футболист, което все още търпеливо чака своя стопанин да се върне у дома. „Нала също те чака” - кратко, но много трогващо послание към Емилиано Сала от Ромина. Футболистът много е обичал своето куче. Аржентинецът е завел четириногото временно в развъдник, докато успее да се установи в Кардиф. Предвиждал е да го прибере при себе си след това. Играчът пускаше много снимки на своето любимо куче в Инстаграм, но съдбата реши двамата повече никога да не се видят. Припомняме, че Сала изчезна със самолета, с който пътуваше за Кардиф, за да сбъдне мечтата си да стане част от Висшата лига, след като премина от „Нант” срещу 15 милиона паунда. Предполага се, че двамата с пилота Дейвид Иботсън са мъртви, а останки от самолета им бяха открити на дъното на океана, близо до остров Гърнси. Едно от телата беше забелязано, но тепърва предстои да бъде идентифицирано.", "date": "2019.02.05", "title": "Кучето на Сала още го чака да се прибере"}
{"url": "https://www.monitor.bg:443/bg/a/view/liym-nijsyn-razjari-s-rasistki-komentar-156457", "text": "Актьорът Лиъм Нийсън си навлече лавина от проблеми след откровено интервю, което даде за „Индипендънт“. В разговора той заяви, че е искал да убие изнасилвача на своя приятелка и го нарече „черно копеле“. Думите му веднага предизвикаха реакция, но не заради агресивните мисли, а заради расисткото обръщение. Актьорът разкрива в интервюто как е обикалял с палка, надявайки се, че чернокож човек ще излезе от кръчма, ще се заяде с него и така \"ще може да го убие\". Точно така е тематиката и на най-новият му филм „Студено отмъщение“, в който героят му търси реванш за убитият си син. Самият той окачестви низките си страсти като урок за \"първичната необходимост\" от отмъщение. В социалните мрежи обаче разказът му бързо се разпространи и мнозина се засегнаха от коментара му. Някои изтъкнаха, че това не са били просто мисли в главата на актьора, а той действително седмица е обикалят, търсейки чернокож, когото да убие. \"Щеше ли Лиъм Нийсън да прояви същата енергичност, ако нападателят беше бял?\", попитал потребител на Туитър. Други се насочили към расовото неравенство. \"Това, че Лиъм Нийсън е бил готов да убие който и да е чернокож заради недоказано обвинение, че някой е направил нещо, показва колко незначим и пренебрежим е животът на чернокожите\", написа друг човек в Туитър.  Възмущение предизвика и фокусирането върху расата на извършителя, след като Лиъм Нийсън каза, че такъв е бил вторият му въпрос. Други изтъкнаха, че актьорът въобще не се е страхувал, че може да има последици от разказа му.", "date": "2019.02.05", "title": "Лиъм Нийсън разяри с расистки коментар"}
{"url": "https://www.monitor.bg:443/bg/a/view/klop-nedovolen-ot-sydijata-i-sled-zdravo-butane-156455", "text": "Мениджърът на „Ливърпул” Юрген Клоп изуми всички в Англия след втората поредна грешна стъпка за мърсисайдци в борбата за титлата. „Червените” направиха 1:1 с „Уест Хем” и вече имат аванс само от 3 точки на върха в класирането пред „Манчестър Сити”. Въпреки че голът на „Ливърпул” беше от сериозна засада, Клоп не пропусна да обвини рефера. „Реален резултат. През второто полувреме съдията направи грешки в наш ущърб, може би защото голът ни беше от засада и се опита да ни го върне”, проплака Клоп. Колегата му в „Уест Хем” Маурисио Пелегрини обаче не остана безучастен и му отговори подобаващо. „Клоп е свикнал да печели мачове със засади. Преди време ме победи с „Борусия” (Дортмунд), когато бях треньор на „Малага” с гол от 7-метрова засада, така че няма от какво да се оплаква”, отсече той.", "date": "2019.02.05", "title": "Клоп недоволен от съдията и след здраво бутане"}
{"url": "https://www.monitor.bg:443/bg/a/view/energijnata-borsa-zatvori-pri-82-06-v-m-vtch-156458", "text": "При средна цена 82.06 лева за мегаватчас е търгуван днес токът на Българската независима енергийна борса /БНЕБ/, показват данните от търговията на борсата при сегмента \"пазар ден напред\". Сделките са на база утрешен ден на доставка /6 февруари/. Средната цена на пиковата енергия /9.00-20.00 ч./ e 106.02 лв. за мегаватчас. Извънпиковата енергия /1.00-8.00 ч.; 21.00-24.00 ч./ е изтъргувана при средна цена 58.10 лв. за мегаватчас. Най-ниската цена в рамките на днешната сесия, при утрешен ден на доставка, е 44.03 лв. за мегаватчас, достигната за 1.00-3.00 ч., а най-високата е 140.29 лв. за мегаватчас - за 8.00-9.00 часа. Данните от БНЕБ показват, че са продадени общо 24 483.80 мегаватчаса електроенергия. Енергийната борса вчера затвори при средна цена 68.99 лв. за мегаватчас. В сегмента \"пазар в рамките на деня\" за днес, 5 февруари, БНЕБ отчита до момента общ търгуван обем от 1018.30 MWh. Среднопретеглената дневна цена е 67.49 лева за мегаватчас.", "date": "2019.02.05", "title": "Енергийната борса затвори при 82,06 в./МВтч"}
{"url": "https://www.monitor.bg:443/bg/a/view/kato-njama-razum-156465", "text": "С природата шега не бива, е казал народът. Едва ли щеше да се стигне до верижната катастрофа с трагични последствия на автомагистралата до Сандански, ако водачите се бяха съобразили с обстановката. За случилото се обаче не е виновно само времето, каквито са първите оправдания, нито само водачите, но и тези, които трябва да се грижат и контролират безопасното шофиране. След като няма разум, би следвало да се действа с крути мерки – пътна полицаи, които да регулират трафика и дори да спират движението, докато се вдигне мъглата. Така те постъпиха преди дни на прохода „Предела“ и на други места, въпреки мрънкането на пътуващите. Вярно е, някои загубиха от почивката си, други не можаха своевременно да свършат работата си, но бяха спасени човешки животи. Нека си припомним какви оправдания чухме за онази катастрофа на обледения мост край Пазарджик, когато загинаха петима. И тогава, ако бяха взети своевременно мерки да се опесъчи и дори да се спре временно движението, нямаше да се стигне до тази трагедия. Има и още нещо. В повечето подобни случаи се търси вина в лошата инфраструктура. Сега ситуацията е друга – нова магистрала, примамваща към несъобразено шофиране. Тери Пратчет е казал: „винаги трябва да се има предвид, че същността на прогреса е в това, че лошото се случва по-бързо“. Хуморът може да е черен, но е поучителен Нека кажем направо – това не може да се реши с подготвяния нов закон за движение по пътищата. Природата не търпи неразумност. Вижда се, че предупрежденията на синоптиците не се чуват от пътуващите. Строгите наказания и дори спирането от движение на автомобилите също няма да са достатъчни. Необходимо е да се инвестира не само в построяването на сигурни пътища, но и в средства за тяхното обезопасяване – ранно сигнализиране при такива промени на времето и бърза реакция на отговорните институции.", "date": "2019.02.05", "title": "Като няма разум "}
{"url": "https://www.monitor.bg:443/bg/a/view/alpijci-ot-26-strani-na-startovete-v-bansko-156459", "text": "Рекордно участие на скиори от 26 страни се очаква за стартовете от Световната купа при алпийците в Банско от 22 до 24 февруари. Към момента има заявени 148 състезатели от 26 нации, обявиха от Българската федерация по ски (БФС). Най-много са тези от от Австрия - 22-ма. Италия и Франция са с по 16 скиори. С по един към момента са Сърбия, Холандия, Лихтенщайн, Белгия, Дания и Гърция. Първи пристигат норвежците, които са заявили тренировки на 18 февруари. България ще бъде представена от трима алпийци - Алберт Попов, Камен Златков и Йоан Тодоров. В подготовката на трасетата ще са ангажирани над 1000 души, а надпреварата ще се излъчва по телевизии в 25 страни и ще се отразява в над 50, уточни зам.-председателят на БФС Георги Бобев. Тази година трасето ще бъде по-зрелищно и с повече скокове. В Банско в момента има достатъчно сняг. Пистата трябва да е напълно готова до 18 февруари. В курорта вече очакват първите гости. Интересът към билетите за Световната купа е много голям. Сред най-търсените са тридневните, които са по 90 лева. Очакванията си и в трите дни трибуната, която е за 2800 души, да бъде пълна до краен предел. В цената на билета влиза и транспорт от Банско до Бъндеришка поляна и обратно. По традиция на Бъндеришка поляна ще има огромна Фен зона, която ще позволи на зрителите да се забавляват преди и след стартовете. Концерти по време на трите състезателни дни в Банско ще изнесат Михаела Филева, Павел и Венци Венц, Дара и 100 кила. Официалното откриване на Световната купа ще бъде на 22 февруари от 18.00 ч. на централния площад в Банско. \"Огромно признание за България е, че сме спечелили доверие на много високо ниво в Международната федерация по ски, каза президентът на БФС Цеко Минев. - В Банско ще пристигне целият световен елит. Ските в България са много обичан спорт и не са забравени.\" \"Очакванията към мен винаги са били големи, моите към себе си също, сподели Алберт Попов, който влезе 2 пъти в десетката на слалом за СК. - Надявам се на едно добро класиране на световното първенство и се надявам да бъда сред първите 30 на гигантския слалом. Да имаме Световна купа в Банско се случва рядко, за мен ще бъде чест да карам в тези състезания. Реалната цел за сезона вече в постигната. Всичко останало ще бъде плюс за мен.\"", "date": "2019.02.05", "title": "Алпийци от 26 страни на стартовете в Банско"}
{"url": "https://www.monitor.bg:443/bg/a/view/hvanaha-imanjari-da-kopajat-kraj-paraklis-156446", "text": "Двама мъже от Димитровград са задържани за иманярство. В понеделник около 18,00 часа криминалисти получили сигнал, че двама души копаят недалеч от параклис край село Брод. Полицаите отишли на място и хванали двамата на терена на незаконните разкопки. Полицаите отишли на място и хванали двамата на терена на незаконните разкопки. Двамата иманяри са на възраст 61 и 54 години. Те изкопали дупка, широка 1,5 метра с дълбочина 5 метра. До нея били кирките и лопатите, които двамата използвали. В багажника на леката им кола „Фолксваген“ е бил открит и метало търсач. Мястото ще бъде посетено от археолози, за да се установи дали иманярите са открили нещо преди идването на служителите на МВР. По случая се води до съдебно производство.", "date": "2019.02.05", "title": "Хванаха иманяри да копаят край параклис"}
{"url": "https://www.monitor.bg:443/bg/a/view/mesi-na-linija-za-el-klasiko-156454", "text": "Страховете на феновете на „Барселона”, че суперзвездата Лео Меси ще пропусне дербито срещу „Реал”, бяха разсеяни. Двата гранда се изправят утре вечер от 22 ч. на стадион „Камп Ноу” в първи полуфинал от Купата на краля. Двубоят ще бъде излъчван пряко по bTV Action, a студиото започва половин час по-рано. В понеделник Меси не тренира заради контузия, която изправи на нокти всички в лагера на каталунците. Местният вестник Sport обаче побърза да успокои, че травмата на аржентинеца не е толкова сериозна и той ще може да играе. Изданието излезе с първа страница, озаглавена “Меси - \"да\" на Ел Класико”. Информациите са, че „усещанията са добри” и нападателят ще може да бъде използван. Остава загадка обаче дали треньорът Ернесто Валверде ще рискува да го включи сред титулярите или ще го запази като жокер от резервната скамейка. Спецът обаче със сигурност ще може да използва Усман Дембеле, който е напълно възстановен от травмата и тренира на пълни обороти. Междувременно бившият треньор на „Реал” (М) Жозе Моуриньо стана поредният футболен човек, работил в Испания, който прие присъда за данъчни престъпления. Португалецът се съгласи на 12 месеца затвор, за да избегне ефективното изпълнение на присъдата. В Испания затвор до 24 месеца може да бъде избегнат със заплащане на солидна сума. Специалния прие да плати 3 милиона евро, за да избегне по-нататъшно развитие на съдебния процес. Жозе беше разследван заради подписан договор през 2004 година за своите имиджови права с компанията Koper Service SA, чието седалище е на Британските Вирджински острови. Моу беше обвинен, че е ощетил държавата за около 3,3 милиона евро, които сега ще бъдат платени от него заедно с наложената глоба.", "date": "2019.02.05", "title": "Меси на линия за Ел Класико"}
{"url": "https://www.monitor.bg:443/bg/a/view/razsledvat-i-s-dron-verijnata-katastrofa-na-am-struma-156461", "text": "Девет следователи от Националната следствена служба (НСлС) са командировани да разследват причините за верижната катастрофа на автомагистрала \"Струма“ край село Дамяница, заяви директорът на службата Борислав Сарафов, цитиран от Канал 3. \"На място е изпратен екип от 9 следователи и 2 мобилни центъра за разследване, включително оборудвани с дрон, който да направи мащабен оглед на местопроизшествието. Следователите провеждат процесуално-следствени действия - оглед на местопроизшествието, разпит на очевидци на събитието и участници в катастрофата. Назначават необходимите експертизи, които се надявам да бъдат изготвени в кратки срокове, за да се установят причините за тази трагедия“, каза още Сарафов. По отношение на първоначалната информация, че гъста мъгла е станала причина за тежката катастрофа директорът на Националната следствена служба коментира, че дори това да е така, то е било необходимо шофьорите да се съобразят с метеорологичните условия. \"Водачите е трябвало да се съобразят и да шофират съгласно метеорологичните и пътни условия, така че причината винаги ще бъде и някоя човешка грешка. Не можем да кажем, че мъглата е единствената причина. Трябвало е водачите да се съобразят с пътните условия, включително и с мъглата, и да шофират далеч по-внимателно и с по-ниска скорост“, добави Сарафов.  ", "date": "2019.02.05", "title": "Разследват и с дрон верижната катастрофа на АМ \"Струма\" "}
{"url": "https://www.monitor.bg:443/bg/a/view/tyrsjat-pone-3000-meraklii-za-voinska-slujba-156445", "text": "Най-малко 3000 мераклии на възраст до 28 години се надяват да привлекат в армията ни до 10 месеца благодарение на  националната кампания „Бъди войник“. Тя ще обхване всички областни центрове плюс градове с традиции като Карлово, Асеновград и Свищов, обясни зам.началникът на отбраната генерал-лейтенант Димитър Илиев. Идеята е чрез показ на най-нова и модерна техника и обстойно разясняване на предлагания социален пакет да бъде попълнен поне част от недокомплекта в различните видове въоръжени сили, като най-тежко е положението в сухопътните войски. Там недостигът гони 30 процента от редническия и сержантски състав, през м.г. само в старозагорската Втора тунджанска механизирана бригада от обявените 208 вакантни места са били попълнени едва 76. Генерал –лейтенант Илиев напомни, че след промените в законодателството служещите като редници и сержанти могат да сложат и офицерски ромбове на пагоните си ако имат висше образование или завършат пълния курс на военния университет. Постъпващите подписват договор за минимум 3 години служба, те могат да останат в униформа максимум до навършването на 46-годишна възраст. Стартовата заплата за редниците от началото на  2019 година е около 900 лв, като към тези пари се дават и бонуси за наряди, командировъчни и транспортни. Няма ограничения за дамите, които биха искали да служат под пагон, в момента близо 13 на сто от военните в България са от по-нежната половина на човечеството.За пръв път от близо десетилетие през 2018 –а е констатирано положително развитие на състава, коментира зам.началникът на отбраната: при 800 новоприети напуснали малко под 700 души. Все още има и недостиг от офицери, надеждата е това да бъде поправено до 2-3 години. Едва по 1-2 мераклии за пагон има за всяко вакантно място, за разлика отпреди 5-6 години, когато броят на кандидатите сериозно надхвърлял обявените бройки,призна генерал-лейтенант Илиев.", "date": "2019.02.05", "title": "Търсят 3000 мераклии за армията"}
{"url": "https://www.monitor.bg:443/bg/a/view/evrostat-myjete-ni-v-dobro-zdrave-do-67-5-g-a-jenite-do-64-g-156447", "text": "Мъжете у нас са в добро здраве до 67,5 години, а жените-до 64 години. Това показва анализ на Евростат за здравословното състояние на жителите на ЕС-28. Средният показател за добро здраве в ЕС се изчислява на 64,2 г. за жените и 63,5 г. за мъжете. Това представлява приблизително съответно 77 процента и 81 процента от общата продължителност на живота на жените и мъжете в Евросъюза, като анализът отчита данни от 2016 г. и изчислява очакваните \"здрави години\" живот на човек в ЕС, а не неговото моментно състояние. Според данни на НСИ за самооценката на българите относно техния здравен статус - сумарно близо 88 на сто от българите оценяват здравето си като \"задоволително или добро\", както и \"много добро\".  Около 10 на сто от българите оценяват здравето си като \"лошо\", а 2 процента - като \"много лошо\".  90% от българите дават положителна оценка за здравето си, а само 10 на сто от представителите на силния пол дават негативна оценка. Обратно - около 20 процента от жените оценяват негативно здравето си, а 80 на сто - позитивно.  Огромно значение има и възрастта на анкетираните - около 70 на сто от българите до 24 г. дават позитивна оценка на здравето си, докато при българите над 65 години - процентът за \"добро здраве\" е едва 1,5. Обратно - всеки трети българин на възраст 65 плюс години, или близо 30 процента, дават лоша оценка на здравето си.  Около 56% от българите декларират, че нямат продължителен или хроничен здравословен проблем, докато 44 на сто съобщават, че боледуват продължително. Най-малко декларират някакво хронично заболяване младите българи до 24 г. - едва 9 на сто, а най-много българите на възраст 65 плюс години - близо 86 на сто от тях имат някакво хронично заболяване. Страната от ЕС с най-висок дял \"здрави години\" на живот за жените и мъжете е била Швеция - 73,3 години за жените и 73 за мъжете. На обратния полюс е Латвия, където хората са имали най-малък брой години на здравословен живот: съответно - 55 за жените и 52 за мъжете .  Според Евростат най-висока самооценка на здравето си в позитивна посока дават жителите на Ирландия - по 83 процента за жените и мъжете. Обратно - най-ниска самооценка за здравето си дават отново жителите на Латвия - съответно 50 на сто от мъжете и 40 на сто от жените там определят здравния си статус в негативна посока. Ситуацията при съседите ни, които дават позитивна оценка на здравето си, е както следва: в Гърция и Румъния - по 76 процента слагат знак \"плюс\" на здравния си статус, в Македония - 77 процента, в Сърбия - 60 процента. Липсват данни за Турция. В ЕС-28 като цяло 67 на сто от населението на 16 и повече години възприемат здравето си като много добро или добро, 23 на сто го възприемат като задоволително и 10 на сто като \"лошо или много лошо\". Според анализа на Евростат доброто здраве не е самоцел, а е основен определящ фактор за качеството на живота, благосъстоянието и социалното участие на всеки отделен индивид в ЕС и допринася за общия социален и икономически растеж. Много фактори влияят на здравословното състояние на населението в ЕС и те могат да бъдат разрешени чрез здравни и други политики на регионално, национално или европейско равнище, отчита европейската статистика. /НП/", "date": "2019.02.05", "title": "Евростат: Мъжете ни в добро здраве до 67,5 г., а жените-до 64 г."}
{"url": "https://www.monitor.bg:443/bg/a/view/merkel-ot-japonija-predupredi-za-opasnostta-ot-izkustvenija-intelekt-156444", "text": "Германският канцлер Ангела Меркел предупреди днес за рисковете, които носи за \"прозрачния гражданин\" неконтролираното използване на изкуствения интелект. Хората трябва да запазят крайния контрол, призова тя на дискусия със студенти в елитния университет \"Кейо\" в Токио, предаде ДПА. \"Това, което правим, трябва да служи на хората\", подчерта Меркел в края на двудневното си посещение в Япония. \"Един ден със сигурност ще можем да четем мислите на хората\", отбеляза германският канцлер. \"Това може да помогне на хората, които не могат да говорят, но ако всички мисли може да бъдат прочетени от всички хора, човек трябва да се запита: \"Това ли искаме? Какво значи това за социалното взаимодействие?\", попита Меркел. Ще трябва също да говорим по въпроса докога ще можем да запазим своята човешка личност, продължи германският канцлер. С протезиран крак или трансплантиран орган, ти си същият човек. \"Но ако имам чип в мозъка си, за да мога да мисля по-бързо или по-добре, дали тогава съм същият човек? Докъде стига моята човешка същност?\", попита още германският канцлер. \"Това са въпроси, пред които ще трябва да се изправим\". Вярно, че \"не трябва чак толкова да се страхуваме\", че изкуственият интелект ще направи хората \"напълно безполезни\", каза Меркел. Тя посъветва да се свали булото на тайнственост от технологиите. Те трябва да създават нови работни места. Най-важното обаче е, че хората определят \"етичните насоки\" за използването на изкуствения интелект, подчерта Меркел. По-рано днес германският канцлер се срещна с японския император Акихито. В началото на срещата в императорския дворец в центъра на Токио Меркел леко се поклони, а 85-годишният Акихито, облечен в обикновен черен костюм, й стисна ръка. Японският император потвърди пред германския канцлер своето намерение да абдикира в полза на най-големия си син на 30 април. \"Смятам, че наистина ще липсвате на японците, въпреки че те показват разбиране към напредналата ви възраст\", каза Меркел по време на срещата. Германският канцлер се срещна днес и с престолонаследника принц Нарухито, който трябва да възкачи на престола на 1 май.", "date": "2019.02.05", "title": "Меркел от Япония предупреди за опасността от изкуствения интелект"}
{"url": "https://www.monitor.bg:443/bg/a/view/uvelichava-se-broja-na-zasegnatite-ot-rak-u-nas-156448", "text": "България е сред страните с високо засягане от всички видове рак, съобщи проф. Здравка Валерианова, директор на Националния раков регистър. Годишно новооткритите случаи и смъртността също растат. За 2018 г. те са съответно 9% и 6,3% повече, отколкото са били пет годинипо-рано. Европейският регион, където живее по-малко от 1/10 от глобалното население, е вторият по честота на засягане след Азия, като новодиагностицираните са изчислени на 23,4% от всички нови случаи и 20,3% от всички умирания от рак по света. В България около 83 850 са с поне 5-годишна преживяемост след лечение, или 52% от заболелите. Средната за Европа е към 70%. За тези хора прогнозата е да живеят толова, колкото и ако не са имали рак, обясни проф. Валерианова. Най-чести при българските мъже са карциномите на простатата, белия дроб, дебелото черво и пикочния мехур. При жените водещи са ракът на гърдата, матката, дебелото черво и маточната шийка. Ръстът на злокачествените тумори се дължи главно на нарастването на броя на населението по света и неговото застаряване. Но и на липса на профилактика и здравна култура.", "date": "2019.02.05", "title": " Увеличава се броят на болните от рак у нас "}
{"url": "https://www.monitor.bg:443/bg/a/view/cenko-chokov-pak-na-syd-no-za-dokumentna-izmama-156449", "text": "Бившият кмет на врачанското село Галиче отново ще бъде изправен пред съда, но по ново обвинение. Районната прокуратура в Бяла Слатина вече е внесла за разглеждане в съда обвинителен акт срещу него за документна измама. Според прокуратурата от 5 март 2012 до 16 декември 2013 г. Чоков като кмет на Галиче съставил официални документи с невярно съдържание. Сред тях имало пълномощни, различни декларации по Данъчно-осигурителния кодекс и по Закона за нотариусите и нотариалната дейност. Като упълномощители и декларатори в тях фигурирали трите имена и подписите на 14 души от различни населени места в страната. С действията си обвиняемият целял тези документи да бъдат използвани като доказателство за посочените в тях обстоятелства. Предстои съдът да насрочи разпоредително заседание по делото. Срещу Чоков, който в момента е в ареста, се води и друго дело. По него той е подсъдим като лидер на престъпна група за палежи, рекет и побой. Апелативният спецсъд го осъди на четири години и половина затвор. Сега предстои делото да бъде насрочено в апелативния спецсъд. Бившият кмет беше пуснат под домашен арест, но беше засечен в столично заведение. Това стана причина съдът да го върне обратно в килията.", "date": "2019.02.05", "title": "Ценко Чоков пак на съд, но за документна измама "}
{"url": "https://www.monitor.bg:443/bg/a/view/apple-naj-posle-gasi-dylgovete-si-kym-francija-156452", "text": "Технологичната компания Apple се съгласи да изплати голяма сума, с която да погаси дълговете си към Франция, предават от сайта techcrunch.com. Според „Франс-прес“ и „L-Express“ числата могат да стигнат космическите 500 млн. евро (572 млн. долара). Френските власти често осъществяват подобни проверки на технологични гиганти, за да видят къде някои от тях взимат повече, отколкото заслужават. Това ще зачести още повече след като миналия месец Хексагонът обяви, че „Подробният одит на Apple скоро ще бъде публикуван на публичните ни акаунти“, коментират от френската данъчна администрация пред Reuters. Заради тайния характер и правилата за сигурност обаче транзакцията не може да бъде потвърдена. През август 2016 г. Европейската комисия (ЕК) отсъди, че Apple са се възползвали от незаконни данъчни облекчения в периода 2003-2014 г. От компанията се опитаха да оборят, но през септември миналата година платиха определената сума. В момента в сметка за осигуровки и данъци. Въпреки това според френските власти Apple е трябвало да плати повече, затова в момента се разглеждат печалбите на компанията за последните 10 години. Подобен случай бе налице, когато през февруари миналата година от сайта Amazon се съгласиха да платят на Франция данъци в размер от 203 млн. евро (252 млн. долара). От двете страни обаче никой не поясни колко точно е сумата.", "date": "2019.02.05", "title": "Apple най-после гаси дълговете си към Франция"}
{"url": "https://www.monitor.bg:443/bg/a/view/boa-udushvach-izbjaga-ot-chasten-terarium-v-tyrgovski-centyr-156429", "text": "Боа удушвач с дължина около 1,30 метра и тегло 8 килограма избяга от частен терариум в оживен търговски център на пъпа на Пловдив и вся паника у клиентите и продавачи. Липсата на боата била забелязана от собственика на терариума Иво К. Минути след бягството боата била видяна да виси на тавана на тоалетната от момичета, които си изкарали акъла. Никой обаче не посмял да свали влечугото оттам. „И по-добре, защото тези змии са агресивни. Не са отровни, но хапят лошо”, обясни директорът на Природонаучния музей в Пловдив Огнян Тодоров. Според очевидци боата се навряла във вентилацията на търговския обект. „Ако наистина е влязла във вентилацията, ще е много трудно да бъде намерена. А и оттам тя може да излезе навсякъде и по всяко време. Този вид змии се катерят по дърветата. Трябва да се внимава с тях, защото са агресивни по природа”, каза още Тодоров. Клиентки на магазина забелязали змията около 11,30 часа във вторник и подали сигнал на 112. Продавачки обаче забелязали два часа по-рано служители от търговския център, облечени с гащеризони, да търсят нещо. „Около 9 часа беше и работници от търговския център се бяха събрали около терариума и нещо обсъждаха”, разказаха продавачи. Чак когато на 112 бил получен сигналът, тогава районът около терариума бил отцепен от полицаи от Четвърто районно управление на МВР. Собственикът на терариума Иво К. преди няколко години бил служител на Природонаучния музей, откъдето бил махнат от предишен директор. „За да има такива екзотични животни, трябва да притежава разрешителни”, коментираха хора от бранша. По думите на Огнян Тодоров и собственикът сам може да си хване боата удушвач, стига да я установи къде се крие. „И ние можем да му я хванем, ако я видим къде е. Но ако наистина е във вентилацията, трудна работа”, каза още директорът на Природонаучния музей в Пловдив. И до момента експерти издирват боата беглец.  ", "date": "2019.02.05", "title": "Боа удушвач избяга от частен терариум в търговски център"}
{"url": "https://www.monitor.bg:443/bg/a/view/es-otpuska-5-mln-evro-humanitarna-pomosht-za-venecuela-156432", "text": "Европейската комисия съобщи, че отпуска пет милиона евро хуманитарна помощ за Венецуела. Комисията ще открие свое хуманитарно представителство в столицата Каракас, добави говорител на институцията. Той отбеляза, че от миналата година насам ЕС е осигурил за Венецуела 40 милиона евро хуманитарна подкрепа, предназначена за най-бедните хора. Средствата ще послужат за спешни лекарски грижи, достъп до вода, почистващи средства и до училище. ЕК добавя, че вече пета година Венецуела е в икономически срив, нанесъл щети на образователната система и здравеопазването, довел до глад и недостиг на лекарства, до насилие и несигурност. Допълва се, че най-засегнати са децата, жените и възрастните хора. Междувременно венецуелският президент Николас Мадуро нарече \"отблъскващ и жалък\" призива на Групата от Лима, която поиска смяна на режима във Венецуела и прикани армията да подкрепи лидера на опозицията Хуан Гуайдо, предаде Франс прес. В реч на церемония в Каракас по случай годишнината от неуспешния военен бунт на Уго Чавес на 4 февруари 1992 г., президентът социалист отправи критики към европейските страни, които признаха самопровъзгласилия се за временен президент Хуан Гуайдо.  Групата от Лима освен това поиска армията да позволи достъп на хуманитарна помощ във Венецуела, където има недостиг на основни храни и продукти. \"Едното им искане е по-малоумно от другото\", каза венецуелският президент. Мадуро заклейми и изявленията на президента Доналд Тръмп за възможността САЩ да използват военна сила във венецуелската криза: \"Сякаш става дума за ваканция в Маями Бийч - така говори за възможността от нахлуване. Това е лудост, господин Тръмп\".", "date": "2019.02.05", "title": "ЕС отпуска 5 млн. евро хуманитарна помощ за Венецуела"}
{"url": "https://www.monitor.bg:443/bg/a/view/marija-gabriel-bezopasnostta-na-decata-onlajn-iziskva-mobilizacija-na-vsichki-niva-156441", "text": "Съсредоточени сме повече от всякога върху начините за подобряване на безопасното и приобщаващо използване на цифровите технологии, особено сред децата и младите хора. Мотото за 2019 г. \"Заедно за по-добър интернет\" ни напомня, че нито една държава, нито една организация не може да действа ефективно самостоятелно, когато става въпрос за безопасността в интернет.  Това заяви българският еврокомисар Мария Габриел по време на дискусия с учениците от българската секция в Европейското училище в Брюксел. Поводът беше Международният ден за по-безопасен интернет, който отбелязваме на 5 февруари. Според Габриел координацията и сътрудничеството между държавите членки са изключително важни. Българският еврокомисар по цифровата икономика и общество Мария Габриел, която стартира на тази дата през миналата година европейска кампания #SaferInternet4EU, обяви създаването на нова експертна група за по-безопасен интернет за децата. Групата ще се състои от представители на държавите членки (плюс Исландия и Норвегия )и задачата й ще бъде да допринесе за политиката за по-безопасен за децата интернет, като предложи конкретни мерки и действия.  Мария Габриел проведе дискусия с българчетата и техни френски връстници от средното училище за опасностите, които дебнат в интернет, и за начините да се предпазват от тях. Децата представиха пред комисаря ни резултатите от съвместна творческа инициатива за изработването на плакат, посветен на Деня за по-безопасен интернет, с тяхното разбиране за безопасността онлайн и призив за действие към ангажираните институции и организации. Учениците показаха добри познания как да реагират при някои заплахи онлайн, но за много от новите научиха от дискусията с комисаря. Мария Габриел специално привлече вниманието на децата към основните правила за кибер хигиена и ги насърчи да споделят с родителите и учителите си винаги, когато се почувстват застрашени в интернет.  След дискусията с българските ученици, българският еврокомисар проведе граждански диалог с около 500 ученици от всички езикови секции в Европейското училище, в който представи резултатите от едногодишната си кампания #SaferInternet4EU (с обхванати 15 500 училища и близо 3 милиона европейци) и сподели за работата на Европейската комисия за осигуряването на по-безопасна и надеждна онлайн среда за децата.", "date": "2019.02.05", "title": "Мария Габриел: Нито една страна не е ефективна сама, когато става дума за безопасност в интернет"}
{"url": "https://www.monitor.bg:443/bg/a/view/olimpijski-shampioni-idvat-za-svetovnoto-po-shorttrek-156451", "text": "Десет олимпийски шампиони от последните две зимни игри ще пристигнат в София за световното първенство по шорттрек от 8 до 10 март. Надпреварата ще е в зала \"Арена Армеец\" и в нея ще са битките за 10 комплекта медали - по 5 при мъжете и жените. Това обявиха организаторите, представени от президента на БФ кънки Христо Турлаков, Евгения Раданова и Биляна Пиронкова. Това ще е петото първенство на планетата, организирано от БФ кънки. За първи път страната ни посрещна такъв шампионат през 1999 г., когато Евгения Раданова спечели сребро на 500 м, а щафетата за жени - бронз. В \"Арена Армеец\" ще бъда монтирана преносима пързалка, осигурена от Министерството на младежта и спорта, на която през 2018-а беше световното за юноши и девойки. Очакват се над 150 състезатели от 35 страни. Крайният срок за подаване на заявки е 15 февруари. До момента такива са подали малко над половината отбори. Общият брой на заявените състезатели и членове на техните екипи е 189. Очаква се броят им да нарасне почти двойно. Голямата звезда при мъжете е многократният олимпийски и световен шампион при мъжете Шарл Амлен (Кан), след чиито конкуренти са кореецът Дае Хон Хван, Шандор Лю Шаолин (Унг) и Дацзин У (Кит). При жените идват 5 световни шампионки от Република Корея и Китай, Елис Кристи (Вбр) и лидерката в световната ранглиста Сузане Шултинг (Хол). България ще бъде представена от Катрин Маноилова, Зорница Пенчева, Анна Якимова, Лилия Джустрова, Димитър Георгиев и Калоян Ангелов. При жените ще имаме и щафета на 3000 м. Според координатора Евгения Раданова добро представяне ще е влизане в 1/4-финалите (16-о - 20-о място). Най-добрата състезателка в момента Катрин Маноилова е имала контузии, които на два пъти са нарушили нейната подготовка от началото на сезона. \"Сега Катрин набира скорост и се надявам да се представи най-добре през българска публика\", уточни Евгения Раданова. Комплектите медали, за които ще се води битката в \"Арена Армеец\" са за дисциплините 1500, 500 и 1000 метра. Голямата титла за най-добрите в крайното класиране ще стане ясна след всички дистанции и щафетите 3000 м за жени и 5000 м за мъже. Огромен е медийният интерес от страна на журналисти към надпреварата. Очаква се броят на акредитираните медии да достигне до 80. Бюджетът на шампионата е около 1 000 000 лева, като по-голямата част е осигурен от Министерството на младежта и спорта.", "date": "2019.02.05", "title": "Олимпийски шампиони идват за световното по шорттрек"}
{"url": "https://www.monitor.bg:443/bg/a/view/gerb-bsp-ima-strategija-za-komprometirane-na-izborite-156450", "text": "Очевидно започва осъществяване на стратегия на БСП за компрометиране на предстоящите избори. Това заяви председателят на правната комисия в НС Данаил Кирилов в отговор на лидера на БСП Корнелия Нинова, че с готвените промени в Изборния кодекс (ИК) ще бъде узаконена диктатура в страната и ще се фалшифицират предстоящите избори. От БСП предлагат промените в ИК да се отложат и да остане да действа старият закон. По думите на Нинова досега решенията на избирателните комисии се вземат с две трети мнозинство, като това предполага участие на всички партии. С промените при падащ кворум тези решения ще се вземат с обикновено мнозинство, обясни Нинова. Сред другите промени в Изборния кодекс, внесени от ГЕРБ, е и отпадането на възможност да обжалваш при съмнение за фалшификация на вота, посочи Нинова. От ГЕРБ категорично отхвърлиха твърденията на БСП и обявиха, че са неверни. Управляващата партия изрази и несъгласие със смяната на членовете на ЦИК преди изборите, защото вече били опитни, а един нов състав щял да затрудни работата на комисията. Кирилов изтъкна, че  неприятното е, че започва очевидно осъществяване на стратегия на БСП за компрометиране на предстоящите два изборни процеса - тези, които са за избор на представители в ЕП и тези, които са за представители и органи в местната власт и местното самоуправление. „Нищо вярно не представи на вашето внимание г-жа Корнелия Нинова и колегите, които й помагаха в това изложение. Напротив изложението беше в голяма степен правно абсурдно и въобще не кореспондираше със статута на внесените законопроекти по отношение на ИК, както и с направените предложения“, заяви Кирилов и допълни, че „опозицията търси конфронтация, а не честни избори. Депутатът от ГЕРБ Тома Биков пък коментира, че никъде по света няма авторитарен режим с 95 депутата, в коалиция и с президент в опозиция. „Понеже се чу една патетика за авторитаризъм, за отнемане на свободата, ще спасяват демокрацията, първо ще й припомня, че сегашното правителство има 95 мандата от 240 и управлява в коалиция. Няма никъде по света и никога не е имало подобен авторитарен режим“, обърна се Биков към Нинова.", "date": "2019.02.05", "title": "ГЕРБ: БСП има стратегия за компрометиране на изборите"}
{"url": "https://www.monitor.bg:443/bg/a/view/chistjat-70-km-reki-v-sofija-prez-tazi-godina-156430", "text": "70 км речни корита на територията на Столичната община ще бъдат почистени през тази година. Това съобщи кметът на София Йорданка Фандъкова, която провери готовността за реакция при повишаване на нивата на реките и язовирите при топенето на снеговете на дирекциите „Аварийна помощ и превенция“ и „Околна среда“. Градоначалникът обясни, че през 2019 г. общината е планирала 1,7 млн. лв. само за почистване на реки и язовири. От „Московска“ 33 припомнят, че отоворността за състоянието на речните корита е на всички - на общинските власти, на гражданите, и призоват всички заедно да се включат в превенцията срещу наводнения. „На територията на Столична община преминават много реки, от които четири са основните. Отговаряме и за един важен участък от река Искър. Миналата година почистихме пет километра от Искър, сега сме подготвили проект за още десет“, обясни Фандъкова. Предстои и ремонт на участъка от лявата дига на р. Лесновска, за което са осигурени над 1 млн. лв. Във връзка със затоплянето на времето и предстоящото снеготопене от „Московска“ 33 следят денонощно нивата на реките и язовирите. В момента общината разполага с 23 станции, от които отговорните служби получават информация за състоянието на реките. Предстои десет нови станции да бъдат монтирани на различни точки в града. Фандъкова обясни, че аварийната дирекция вече разполага и с кран, нов багер и машина, която улеснява екипите при полагането на диги. „Четири екипа от общо 40 души дежурят с обходи на рискови участъци и координират дейността и на всички останали служби като Столичен инспекторат, Дирекция по околна среда, районните кметове, както и със Столична пожарна безопасност и „Напоителни системи София“. По думите на Фандъкова при евентуално сериозно снеготопене няма да има рискове за хората. „Превенцията за мен е ключова задача особено в тези сезони. Нивата на четирите главни реки на територията на столицата се наблюдават денонощно“, изтъкна кметицата и допълни, че към момента няма рискове за преливане на реки и язовири.", "date": "2019.02.05", "title": "Чистят 70 км реки в София през тази година"}
{"url": "https://www.monitor.bg:443/bg/a/view/ukrepvat-propadnalata-diga-na-r-chaja-sys-skandal-156438", "text": "С гръмък скандал започна укрепването на пропадналата дига на река Чая при село Катуница. Кметът на община Садово Димитър Здравков, който е от БСП, се накара гръмко на шефката на „Напоителни системи” Снежина Динева. Причината градоначалникът да изтърве нервите си е фактът, че и до момента не е ясно чия е собствеността върху пропадналата дига и защо институциите са допуснали цели 5 години местна фирма да добива незаконно инертни материали от реката. Така коритото на Чая било преместено, водите „удряли” по изградената през 1973г. бетонова дига и я разрушили. Проблемният участък от дигата събра този вторник министъра на околната среда Нено Димов, областния управител Здравко Димитров, кметове и депутати. „Днес ми се обадиха от кабинета на министъра на земеделието и ми каза, че укрепването на дигата е работа на „Напоителни системи”. Два – три дни вие отричахте дигата да е ваша работа. Не се работи така. На тези хора с къщите отсреща ако им се наводнят, какво ще им кажете. Ако не беше дошъл министърът и вие нямаше да се появите”, се развика срещу Динева Здравков. Областният управител Здравко Димитров се чудеше как да успокои страстите, така че разговорът да протече в нормален тон. „Винаги съм била тук и миналата година също”, се опита да вземе думата Снежина Динева. „От вашето явяване няма никакви резултати. Ако искате утре цялото село ще се съберем да кажат хората какво сте направили. Погледнете само ботушите, с които идвате. По 200 лева ви струват ботушите”, не спираше Димитър Здравков. Динева едва успя да вземе думата, за да обясни, че „Напоителни системи” са поели възстановяването на пропадналото съоръжение, тъй като е било обявено частично бедствено положение. Иначе чия е въпросната дига, не е ясно. Предполага се, че е на Министерството на земеделието, чийто представител в лицето на зам.-министъра Атанас Добрев също бе дошъл край Катуница. „По разпореждане на премиера Борисов дойдох да видя как се движат събитията с отклоняването на реката. В момента се отваря старото русло на реката, където е текла преди няколко години, за да може веднага да започне ремонтът на подпорната стена”, обясни екоминистърът Нено Димов. Той уточни, че връзка с МЗХГ и с „Напоителни системи” се поддържа непрекъснато. Работата по укрепването на дигата ще е в 24-часов режим и ще продължи дотогава, докато бъде възстановена. „Напоителни системи” изпълняват функцията постоянна защита от вредното въздействие на водите. Като такива сме тук и аварийно извършваме ремонтно-възстановителните работи. Въз основа на закона за водите, стопанисвайки дигата, имаме договор с МЗХГ. Поради тази причина и във връзка със закона за защита от бедствия, затова сме тук – за аварийни ремонтно-възстановителни работи на дигата. Ние влизаме аварийно да работим по реката”, каза Снежина Динева. Мястото, където е полупропадналата дига е извън регулацията на Катуница. Навремето там е било опитното поле на бившето Земеделско училище и в момента се води земеделска земя. Местните хора в Катуница се ядосват, че институциите не могат да изправят на съд фирмаджията, който е добивал незаконно инертни материали от река Чая. Правени са проверки и са установявани местата, откъдето се копае незаконно, но тъй като нарушителите не са били хващани на място, извършителят се водел неизвестен. Миналия септември била сезирана и прокуратурата.", "date": "2019.02.05", "title": "Укрепват пропадналата дига на р. Чая със скандал (СНИМКИ, ВИДЕО)"}
{"url": "https://www.monitor.bg:443/bg/a/view/papa-francisk-s-istoricheska-mesa-v-abu-dabi-156437", "text": "Папа Франциск приключи днес посещението си в Обединените арабски емирства, като отслужи меса, превърнала се в историческо събитие - най-голямото публично християнско богослужение на Арабския полуостров, където е родното място на исляма, предаде Франс прес. Според организаторите общо 175 000 души са присъствали на богослужението на стадион \"Зайед спортс сити\" в Абу Даби, най-големият в емирствата. Повече от 2000 автобуса превозваха безплатно тази сутрин хора от цялата страна за събитието. При появяването на папамобила публиката бурно приветства Светия отец. В проповедта си на италиански, излъчвана едновременно на огромни екрани с превод на арабски и английски, папата се обърна директно към католиците в ОАЕ - около един милион от общо деветмилионното население, 85 процента от което са чужденци. \"Със сигурност не ви е лесно да живеете далеч от дома и любимите си хора и може би усещате несигурност за бъдещето. Знайте, че Господ не изоставя народа си\", каза Светият отец. Папа Франциск напомни на паството си, че не е необходимо да извършваш свръхчовешки дела, за да си вярваш - намек за амбициозните проекти в емирствата, сред които и най-високият небостъргач на света. \"Исус не иска от нас големи дела или да привличаме вниманието към себе си с необикновени постъпки. Той иска от нас да създадем само едно произведение на изкуството, постижимо за всички - собствения ни живот\", подчерта папата. Светият отец се срещна вчера с лидерите на ОАЕ и подписа декларация за \"човешко братство\" с ръководителя на египетския университет \"Ал Азхар\" шейх Ахмед ат Тайеб, припомня Асошиейтед прес.", "date": "2019.02.05", "title": " Папа Франциск с  историческа меса  в Абу Даби"}
{"url": "https://www.monitor.bg:443/bg/a/view/avstraliec-tvyrdi-che-e-sin-na-kamila-i-charlz-156434", "text": "Австралиецът Саймън Доранте-Дей твърди, че британският принц Чарлз и съпругата му, херцогинята на Корнуол Камила, са неговите истински родители, както и че принцеса Даяна навремето е знаела за съществуването му. Петдесет и две годишният мъж казва, че е плод на аферата между престолонаследника и неговата възлюбена. Саймън Доранте-Дей смята, че е бил заченат, когато Камила е била на 18 години, а Чарлз - на 17. Австралиецът за първи път излезе с това твърдение през 2016 г. Сега, в интервю за сп. \"New Idеa\", той е заявил, че разполага с нови доказателства за произхода си, в това число със своя фотография като тийнейджър. Саймън Доранте-Дей, баща на девет деца, е роден на 5 април 1966 г. близо до Портсмут. Осиновен е на 18-месечна възраст от Карън и Дейвид Дей. \"Бях много близък с баба ми. Тя неведнъж ми е казвала, че съм дете на Чарлз и Камила. Не само го намекваше, а го заявяваше направо\", казва Саймън Доранте-Дей за списанието.  Австралиецът, който живее в Куинсланд, вярва, че самоличността му е щяла да бъде разкрита преди 22 години, ако не е била трагичната смърт на принцеса Даяна. Лейди Ди загина в автомобилна катастрофа на 31 август 1997 г. \"По това време битуваха всевъзможни слухове около кралското семейство и моето съществуването беше един от тях. Мисля, че Даяна беше стигнала до онзи момент, когато търси отговори за живота си, за проявената към нея несправедливост, и беше готова да ги разкрие публично\", казва Саймън Доранте-Дей. Относно своя споделена във Фейсбук снимка като тийнейджър австралиецът казва: \"Някои коментират, че костната структура на лицето ми е същата като на Нейно Величество. Не липсва и прическа в стил Камила\". Един от коментарите гласи: \"Уилям прилича малко на теб на тази възраст\".  Съпругата на Саймън Доранте-Дей, Елвиана, също вярва във връзката му с кралското семейство. От \"Дейли експрес\" отбелязват, че са получили отказ на молбата за коментар, отправена към официалната резиденция на принц Чарлз, Кларънс хаус.", "date": "2019.02.05", "title": "Австралиец твърди, че е син на Камила и Чарлз"}
{"url": "https://www.monitor.bg:443/bg/a/view/fake-news-digest-peevski-targeted-by-mediapool-with-another-bulgartabac-fake-news-156433", "text": "If practice makes perfect, the regurgitation of talking points makes for ultimate disinformation. Goebbels came up with essentially the same philosophy nearly a century ago, but it is being employed to this day by the Bulgarian followers of the Nazi minister of propaganda working for the slandering machine of the indicted oligarchs-turned-publishers led by Ivo Prokopiev. It is a 24/7 operation producing an avalanche of fake news items against the sworn enemy of its masters – lawmaker and Telegraph Media publisher Delyan Peevski, who has become a thorn in the side of oligarchs in Bulgaria because of his legislative initiatives. This week’s tone for fake news was set, as is tradition, by Mediapool, the website serving the interests of former PM Ivan Kostov and the oligarchy. Obviously in the grips of an existential crisis over the concoction of new talking points, the team of Stoyana Georgieva, aka the godmother of fake news, resorted to the old false thesis about an imaginary connection between Peevski and Bulgartabac and attached it to a piece of news that had nothing to do with the lawmaker. The occasion exploited for this trick was the start of Prosecutor-General Sotir Tsatsarov and Minister of Interior Mladen Marinov’s visit to the United Arab Emirates (UAE), during which the two officials are expected to discuss cooperation in combating organised crime and terrorism. As any sensible person would guess, the visit has nothing to do with MP Delyan Peevski. A connection between the two can be made only by a mind apt to indulge in conspiracy theories and talking points authored by oligarchs. Which of the two served as the driving factor behind the article on the UAE visit, that we do not know, but the fact remains that at some point the text enters a paragraph absurdly connecting the visit to a claim that the tobacco company Bulgartabac is a major exporter of cigarettes for the emirates and to the false thesis that Peevski is linked to the company. This thesis has been disproven dozens of times and can be exposed as a slandering statement by a simple visit to the country’s public registers. Those clearly show that the lawmaker has never been in control of the company, and that he sold his 5% minority share in 2016. And since the team of Mediapool, just like all Bulgarian citizens, has free access to the Commercial Register, the only explanation as to why the dissemination of fake news persists is the fact that Ivo Prokopiev, the ultimate ringleader for the website, and Stoyana Georgieva, its official owner and former spokesperson for Ivan Kostov, are obsessed with attacking Peevski and anyone else who seeks justice in Bulgaria. Under the power of this fixation, Mediapool and the rest of the cogs in the oligarchy’s slandering machine have no scruples involving foreign institutions too. Several years ago, for example, in an attempt to support her bosses’ theses, Georgieva announced that the European Commission had sent a letter asking for the resignation of the country’s top prosecutor. The information had to be officially refuted by the Commission.", "date": "2019.02.05", "title": "Fake News Digest: Peevski targeted by Mediapool with another Bulgartabac fake news"}
{"url": "https://www.monitor.bg:443/bg/a/view/spad-na-sdelki-i-ceni-veshtajat-imotni-brokeri-156443", "text": "До края на годината може да се очаква спад на броя на сделките и на цените на жилищата, прогнозират от една от големите посреднически имотни агенции. Оперативният й директор Гергана Тенекеджиева поясни, че в края на 2018-та за първи път е отчетено намаляване на сделките финансирани с ипотечен кредит, като за София то е 16,7%, а за страната доближава една четвърт. По думите й едновременно с това се забелязва и увеличаване на жилищните заеми, при които се иска по-голям процент от цена на купувания имот като кредит. Анализите на фирмата показват, че през миналата година с около 10% се е подобрила достъпността до жилищните имоти в София. Въпреки продължаващия ръст на цените, за периода се наблюдава увеличение на работните заплати с 20%. От компанията дават реален пример със семейство, което в края на 2018 г. купува тристайно жилище с площ 100 кв. м в кв. Младост на стойност 121 000 евро (1210 евро/кв. м). Разполага със спестени 25 000 евро, а за останалата част тегли ипотечен кредит за срок от 20 години. В разглеждания случай месечната вноска се равнява на 532 евро или 68% от средната работна заплата за София. Две години по-рано дължимото към банката би било 511 евро заради по-ниската цена за единица площ - 1045 евро, въпреки по-високата лихва. Съотнесено към средното месечното възнаграждение - малко под 650 евро, представлява почти 80%. В първия пример от 2018 г. при двама работещи домакинството отделя около 35% от общия си доход, при средна работна заплата, за да покрива заема, докато купувачите през 2016 г. трябва да предвидят малко над 40%. „Предвид очакванията за поетапно покачване на лихвите, задължително условие при тегленето на кредит е да се предвиди евентуално поскъпване и да се калкулира как то ще се отрази върху месечната вноска. Числата показват, че клиентите, сключили сделка през 2018 г., ще могат да изплащат и по-скъпи вноски при увеличение с 0.25 или 0.5 процентни пункта, без да нарушават финансовия си комфорт“, допълва Гергана Тенекеджиева. Според изпълнителният директор на агенцията Георги Павлов, обаче, все още пазарът на жилища в страната е основно за около 10% от най-успелите хора в България, които се чувстват сигурни в бъдещето. По думите му това са състоятелните българи и тези със доходни професии, като напр. IT-специалистите.", "date": "2019.02.05", "title": "Спад на сделки и цени вещаят имотни брокери"}
{"url": "https://www.monitor.bg:443/bg/a/view/mej-pri-unker-v-chmetvyrtyk-156436", "text": "Председателят на Европейската комисия Жан-Клод Юнкер ще приеме в четвъртък британския премиер Тереза Мей, съобщи говорител на институцията. Очакваме Мей да ни опише вижданията си за бъдещето. Юнкер ще я приеме отново с удоволствие, каза говорителят. Становището на ЕС е ясно. Очакваме да научим какво ново има да ни каже Мей, добави той. Говорителят опроверга твърденията на британски депутати, че е възможно ЕС да даде допълнителни правни гаранции по отношение на предпазния механизъм за ирландската граница, залегнал в споразумението за оттеглянето на Великобритания. ЕС многократно заяви, че споразумението не подлежи на предоговаряне и определи предпазната мярка като застраховка за работата на единния пазар.", "date": "2019.02.05", "title": "Мей при Юнкер в четвъртък "}
{"url": "https://www.monitor.bg:443/bg/a/view/pentagonyt-predupredi-isljamska-dyrjava-se-zavryshta-do-godina-156431", "text": "\"Ислямска държава\" се прегрупира, предупреждава нов доклад на Пентагона, който подчертава постоянно променящата се заплаха в сферата на сигурността в Близкия изток. Според американското военно министерство терористите се прегрупират по-бързо в Ирак в сравнение със Сирия. Оценката е изготвена след решението на САЩ да изтеглят войските от Сирия. Докладът на военното министерство на САЩ потвърждава историята на американската медия от миналата седмица. Ведомството предупреждава, че ИД може да възвърне територията си от 6 до 12 месеца при отсъствието на военно присъствие. Подчертава се, че ако не бъдат преодолени социално-икономическите и политическите проблеми от националните и местните власти в Ирак и Сирия, както и разногласията между различните мюсюлмански групи, много е вероятно ДАЕШ да се възползва от възможността и условията за повторна поява и установяване на териториален контрол. Допълва се, че „Ислямска държава“ възстановява възможностите си по-бързо в Ирак в сравнение със Сирия, но при отсъствие на сили за борба с тероризма, \"Ислямска държава\" вероятно ще възстанови позициите си в Сирия от 6 до 12 месеца. Докладът покрива тримесечен период - от 1 октомври до 31 декември 2018 г. На 19 декември 2018 г. президентът на САЩ Доналд Тръмп обяви, че изтегля американските сили от Сирия. Пентагонът предупреждава още, че терористичната групировка привлича по 50 нови чуждестранни бойци всеки месец и продължава да събира средства в Сирия чрез контрабанда на петрол, данъци, изнудване и отвличания в райони, които не контролира. Междувременно контролираният от републиканците Сенат на САЩ гласува снощи символична поправка, която силно се разминава с политиката на президента Доналд Тръмп, като се обявява срещу плановете му за спешно изтегляне на американските войски от Сирия и Афганистан, предаде Ройтерс.  Със 70 гласа срещу 26 бе приета необвързваща поправка, предложена от лидера на републиканците в Сената Мич Макконъл, в която се казва, че горната камара продължава да вижда \"сериозна заплаха\" за САЩ в действията на екстремистките ислямистки групи в двете страни. В текста се признава, че има напредък в борбата срещу \"Ислямска държава\" и „Ал Каида“ в Сирия и Афганистан, но се предупреждава, че прибързано изтегляне без ефективни гаранции за затвърдяване на победите там могат да дестабилизират района и да създадат вакуум, който да бъде запълнен от Иран или Русия.  Призовава се президентът Тръмп да гарантира \"трайния разгром\" на тези опасни групировки, преди да предприеме изтегляне от двете страни.  Приетата поправка е част от всеобхватен законопроект за сигурност в Близкия и Средния Изток, който се очаква да бъде гласуван в Сената съвсем скоро. За да стане закон, обаче, той трябва да бъде приет и от контролираната от демократите Камара на представителите, в която почти сигурно ще претърпи значителни изменения. Тази нощ Доналд Тръмп трябва да произнесе речта за \"Състоянието на съюза\". Източници от Белия дом твърдят, че Тръмп ще представи двупартийна и оптимистична визия за страната, но признават, че и спорната тема за имиграцията ще залегне в текста. Освен това в интервю в неделя президента отказа да даде подробности за бъдещата си среща със севернокорейския лидер Ким Чен Ун, но намекна, че те вероятно ще се съдържат в обръщението към нацията. Очаква се в речта си Тръмп да наблегне на националното единство на фона на дълбокото противопоставяне между демократи и републиканци в Конгреса относно приоритетите във финансирането.", "date": "2019.02.05", "title": "Пентагонът предупреди: „Ислямска държава“ се завръща до година "}
{"url": "https://www.monitor.bg:443/bg/a/view/7-meseca-zatvor-za-shofior-ot-kustendil-shampion-v-klasacijata-na-kat-po-narushenija-156423", "text": "7 месеца ще лежи в затвора шофьор от Кюстендил, който се оказа топ нарушител на Закона за движение по пътищата. Подсъдимият В. Т. е бил многократно наказван по административен ред. Освен това имал наложено наказание от седем месеца „лишаване от свобода“ с тригодишен изпитателен срок за шофиране след употреба на алкохол. Мъжът е бил лишен и от правото да управлява МПС за срок от петнадесет месеца. На 18.03.2017 г. водачът бил спрян за проверка от служители на сектор „Пътна полиция“, в хода на която било установено, че вместо контролен талон носи връчено наказателно постановление за нарушение на ЗДвП, с изтекъл срок на плащане. Последвало изземване на свидетелството му за управление на МПС и издаване на заповед за прилагане на принудителна административна мярка до заплащане на дължимата глоба. Близо година по-късно – на 20.02.2018 г и на 21.02.2018 г., подсъдимият Т., въпреки че бил в срока на изтърпяване на тази мярка, отново управлявал превозно средство – лек автомобил „Рено“. Образувано било досъдебно производство, което приключило с внасяне на обвинителен акт в Районен съд – Кюстендил. В съдебното заседание се постигнало споразумение, с което на В.Т. му е било наложено наказание една година „лишаване от свобода“ и глоба в размер на двеста лева. По-късно същия ден – на 21.02.2018 г. В.Т. пак бил спрян за проверка от служители на сектор „Пътна полиция“ и тестван за употреба на алкохол. По надлежния ред било установено, че той се намира под влияние на алкохол – над 1,2 промила. След поредния гаф на кюстендилеца последва дело, което приключи със споразумение. След като В. Т. напълно призна вината си, той влиза за 7 месеца в затвора, като отделно от това остава без книжка за 1 година.  ", "date": "2019.02.05", "title": "7 месеца затвор за шофьор от Кюстендил, шампион в класацията на КАТ по нарушения "}
{"url": "https://www.monitor.bg:443/bg/a/view/prieha-budjeta-za-2019g-na-ruse-156425", "text": "След продължили около три часа дебати на днешното извънредно заседание на Общинския съвет в Русе бе приет бюджетът за 2019 г. на общината. „За“ гласуваха 37, „против“ бяха 9, а трима се въздържаха. През тази година Русе ще разполага със 113 990 993 лева, без преходен остатък, което е с осем процента повече в сравнение с предишната година. Рамката на бюджет 2019 е най-високата до момента. Сред основните акценти е продължаването на социалната политика на общината. Заделени са средства за асистирана репродукция, за подпомагане дейността на различни клубове и др. Предвидено е изграждане на ново улично осветление и благоустрояване на квартали. Заложени са повече средства за поддържане на детски площадки – 120 000 лева. Ще бъдат обновени 20 детски площадки, а за ремонт ще бъдат подготвени още 25. Местата за фитнес на открито ще се увеличат с две, ще има още две и за стрийт фитнес. Общо 150 000 лева ще се вложат в дворните пространства на детските градини. Предвижда се и изграждането на голям плувен комплекс, спортна зала в СУ „Васил Левски“ и др., както и изпълнението на ключови проекти по европрограми. Традиционно и през тази година са заделени средства за малките населени места в общината, с които ще се финансират неголеми проекти.", "date": "2019.02.05", "title": "Приеха бюджета  за 2019 година на Русе"}
{"url": "https://www.monitor.bg:443/bg/a/view/bashta-opita-da-podkupi-policai-za-da-spasi-sina-si-narushitel-156421", "text": "Баща се е опитал да подкупи с 20 лв. пазарджишки полицаи, за да ги умилостиви и да не пишат фиш на сина му-нарушител. Органите на реда обаче щракнали белезници на родителя, който освен с акт се сдобил и с бързо полицейско производство за предлагане на подкуп на длъжностни лица. Случката се е разиграла в ромския квартал“ Изток“ в областния град, на улицата срещу сградата на Полицейския участък в района. Там се намира и Основно училище“ Св.св.Кирил и Методий“. Двамата униформени спрели за проверка лек автомобил, управляван от млад мъж, а до него пътувал и баща му. Водачът шофирал без включени светлини и полицаите предприели действия по съставянето на фиш. 53-годишният баща М.Е. пък не носел със себе си документи за самоличност. С цел да повлияе на решението на униформените да му съставят акт той подхвърлил банкнота с номинал от 20 лева. С това си действие той не само не решил проблема, а само го задълбочил. Така освен с акт М.Е. се сдобил и с бързо полицейско производство за предлагане на подкуп на длъжностни лица.  ", "date": "2019.02.05", "title": "Баща опита да подкупи полицаи, за да спаси сина си-нарушител"}
{"url": "https://www.monitor.bg:443/bg/a/view/national-geographic-kupi-dokumentalen-film-na-di-kaprio-za-3-miliona-156424", "text": "„Море от сенки“ (Sea Of Shadows) е най-високо оцененият (поне финансово) документален филм в рамките на кинофестивала Сънданс тази година. Това стана ясно, след като от National Geographic Documentary Films заявиха желанието си да преброят сумата от 3 милиона долара, за да се сдобият с правата за световно разпространение на заглавието. „Море от сенки“ е режисиран от Ричард Ладкани, изпълнителен продуцент на проекта пък е холивудският ас Леонардо ди Каприо. Филмът проследява пътя на следователи, журналисти и мексиканските военноморски сили в опит за спасението на най-малкия вид кит (вакита) от изчезване. Според откритията на Ладкани, за застрашаването на животното са отговорни мексиканските наркокартели и китайската мафия. Световната премиера на „Море от сенки“ се състоя на 27 януари, а по-късно филмът спечели и наградата на публиката за документално кино на форума.", "date": "2019.02.05", "title": "National Geographic купи документален филм на Ди Каприо за $3 милиона"}
{"url": "https://www.monitor.bg:443/bg/a/view/andjelina-djoli-poseti-naj-golemija-bejanski-lager-v-sveta-snimki-156426", "text": "Холивудската красавица Анджелина Джоли посети най-големия бежански лагер в света, където са настанени почти милион мюсюлмани рохинги, за да привлече вниманието върху съдбата им преди призива на ООН да бъдат набрани 920 милиона щатски долара. Преди 18 месеца над 730 000 рохинги избягаха от Мианма, където основна религия е будизмът, а причината е страх от етническо прочистване. Сега те живеят в лагери в съседен Бангладеш. Говорител на Агенцията на ООН за бежанците заяви, че актрисата ще посещава лагерите три дена като специален пратеник на организацията, за да \"прецени\" нуждите на рохингите и предизвикателствата пред Бангладеш като приела ги страна. Звездата от „Господарка на злото“ ще се срещне с министър-председателя шейх Хасина Вазед, който спечели общественото одобрение, като се ангажира да не репатрира рохинги против волята им, както и с министъра на външните работи Абул Хасан Махмуд Али. Това е първото посещение на Джоли в Бангладеш, но тя се е срещала с рохинги в Мианма през 2015 г. и в Индия през 2006 г.", "date": "2019.02.05", "title": "Анджелина Джоли посети най-големия бежански лагер в света (СНИМКИ)"}
{"url": "https://www.monitor.bg:443/bg/a/view/bylgarska-dizajnerka-obleche-nikol-shercinger-snimka-156428", "text": "Суперзвездата Никол Шергингер блесна в тоалет на българска дизайнерка. Певицата е поредната известна личност, доверила се на уменията на Невена Николова. Нежната половинка на ракета № 1 у нас Григор Димитров заложи на рокля с изящна бяла дантела, дело на Николова. Тя е покрита с много пайети и ситни цветя в горната част, както и с десетки метри от висококачествена коприна в полата. Силуетът подчертава фигурата на изпълнителката на Don't Hold Your Breath. „Често известни личности искат тоалети от нас, но ние подбираме клиентите си. сподели пред „Монитор“ дизайнерката. Това е често поръчван модел и преди години актриса се е разхождала с такава рокля на червения килим. Никол побърза да качи снимка с облеклото в социалните мрежи, като се вижда как стилисти оправят прическата й. Поводът явно е специален, но текстът към кадъра гласи само: Тази мистерия провокира шеги от страна на родните фенове, че Никол ще се разходи до олтара с Гришо. Случаят с певицата е класически – пиар екипът й се е свързал с Николова и е поискал няколко тоалета. Припомняме, че наскоро това се случи и с британската актриса Елизабет Хърли. Тя също обра овациите с тоалет на дизайнерката на парти по случай рождения ден на Дейвид Фърниш, който е дългогодишният партньор на сър Елтън Джон. Дни преди събитието мениджърът на Хърли се свързва с Невена, с молба да подбере няколко тоалета за различни светски изяви, които предстоят на звездата от „Остин Пауърс“. Тогава тя се спря на ансамбъл от черна блуза, златно-черна бродирана полa и богато бродиран колан, всичко в комбинация от дантела и тюл. 53-годишната красавица станала фен на моделите на Николова, след като видяла своя близка приятелка в един от тях.", "date": "2019.02.05", "title": "Българска дизайнерка облече Никол Шерцингер (ОБНОВЕНА) (СНИМКИ )"}
{"url": "https://www.monitor.bg:443/bg/a/view/fevruari-shte-reduva-topli-i-po-hladni-dni-156411", "text": "След пролетните температури в последните дни ни очаква захлаждане, но зимата няма да се завърне. Това показват средносрочните модели за времетол Средиземноморски циклон ще донесе превалявания от дъжд в равнините и сняг в планините още в сряда и четвъртък. Валежите обаче не се очаква да са съществени и ще отминат сравнително бързо, като до края на деня в четвъртък навсякъде ще спрат.  Превалявания от сняг може да има в някои райони на Северна България, Предбалкана и по високите западни полета, както и на североизток. Дневните температури ще са над нулата и снежна покривка, най-вероятно, няма да се образува.  След застудяването в четвъртък и петък, от събота и особено в неделя, понеделник и вторник, отново ни очаква топло за февруари време. Дневните температури отново ще се повишат и на места - основно в равнините на Южна България е възможно да достигнат до 14-16 градуса. В средата на следващата седмица отново ще застудее и дневните температури ще се върнат към по-нормални за февруари стойности, но ще са над нулата навсякъде през деня.   Тогава са възможни нови превалявания от дъжд и сняг. И те обаче няма да са предпоставка за сериозно влошаване на времето с типична зимна обстановка.", "date": "2019.02.05", "title": "Февруари ще редува топли и по-хладни дни"}
{"url": "https://www.monitor.bg:443/bg/a/view/sa-sht-udovletvoreni-ot-reshenieto-da-pregovarjame-za-f-16-156435", "text": "САЩ са изразили задоволство от решението на българския парламент да преговаряме със САЩ за покупката на самолетите F-16. Това стана ясно след срещата на зам.-шефа на ГЕРБ и председател на парламентарната група Цветан Цветанов със зам.- помощник държавния секретар на САЩ за Югоизточна Европа Матю Бойс. Цветанов е на роаботно посещение в САЩ за молитвената закуска на президента Доналд Тръм, като наред с това има и редица двустранни срещи.  По време на срещата между Цветанов и Бойс обсъдили въпроси звързани със средата за сигурност в региона, евроатлантическите перспективи пред някои от балканските държави, както и възможностите за разширяване на сътрудничеството в политико-военната област.  Именно в тази връзка американската страна изразила удовлетворение от наскорошното решение на НС за предоставяне на мандат на българското правителство за започване на преговори с американската държава за закупуване на изтребителите F-16, се посочва в прессъобщението от ГЕРБ.  От американска страна препотвърдили високата оценка за българския парламент, изразил подкрепа към Министерския съвет на Република България и Работната група по избора на изтребител, препоръчала започването на преговори за закупуване на Ф-16 за нуждите българските ВВС. \"България би закупила най-висок клас самолет, гарантиращ геополитическата стратегическа визия на страната през следващите десетилетия.\", се казва в съобщението.  Пред Цветанов Бойс препотвърдил подкрепата си към правителството и лично към премиера Бойко Борисов в тази насока и благодарил на Цветанов за активната парламентарна дейност.   Високо оценен бил и приносът на БГ председателството през 2018-та относно Западните Балкани, тъй като именно евроатлантическата ориентация на държавите от региона е гаранция за просперитет и устойчиво демократично развитие. По време на срещ  Бяха обсъдени и въпроси на сигурността и многостранните отношения и в Черноморския регион.  Двамата с Бойс не се срещат за първи път, те имаха разговор и в София през миналия декември. Утре продължават срещите на Цветанов с висши чиновници от Вашингтон, предстои му и участие в конференция по сигурността, която ще се проведе в Сената. Тя е организирана от сенатора републиканец Джеймс Инхоф.", "date": "2019.02.05", "title": "САЩ удовлетворени от решението да преговаряме за F-16"}
{"url": "https://www.monitor.bg:443/bg/a/view/nova-vodeshta-vliza-v-glasyt-na-bylgarija-156427", "text": "Музикалната надпревара „Гласът на България“ ще приюти в редиците си още една водеща. Младата Елина Марковска ще партнира на хип-хоп дуото Павел и Венци Венц и ще е V-Reporter, който ще разкрива всичко, което се случва зад кадър за дигиталните канали на bTV. 23-годишната красавица е дъщеря на Игор Марковски. Тя е завършила специалността „ПР и реклама“ в Лондон, но решава да се реализира на родна земя. Всяка седмица Елина ще разкрива най-интересното „зад кулисите“ на шоуто и в своя рубрика по радио N-JOY – „Пей сърце“, където ще представя участниците и техните треньори в специални интервюта. „Ще разкривам пред феновете вътрешния глас на участниците В моята дигитална рубрика „Гласът зад кадър“ и в радио рубриката „Пей сърце“, участниците и треньорите ще покажат много повече от себе си“, коментира Марковска. Припомняме, че новият сезон на „Гласът на България“ стартира на 24 февруари.", "date": "2019.02.05", "title": "Нова водеща влиза в \"Гласът на България“ "}
{"url": "https://www.monitor.bg:443/bg/a/view/revnivec-prebi-mnogodeten-bashta-zaglejdal-prijatelkata-mu-156416", "text": "Баща на 4 деца попадна в болницата след жесток побой пред очите на три от рожбите си в новозагорското село Новоселец. 32-годишният Богомил Димитров е настанен в  радневската МБАЛ „Д-р Георги Чакмаков“, според лекарите по цялото тяло имал следи от ударите със сопа. Инцидентът, който само по случайност е нямал трагична развръзка се разиграл около 23,30 часа на 4 февруари, когато в дома на многодетния татко нахлули 29-годишният Антон Петров от близкото село Радецки и 17-годишният ученик в Стара Загора Веселин Червенков. Повод за саморазправата била „закачка“ между Богомил и непълнолетната Деляна, която била в близки отношение с Антон. Разменените подмятания между двамата стигнали до ушите на ревнивеца и той решил да даде урок на мераклията. При пристигането на полицаите от Нова Загора на местопроизшествието призори във вторник установили, че домакинът е прострян върху пода в една от стаите , а побойниците трошели с яки сопи покъщнината. Няколко шамара отнесла и втората съпруга на Богомил Жулиета, която била майка на три от децата му. Запознати с ромската сага уточняват, че влошените взаимоотношения между бития и ревнивеца  датирали още от времето, когато Богомил живеел в село Радецки, първата му съпруга била близка родственица на Антон. Образувано е досъдебно производство, биячите са задържани за по 24 часа в РУ „Полиция“ Нова Загора. Жители на Новоселец и Радецки се опасяват, че между двата рода може да пламне вендета, по тази причина там  има засилено полицейско присъствие.  ", "date": "2019.02.05", "title": "Ревнивец преби многодетен баща, заглеждал приятелката му"}
{"url": "https://www.monitor.bg:443/bg/a/view/spipaha-myj-uchastval-v-alo-izmami-v-pazardjik-156409", "text": "Криминалисти от Районното управление на МВР в Пазарджик задържаха мъж, участвал в схема за телефонни измами. До момента са установени две жертви на престъпни посегателства с негово участие. На 23 януари в дома на 71-годишния Т.Б. от Пазарджик се обадил непознат, който се представил за следовател. Била използвана познатата до момента схема, при която измамникът успял да заблуди пенсионера, че  е служител на реда, разследващ телефонни измами. След около час възрастният мъж хвърлил през терасата на жилището си полиетиленова торбичка със сумата от 100 лева и бижутата на съпругата си. Далеч по-сериозен е случаят с 69-годишната жителка на областния град В.Т. Тук схемата на телефонната измама била същата, но жената се оказала далеч „по-усърдна“ в събирането на средствата. Тя отишла до клон на местна банка, откъдето успяла да изтегли от личната си сметка сума в размер на 28 000 лева. Жертвата поставила парите в найлонова торбичка и ги занесла под пейка в кварталния парк. Междувременно след получаване на сигнали за случилото се, както и за множеството опити за телефонни измами служители на сектор „Криминална полиция“ при районното управление в Пазарджик сформирали екипи за разследване и анализиране на всеки случай. След упорита работа те успели да установят посредника, който вземал парите от местата, на които ги оставяли жертвите. Задържан е 26-годишният жител на областния град Ц.С. Работата на разследващите продължава за изясняване на евентуалната му съпричастност и към други извършени престъпления на територията на региона и страната. По случая се води полицейско производство под наблюдението на Районната прокуратура в Пазарджик. В тази връзка продължава активната разяснителна кампания за превенция на телефонните измами, която обхваща цялата област. Тя бе разпоредена от директора на ОДМВР-Пазарджик старши комисар Йордан Рогачев и цели насочване на вниманието на гражданите към зачестилите случаи на престъпления от подобен род. В нея участват всички полицейски и младши-полицейски инспектори обслужващи районите в петте полицейски управления от областната дирекция.  ", "date": "2019.02.05", "title": "Спипаха мъж, участвал в „ало измами“ в Пазарджик"}
{"url": "https://www.monitor.bg:443/bg/a/view/bebe-s-komocio-sled-katastrofa-v-stara-zagora-156414", "text": "Бебе на 5 месеца е настанено с комоцио в старозагорската УМБАЛ „Проф. д-р Стоян Киркович“ след катастрофа между товарен „Мерцедес“ и лек автомобил „БМВ“. Инцидентът е станал около 14,55 часа на 4 февруари на кръстовище в Стара Загора в резултат на неспазен от водача на камиона знак „Б2“ и извършена маневра „завой наляво“. Зад волана на товарната машина е бил 37-годишен правоспособен водач, а БМВ-то е карал 28 – годишен старозагорец. Няма данни за употреба на алкохол.Пострадала е и возещата се на задната седалка 73-годишна баба на пеленачето, която е с фрактура на шиен прешлен , политравма и контузия на белия дроб. Според лекарите пациентката е с опасност за живота.Образувано е досъдебно производство", "date": "2019.02.05", "title": "Бебе с комоцио след катастрофа в Стара Загора"}
{"url": "https://www.monitor.bg:443/bg/a/view/5-kucheta-vardeli-narkolaboratorija-v-selo-han-asparuhovo-156415", "text": "5 огромни, пуснати на свобода кучета са вардели помещение, ползвано за приготвянето на „Пико“ в старозагорското село Хан Аспарухово и по тази причина униформените полицаи от Града на липите и антимафиотите от Бургас не успели да заловят на място един от най-добрите „готвачи“  на синтетика и собственика на нарколабораторията, става ясно от материалите по наказателно дело срещу бившия шампион по джудо Костадин Иванов-Питбула. Заради озъбените зверове се наложило задържането на Питбула и ортака му, Христо К. от град Елхово да бъде извършено часове по-късно на 29 август 2016. Наркопласьорът, който по онова време бил сред охранителите на Митьо Очите и химикът били закопчани след засада по пътя от Хан Аспарухово към Раднево, в колата им, БМВ Х5  намерили метаамфетамин и червен фосфор.При обиск в дома на родителите на Костадин Иванов са открити големи количества суровини за производството на синтетиката и множество съдове със следи от дрога.Според криминалистите дрогата била предназначена изцяло за района на курортния комплекс „Слънчев бряг“. Делото срещу Питбула стигна на финалната права в края на януари т.г. след като междувременно химикът сключи споразумение с прокуратурата и по този начин си осигури минимална 9-месечна присъда. Бившият спортист прекарал в ареста близо 9 месеца като до последно отказа да признае вината си. Докато беше зад решетките Питбула успя да осъди прокуратурата за 9 700 лв обезщетение, че 14 години е бил с мярка за неотклонение „арест“ и „парична гаранция“ по така и недоказаното обвинение в изнасилване на 9 момичета още кат ученик в старозагорското спортно училище . Първоначално той поиска 947 000 лв за претърпените неимуществени вреди, но съдът сметна сумата за прекомерно голяма. По делото на нелегалната нарколаборатория Костадин Иванов е осъден на 3 години затвор при общ режим на изтърпяване и 20 000 лв глоба. От наказанието се приспада времето в предварителния арест.Той ще трябва да заплати и 1 300 лв на МВР за направените разходи в хода да досъдебното производство.", "date": "2019.02.05", "title": "5 кучета вардели нарколаборатория в село Хан Аспарухово"}
{"url": "https://www.monitor.bg:443/bg/a/view/bylgarija-e-iznesla-s-200-prez-pyrvija-mesec-na-godinata-156417", "text": "България е изнесла със 199.71 процента повече ток за периода 01.01.2019 г. - 03.02.2019 г., спрямо 01.01.2018 г. - 03.02.2018 г. Това сочат последните оперативни данни на Електроенергийния системен оператор /ЕСО/. Данните показват, че от 1 януари 2019 г. до 3 февруари тази година страната ни е изнесла 522 255 мегаватчаса /MWh/ електроенергия, докато за аналогичния период на 2018 г. експортът на ток от страната ни е бил 174 254 MWh ток., посочват от ЕСО. Предишните данни на оператора показваха, че България е изнесла със 162.03 процента повече ток за периода 01.01.2019 г. - 20.01.2019 г. спрямо 01.01.2018 г. - 20.01.2018 г. Производството на електроенергия от началото на тази година до 3 февруари е 5 091 623 MWh. През този период на изминалата година са били произведени 4 545 713 MWh ток. Това е повишение с 12.01 на сто, изчисляват от ЕСО. Потреблението в страната за периода 01.01.2019 г. - 03.02.2019 г. спрямо 01.01.2018 г. - 03.02.2018 г. се е повишило с 4.53 пункта. Цифрите на ЕСО сочат, че от началото на годината до 3 февруари са изразходвани 4 569 368 MWh ток, докато през аналогичния период на изминалата година потребеното количество електроенергия е било 4 371 459 MWh. С 13.50 на сто повече е произведената електроенергия от базовите мощности като АЕЦ \"Козлодуй\", ТЕЦ \"Марица-изток 2\" и т. нар. американски централи - ТЕЦ \"ЕЙ И ЕС Гълъбово\" и ТЕЦ \"Контур Глобал Марица Изток 3\", показват още данните на ЕСО. Ако от началото на 2019 година до 3 февруари от базови мощности са произведени общо 4 526 676 MWh, то за аналогичния период на 2018 г. произведеният ток от базовите централи е бил 3 988 328 MWh. С 3.23 пункта по-малък е делът на възобновяемите енергийни източници /ВЕИ/ в преносната мрежа. През периода 01.01.2019 г. - 03.02.2019 г. техният дял е 112 191 MWh, докато за аналогичния период на 2018 г. делът на ВЕИ в преносната мрежа е бил 115 937 MWh. Вятърните електроцентрали /ВяЕЦ/ от 1 януари до 3 февруари тази година са произвели с 4.37 процента повече ток - или 84 572 MWh. През този период преди година производството от ВяЕЦ е било 81 028 MWh. Фотоволтаичните централи /ФЕЦ/ са произвели с 19.04 на сто по-малко ток през периода 01.01.2019 г. - 03.02.2019 г. - или 16 833 MWh, спрямо 20 791 MWh за 01.01.2018 г. - 03.02.2018 г. При централите, които работят на биомаса, също се отчита спад на произведената електроенергия с 23.60 пункта. За периода 01.01.2019 г. - 03.02.2019 г. те са произвели 10 786 MWh, докато за аналогичния период на 2018 г. са били произведени 14 118 MWh. За периода 01.01.2019 г. - 03.02.2019 г. спрямо 01.01.2018 г. - 03.02.2018 г. участието на ВЕИ в разпределителната мрежа е с 11.67 на сто повече, отчитат от ЕСО. От началото на годината до 3 февруари ВЕИ са участвали в разпределителната мрежа с 148 736 MWh електроенергия, докато за същия период на миналата година участието на възобновяемите енергийни източници в разпределителната мрежа е било 133 195 MWh. В този сегмент повишението е най-голямо при ВяЕЦ - с 41.44 процента. За посочения период на 2019 г. ВяЕЦ са участвали с 89 937 MWh., докато за този период на изминалата година - с 63 586 MWh. При предишните данни на ЕСО за периода 01.01.2019 г. - 03.02.2019 г. спрямо 01.01.2018 г. - 03.02.2018 г., е имало увеличение на участието на ФЕЦ в разпределителната мрежа с 30.54 на сто, но за периода 01.01.2019 г. - 03.02.2019 г., спрямо 01.01.2018 г. - 03.02.2018 г. се отчита намаление с 18.29 процента. За периода 01.01.2019 г. - 03.02.2019 г. ФЕЦ в разпределителната мрежа са участвали с 43 447 MWh електроенергия, докато за аналогичния период на 2018 г. - с 53 175 MWh. При производството на ток от биомаса в разпределителната мрежа е отчетено понижение с 6.58 пункта. От 1 януари до 3 февруари тази година в този сегмент са отчетени 15 352 MWh, спрямо 9 605 MWh за аналогичния период на 2018 г. От началото на годината до 3 февруари ВЕЦ-овете са генерирали с 1.37 процента по-малко електроенергия в сравнение с аналогичния период на 2018 г. За периода 01.01.2019 г. - 03.02.2019 г. от ВЕЦ са произведени 304 020 MWh, докато за същия период на 2018 г. произведеното количество ток е било 308 253 MWh, показват данните на Електроенергийния системен оператор.", "date": "2019.02.05", "title": "България е изнесла с 200% повече ток през януари"}
{"url": "https://www.monitor.bg:443/bg/a/view/mesi-s-novo-vyrhovo-postijenie-156408", "text": "Капитанът на \"Барселона\" Лео Меси е излязъл на върха на проедната класация с попаденията си. През уикенда той се разписа на два пъти в мрежата на Валенсия, с което донесе равенството 2:2. Те бяха неговите 20-о и 21-о попадение в Примера дивисион този сезон.  Така аржентинецът стана единственият футболист в историята на големите европейски първенства, който нанизва 20 или повече попадения за 11-и пореден сезон. Неговата серия започна от кампанията 2008/2009 и продължава.  Другият, който може да се похвали с подобна, макар и не същата, серия е... Кристиано Роналдо. Двамата се скъсаха да чупят рекордите във футбола, а в това постижение отново са рамо до рамо. Португалецът е с 9 поредни сезона с 20 и повече гола в големите европейски първенства, като скоро може да навлезе в 10-ия си такъв сезон.  Неговата серия започна с идването му в Реал Мадрид през сезон 2009/2010 и ако вкара още три попадения за Ювентус до края на сезона, в което едва ли някой дори се съмнява, ще навърти юбилейния си сезон с такова постижение. ", "date": "2019.02.05", "title": "Меси с ново върхово постижение"}
{"url": "https://www.monitor.bg:443/bg/a/view/daniel-krejg-vrychva-nagrada-oskar-156412", "text": "Даниел Крейг ще се качи на сцената в „Долби тиатър“ в рамките на бляскавата церемония по връчването на наградите „Оскар“. По-малко от месец преди провеждането на голямото събитие, водещ все още не е посочен от Американската филмова академия. Въпреки това тя обяви първите 13 звезди, които ще връчват статуетки, а сред тях попада и екранният Агент 007. Бри Ларсън, Аукуафина, Крис Еванс, Тина Фей, Ейми Полър, Упи Голдбърг, Дженифър Лопес, Мая Рудолф, Амандла Стенбърг, Чарлийз Терон, Теса Томпсън и Констанс Ву са останалите съобщени знаменитости, които ще се качат за кратко на сцената в заветната вечер. Междувременно президентът на Академията Джон Бейли предупреди номинираните, че ще имат не повече от 90 секунди, за да стигнат до микрофона и да изкажат речта си, в случай, че спечелят. Това той съобщи по време на традиционния обяд на претендентите за „Оскар“, като уточни, че до решението се стигнало предвид намерението на екипа да съкрати продължителността на церемонията до 3 часа.", "date": "2019.02.05", "title": "Даниел Крейг връчва награда „Оскар“"}
{"url": "https://www.monitor.bg:443/bg/a/view/pechka-na-dyrva-ubi-58-godishen-kustendilec-v-konjavo-156420", "text": "Печка на твърдо гориво уби 58-годишен мъж в Кюстендилското село Коняво. Нелепият инцидент е станал малко след 5 часа сутринта във вторник. „Съсед на мъжа е видял, че от покрива на къщата му излизат пламъци. Веднага се е обадил на тел. 112. На място бяха изпратени 2 екипа на местната противопожарна служба“, обяви говорителят на ОДМВР – Кюстендил, Катя Табачка. Въпреки бързата реакция на огнеборци мъжът е открит мъртъв. „Пожарът е обхванал целия втори етаж от къщата. 58-годишният човек го открихме свлечен до леглото му. Той не е успял да излезе от пламъците“, коментираха огнеборци. Статистиката показва, че през изминалата година 3-ма човека са загинали при пожари в Кюстендилско. Най-уязвимата група от хора са възрастните, които много често са самотно живеещи и трудноподвижни. Пострадалите граждани при пожари през 2018 г. са шест, сочат данните от отчета на РД ПБЗН - Кюстендил.    ", "date": "2019.02.05", "title": "Печка на дърва уби 58-годишен кюстендилец в Коняво"}
{"url": "https://www.monitor.bg:443/bg/a/view/radev-na-sreshta-s-rubin-obsydili-sigurnostta-i-armijata-156419", "text": "Президентът Румен Радев е провел работна среща на „Дондуков“ 2 с посланика на САЩ Ерик Рубин. Срещата се е състояла по инициатива на държавния глава, съобщиха от администраията на президента. На нея те са разговаряли за стратегическото партньорство между България и САЩ, по въпроси за сигурността - глобалната и в региона. Обсъдили са и процесът за модернизация на българската армия, както и двустранното сътрудничество в икономиката, енергетиката и науката.  Радев в призовал за засилване на двустранния индустриален и технологичен обмен. Той и откроил възможните сфери за по-активно партньорство -  информационните и комуникационни технологии, науката и образованието, високите технологии.  ", "date": "2019.02.05", "title": "Радев на среща с Рубин, обсъдили сигурността и армията"}
{"url": "https://www.monitor.bg:443/bg/a/view/zapochna-ukrepvaneto-na-digata-do-katunica-156410", "text": "Рано тази сутрин започна укрепването на дигата до Катуница. На мястото са областният управител на област Пловдив Здравко Димитров, кметовете на община Садово и Катуница Димитър Здравков и Красимир Юруков, депутати. Към 12,30-13 часа се чака и министъра на околната среда Нено Димов. На мястото има и няколко камиона с военни. По думите на Здравко Димитров военните няма да участват в укрепването, защото частна фирма вече се е заела със задачата. Два багера прокопават успоредно на реката просека, за да отклонят течението на Чая. Целта е да бъде освободено място под пропукалата се дига, за да може да бъде укрепена. Частичното бедствено положение за Катуница остава. Очаквайте подробности!", "date": "2019.02.05", "title": "Започна укрепването на дигата до Катуница"}
{"url": "https://www.monitor.bg:443/bg/a/view/vergov-navigira-s-humor-turisti-vyv-frenska-komedija-156384", "text": "Да брани честта на майка си в лют спор за шезлонги на родното Черноморие – с това разсмива Юлиан Вергов във френското заглавие „Нашата щастлива ваканция“ (Our Happy Holiday). Звездата на Народния театър застава, макар и за кратко, пред камерата на режисьора Патрик Касир, който прекарва своите главни герои през всевъзможни туристически предизвикателства у нас. От пътуване във влаковете на БДЖ до слушането на автентично изпълнение на гайда – приключенията на запозналите се в приложението за свалки Тиндър – Бен (Джонатан Коен) и Марион (Камий Шаму), са безкрайно комични. Сценарият повежда влюбените гълъбчета на пътешествие до България и то ден след като са се запознали лично. Дестинацията е избрана на математически принцип – тя иска да отиде в Бейрут, той - в Биариц, а страната ни се пада в средата на двете мечтани туристически локации. Вергов се намесва в (не)романтичните им перипетии, след като жена се опитва да изгони двойката от шезлонгите, на които са се разположили, докато хващат тен покрай басейн в оборотна курортна база. След забележка от страна на Марион към българина да възпита съпругата си по-добре в комуникацията с другите, той отговаря с неразбираща физиономия: „Това е майка ми...“ Няколко секунди по-късно спорът прераства във физическа саморазправа и на Вергов се пада задачата да измъкне родителката си от басейна. „Нашата щастлива ваканция“ направи вече световната си премиера – първо в Швейцария, след това в Белгия и Франция. В останалите държави обаче все още няма разпространение, като за това лято е предвидена и дебютната прожекция в Португалия. Българското присъствие в заглавието пък се засилва още от участието на Александър Алексиев, както и от песента „Моя страна, моя България“ на големия Емил Димитров, която звучи в саундтрака на трейлъра. На въпроса защо са се отправили насам за проекта си, Касир и Шаму, които са автори на сценария, обясняват, че са искали да покажат територия, която все още не е съвсем готова за туризъм. За целта двамата прекарват близо 2 месеца у нас преди още да щракне клапата на филма. Те обикалят с кола из различни градове и села на България, за да могат да набележат възможно най-реалистичните за целите на продукцията им места.", "date": "2019.02.05", "title": "Вергов навигира с хумор туристи във френска комедия"}
{"url": "https://www.monitor.bg:443/bg/a/view/vencislav-karadjov-ne-celim-cenzura-reshenijata-ni-podlejat-na-sydeben-kontrol-156391", "text": "От 2002 г. досега има 90 жалби на граждани срещу работещи в медии, казва в интервю пред \"Монитор\" председателят на Комисията за защита на личните данни. - Сега се извърши цялостна реформа. Законът, който е приет от 2002 г. въз основа на директива от 1995 г., нямаше такива съществени изменения в процеса на своето прилагане. Докато сега ние извършихме цялостна реформа, защото регламентът изиска от държавите членки да направят тази реформа, за да отговорят на потребностите от неговото въвеждане. Поради което и тези критерии, които са част от административната практика на Комисията за защита на личните данни (КЗЛД), част от начина на разсъждение и оценяване на жалбите от българския съд и от съда в Страсбург, бяха направени публични и станаха част от обективното право. Преди това те бяха съдебна практика. - Въпросът не е дали аз съм склонен или не. Комисията е убедена, че те трябва да съществуват. Те не са критерии, които ограничават журналистите. Ако сте забелязали те се прилагат дотолкова, доколкото са съотносими към конкретния казус. За разлика от старата правна рамка, която казваше така: журналистите, както и останалите администратори не могат да обработват лични данни, ако няма правно основание за тяхната обработка. Сега ние изменихме начина на разсъждение и казахме: “тъй като журналистите действително имат една обществена функция и трябва да информират обществото, те няма да се съобразяват дали има правни основания или не, а ще съберат цялата относима към конкретния случай информация, която представлява лични данни, защото Законът за защита на личните данни не третира и не се интересува от останалата информация, която журналистът може да събере, било то свидетелски показания, интервюта, документи, които събира допълнително”. Говорим тук само за частта, която касае лични данни и то за конкретно физическо лице, защото ако няма конкретен субект на журналистическото разследване, на статията, очерка или каквото и да е, то тогава няма да се съберат лични данни и не се прилага Законът за защита на личните данни. В закона е посочено, че няма основания, които да пречат на журналистите да съберат всичко, ние ги освобождаваме. Те могат да съберат включително и информация за деца, без да искат съгласието на родителя, попечителя, настойника. Няма задължение журналистът да води каквато и да е административна отчетност за тези свои действия, няма задължения да изтрива информация, няма задължения да уведомява физическото лице каква информация е събрана за него, на кого ще я разкрива – все задължения за останалите администратори. Т.е. журналистите, когато обработват лични данни, са освободени от всички правила, които останалите администратори трябва да спазват. Разбирането на сегашния закон е, че след като няма такива правила за журналистите да събират информация, то към един момент вече трябва да са в състояние да преценят дали тя доказва конкретния казус. Когато това е така, тогава се прилагат тези правила. Тогава трябва да се прецени какъв обем от информацията да се оповести публично. Имайте предвид, че личните данни са различни по вид. Има обикновени лични данни, които са възприети в практиката и теорията като ЕГН, адрес и друга относима към физическото лице информация, но има и такива, които са чувствителни, които касаят здравословното състояние на физическото лице, неговата психологическа пригодност, може да има информация, която сте придобили за съдимост на лицето и т.н. Тази информация по начало се ползва с по-висока степен на защита, поради което трябва да се прецени към конкретния случай и вече по-нататък с критериите, за които говорихме, дали тази информация трябва да се обяви публично. И тогава ние посочваме – ако лицето е публична фигура, ако е в обхвата на Закона за борба с корупцията и забележете – казваме публична фигура или фигура, която с естеството на своите действия е станала публична- журналисти, спортисти, известни лекари, актьори и т.н. Т.е. не ограничаваме по никакъв начин възможността да се използват тези лични данни. Ако има и други обстоятелства при конкретния случай, то тогава тези правила, които са от 1 до 9, няма да се приложат. - Да, няма. От 2002 г. досега са 90 случая. - Трябва да се защитят правата и на останалите. За журналистите, ако ги няма тези критерии, това означава, че няма да се прилагат никакви правила спрямо тях, че няма да има не само административен, но и съдебен контрол. Това означава, че журналистите единствени в България ще могат да обработват лични данни и никой по никакъв начин не може да каже дали субективната преценка на журналиста е права или не. - Как да има цензура? Всяко едно решение на комисията подлежи на съдебен контрол. В момента, в който вие не сте доволен от решението на комисията, в момента, в който го обжалвате в съда, неговото действие спира, докато не се произнесе съда. На две инстанции – Софийски административен съд и Върховен административен съд. - Напротив, те са в интерес на журналиста, защото ако съдът трябва да преценява другите обстоятелства или пък примерно комисията, той трябва ясно да се мотивира защо е имало други обстоятелства, а журналистът примерно не ги е преценил. По начало те са в интерес на журналиста. Примерът, който ви дадох, подкрепя точно това твърдение. - Няма такова задължение. С влизането в сила на промените на българския Закон за защита на личните данни даваме сериозни облекчения на медиите сами да извършат преценката дали да направят корекция или заличаване или да откажат такова. Отказът им е законосъобразен и дори да бъде обжалван пред комисията, той ще бъде потвърден тъй като медията има това право едностранно да прецени. Потвърждавам – тези правила са в интерес на медиите, още повече, че в конкретния случай при положение че има присъди, има обществен интерес тази информация да бъде публична. Медиите могат да стъпят и на другото основание, което е показано в тези 10 критерии – от наличието на обществен интерес. В никакъв случай общият регламент няма да намери приложение. - Общият регламент казва, че трябва да се гледа журналистиката в по-широк смисъл, а не само разследваща журналистика. Това и ние се опитваме да направим. Има разлика между това да правиш разследваща журналистика и примерно да публикуваш очерк. Това трябва да прецени самият журналист, комисията не може да го прави. - Имаше обществено обсъждане. Общественото обсъждане е за това, който желае, да се включи. Те бяха публикувани още май м.г. И повече от месец бяха обявени на интернет страницата на Министерски съвет, на нашата страница на КЗЛД. Получихме около 400 страници коментари – от бизнеса, от професионални организации на журналистите, включително от програма „Достъп до обществена информация“. Голяма част от тези коментари и предложения бяха отразени. - За да има яснота и спокойствие в журналистическата гилдия, смятам, че в момента, в който бъде публикуван закона, трябва да се направи не само едно разяснение от страна на комисията, но съвместно с медиите да бъде изяснено приложението на тези критерии по несъмнен начин. Т.е. да бъдат безспорно разписани, а след това обсъждани с медиите и техните професионални организации, да бъдат разписани в указание за защита на личните данни, да бъдат публично публикувани на интернет страницата на комисията и направени максимално широко известни в обществото. - Това е правомощие на комисията, касаещо администраторите. Но при положение, че ние освобождаваме медиите от задълженията да съблюдават всякакви правни основания за събиране на информация, представляваща личните данни, защо трябва да проверяваме техниката. Медиите нямат задължение да спазват изискванията на регламента към момента на събиране на информацията. Техните задължения, доколкото са приложими в конкретния случай идват, след като информацията вече е събрана. Какво ще ни покаже техниката? Вие сте освободени от задължението за отчетност, което означава, че сте освободени от задължението на документирате. Едно е един администратор, който не е освободен от това задължение, и комисията да погледне дали той правилно е документирал или се опитва да въведе в заблуждение контролиращия орган чрез изменение на определени параметри в техниката си, за да докаже, че към някаква си дата е уведомил физическото лице за някакви негови права и задължения. Медиите са освободени от това задължение. - Миналата година имахме 35 случая, само един беше основателен и бе издадено предписание. Става въпрос за местна електронна медия, която е публикувала публични документи, без да заличи подписа на лицето- има сигнатури от регистратурата, печат на институцията. В България има утвърдена практика – съдебна и административна, че подписът представлява лични данни, които не подлежат на обществено разпространение. Подписите се заличават и от самите решения на съда и поради тази причина сме дали указания на медията да спазва тези правила. Останалите 34 жалби са неоснователни. Венцислав Караджов е роден на 15 януари 1972 г. в Бургас Завършил право в СУ, през годините е натрупал юридически опит в неправителствения сектор, като старши консултант по международни проекти за противодействие на корупцията и конфликта на интереси. Член е на Централната избирателна комисия от 2011 до 2014 г. Главен експерт в комисията за контрол на СРС в 41-то и 42-то Народно събрание. От 2014 г. е председател на Комисията за защита на личните данни. Зам.- председател е на Европейския комитет за защита на личните данни (EDPB)", "date": "2019.02.05", "title": "Венцислав Караджов: Не целим цензура, решенията ни подлежат на съдебен контрол"}
{"url": "https://www.monitor.bg:443/bg/a/view/syveta-za-sigurnost-kym-ms-podkrepi-es-i-guajdo-156422", "text": "България застава до страните от ЕС и международната общност, които признават Хуан Гуайдо за временен президент на Венецуела. Това става ясно от позицията, която е взел Съветът за сигурност към МС. Съветът е бил свикан на изнъвнредно заседание заради ситуацията във Венецуала, съобщиха от пресцентъра на кабинета.  Самият съвет се ръководи от премиера Бойко Борисов, като в него участвали вицепремиера и външен министър Екатерина Захариева, представители на службите за сигурност и предсатвител на администрацията на президента Румен Радев.  \"България изразява подкрепа за партньорите си в Европейския съюз и международната общност, които признават председателя на Националната асамблея на Боливарска република Венецуела Хуан Гуайдо като временно изпълняващ функциите на държавен глава, с оглед скорошно провеждане на демократични избори за мирно разрешаване на кризата, предотвратяване на хуманитарна катастрофа, възпиране на по-нататъшна ескалация на напрежението и възможно масово насилие в страната\", е записано в позицията.  Наред с това България изразява своята солидарност към всички граждани на Венецуела, както и към гражданите на държавите членки от Европейския съюз, които живеят там. Става дума за над 1 млн. души, предимно от Испания и Португалия. Това са страни, които са надеждни партньори на България,  за което има редица примери, като последният за това е подкрепата им за българската позиция в защита на българските превозвачи и транспортни работници, пише още в позицията.  От официалното съобщение става ясно, че Само преди ден той призова България да не взема страна в конфликта в  южноамериканска страна, а страната ни \"трябва да се въздържи от подкрепа на предложената европейска позиция\" за Венецуела. Той дори отбеляза, че политическата криза може да се решо само с организиранрто на прозрачни избори според конституцията на страната и с международно наблюдение. Междувременно днес БСП също се обяви за ненамеса във вътрешните работи на Венецуела. Не е наша работа да определяме кой да е президентът на трета държава, заяви лидерът на социалистите Корнелия Нинова.  На свой ред от ГЕРБ атакуваха Радев за позицията му относно Венецуела.  коментира Тома Биков от ГЕРБ. ", "date": "2019.02.05", "title": "Съветът за сигурност към МС подкрепи ЕС и Гуайдо"}
{"url": "https://www.monitor.bg:443/bg/a/view/dvijenieto-v-tunel-topli-dol-v-posoka-varna-shte-e-v-edna-lenta-156403", "text": "От 9.30 до 15.30 ч. днес движението ще се осъществява в изпреварващата лента в посока Варна втунел \"Топли дол\" на магистрала \"Хемус\", съобщиха от пресцентъра на Агенция \"Пътна инфраструктура\" (АПИ). Временната организация на движението е за ремонт на пожароизвестителната система в активната лента. Предвидените дейности ще се извършват само при благоприятни метеорологични условия. Необходимо е шофьорите да карат с повишено внимание и съобразена скорост, като спазват стриктно поставената сигнализация.", "date": "2019.02.05", "title": "Движението в тунел „Топли дол“ в посока Варна ще е в една лента"}
{"url": "https://www.monitor.bg:443/bg/a/view/tejka-verijna-katastrofa-na-magistrala-struma-156404", "text": "Тежка верижна катастрофа на магистрала \"Струма\" е станала тази сутрин. Над 25 автомобила са се ударили. Инцидентът е в участък между Сандански и Дамяница. Млад мъж е загинал, а жена е извадена с отрязани крайници. Сигналът е подаден малко след 8 часа сутринта, линейки от Сандански, Благоевград и Дупница полетяха веднага към мястото на катастрофата. Екипи на пожарната и полиция са вече на място, десетки ранени се вадят от смачканите автомобили. Загиналият младеж се е опитвал да спре движението, махайки с ръце, но е бил пометен. Вероятната причина за автомелето е гъстата мъгла, която към 9 часа още не се беше вдигнала. Жена от Гърция също е сред пострадалите при тежкия инцидент на магистрала \"Струма\", потвърди кметът на Община Петрич Димитър Бръчков. Жената е настанена в реанимацията на лечебното заведение. По последна информация 16 души са ранени вследствие на верижната катастрофа на магистрала „Струма“, съобщиха от Министерството на здравеопазването.   13 от пострадалите са транспортирани от екипите на центровете за спешна медицинска помощ до следните лечебни заведения:   Жена на 47 г. с работна диагноза контузия на глава - в МБАЛ „Пулс“;   Жена на 72 г. с работна диагноза фрактура на таз - в МБАЛ „Пулс“;   Мъж на 51 г. с работна диагноза контузия на гръдния кош - в МБАЛ „Пулс“;   Жена на 56 г. с работна диагноза политравма - в ОАРИЛ на МБАЛ-Петрич;   Мъж на 45 г. с работна диагноза гръдна травма и контузия на глава - в МБАЛ-Сандански;   Мъж на 67 г. с работна диагноза контузия на гръден кош, бял дроб и гръбначен стълб - в МБАЛ-Сандански;    Мъж на 69 г. с работна диагноза травма на глава и гръден кош - в МБАЛ-Сандански;   Мъж на 49 г. с работна диагноза гръдна травма и травма на глава - в МБАЛ-Сандански;   Жена на 42 г. с работна диагноза открита фрактура на подбредрица - в МБАЛ-Сандански;   Мъж на 32 г. с работна диагноза контузия на глава - в МБАЛ-Сандански;   Жена на 69 г. с работна диагноза фрактура на двете бедра и контузия на гръден кош - в МБАЛ-Сандански;   Жена на 59 г. с работна диагноза контузия на гръден кош и фрактура на ребра - в МБАЛ - Сандански;   Мъж на 47 г. с работна диагноза контузия на гръден кош и фрактура на ребра – в МБАЛ-Сандански;   Със собствен превоз са транспортирани други трима души. В 10.30 ч.  всички екипи на Спешна помощ са освободени.   Спешният институт „Н.И. Пирогов“ и Военномедицинска академия (ВМА) също са в готовност да приемат пациенти при необходимост, уточняват от здравното министерство.", "date": "2019.02.05", "title": "Тежка верижна катастрофа на магистрала \"Струма\". Един е загинал, 16 са ранени (ОБНОВЕНА)"}
{"url": "https://www.monitor.bg:443/bg/a/view/kakva-shte-e-godinata-na-zemnija-gligan-156405", "text": "На 5 февруари настъпи Китайската нова година, която ще премине под знака на Земния глиган, който ще властва до 24 януари 2020 година.  Глиганът завършва 12-годишния цикъл и неговата задача подтиква към обобщение, разрешаване на конфликти и установяване на отношения, които достойно могат да завършат дългата житейска поредица. Основната черта на родените в годината на Глигана е чистосърдечността. Представителите на този знак са толерантни, честни, отзивчиви и силни по дух хора. Това са хора, на които може да се доверите. Самите те са наивни, което също ги прави много доверчиви. Искрени и почтени, родените под този знак никога няма да ви предадат. Добри компаньони и забавни партньори, с тях никога не е скучно. Очаква се 2019-та да е година, изпълнена с щастие за повечето зодиакални знаци. Хората ще намират много време и поводи да се веселят и изобщо да се разтоварват. Гoдинaтa нa Земния глиган e пoд знaĸa нa ĸъcмeтa! Cтpaxoтeн пepиoд зa пeчeлeнe нa пapи и зa инвecтиpaнe! 2019-a щe бъдe изпълнeн c paдocтни мигoвe, пpиятeлcтвo и любoв ĸъм вcичĸи зoдиaĸaлни знaци, зaщoтo Глиганът пpивличa ycпexитe във вcичĸи cфepи нa живoтa. Това обаче не означава, че можете да мързелувате. Точно обратното: старайте се и трудът ви ще бъде възнаграден. Освен определено животно, всяка година според Китайския хороскоп е покровителствена от определен елемент в Ин или Ян форма. 2019-та ще премине под елемента Земя в неговата Ин форма.  Елементът Ин помага за стабилизирането и внасянето на баланс в различните му варианти. 2019-а година е подходяща да спестявате. Дори сумите, които отделяте, да са минимални, в края на годината ще видите как капка по капка сте събрали доста средства. В любовен план годината на Земния глиган предвещава повече успех на краткосрочните връзки, които обаче ще са изпълнени с много страст и силни емоции.", "date": "2019.02.05", "title": "Каква ще е годината на Земния глиган?"}
{"url": "https://www.monitor.bg:443/bg/a/view/despodov-ne-debutira-a-kaljari-se-ozova-blizo-do-izpadashtite-156402", "text": "Новото попълнение на \"Каляри\" Кирил Десподов остана на резервната скамейка на тима от Сардиния при домакинската загуба от \"Аталанта\" с 0:1.  Футболист номер 1 на България за 2018 година беше в групата за мача, но ще трябва да почака още за своя дебют в Серия \"А\". Единствения гол отбеляза Ханс Хатебоер в началото на второто полувреме. Гостите доминираха през по-голямата част от двубоя и продължиха силното си представяне през последните седмици. \"Каляри\" можеше да стигне до равенството, но остана в намален състав, след като Сирил Теро се контузи, а Роландо Маран вече бе извършил трите си смени. В края пък Алесандро Дейола уцели гредата. Домакините не са в никак добра форма, като записаха равенство и три загуби в последните си 4 мача, а освен това отпаднаха от Купата на Италия. След като \"Болоня\" изненада Интер насред \"Сан Сиро\", авансът на сардинци пред първия отбор под чертата на изпадащите вече е само 4 точки. В следващия кръг отборът на Десподов гостува на \"Милан\" и точно тогава се очаква бившата звезда на ЦСКА да изиграе първия си мач в калчото. \"Аталанта\" пък ще приеме СПАЛ.", "date": "2019.02.05", "title": "Десподов не дебютира, а \"Каляри\" се озова близо до изпадащите"}
{"url": "https://www.monitor.bg:443/bg/a/view/djej-lo-trogna-aleks-rodriges-156388", "text": "Латино дивата Дженифър Лопес разчувства любимия си – бейзболната звезда Алекс Родригес. Влюбените поляха две години от началото на връзката си, а певицата изля сърцето си с трогателен пост в социалните мрежи. \"Две години смях, две години забавления, две години приключения. Две години вълнение от съвместното развитие и учене. Две години истинско приятелство. И толкова много любов! Правиш света ми по-красив, безопасен и стабилен. По средата на нашия постоянно променящ се живот която започва всичко отначало. Всеки път, когато си мисля, че съм те разгадала, ти ме изненадваш по най-прекрасните начини, напомняйки ми колко съм благословена, че те открих точно в този момент от живота си. Нашият момент. Обичам те, мачо.\", написа изпълнителката на Ain't Your Mama. Джей Ло и бейзболистът живеят като семейство и дори отглеждат децата си заедно. Певицата възпитава близнаци Макс и Еме от брака си с Марк Антъни, с когото се разведе през 2014 г. Родригес пък има две деца от бившата си съпруга Синтия Скъртис.", "date": "2019.02.05", "title": "Джей Ло трогна Алекс Родригес "}
{"url": "https://www.monitor.bg:443/bg/a/view/za-dve-sedmici-mona-svali-12-kg-sled-rajdaneto-snimki-156389", "text": "Само две седмици след като гушна първата си рожба, актрисата Мона Гочева тежи с 12 кг по-малко. По време на бременността си пък качила цели 22. За това се похвали самата тя с публикация в социалните мрежи. „Вече 14 дни съм мама, и въпреки леката умора и недоспиването, никога не съм се чувствала по щастлива, пълноценна и значима. и всъщност единствената глезотия, която мога да си позволя откакто родих е бърз душ и скоростно омазване с лосион и крем за лице. Публикувам тази снимка, за да докажа още веднъж, че жените сме истински машини и това което се случва с тялото ни преди, по време и след бременността е истинско чудо!  Докато бях бременна качих 22 кг. 2 седмици след раждането съм с 12 кг надолу, а корема ми се топи с всеки час! (Без никакви диети, режими, колани и т. н. ) Друго си е, когато си виждаш краката и сам си обуваш чорапите“, написа Мона и добави две снимки с оголено коремче. Припомняме, че миналия месец звездата от сериала \"Революция Z\" дари съпруга си Радослав Гочев с момченце, което носи името Никола. Мона и синът на продуцента Димитър Гочев се ожениха през лятото на 2017 г. Миналият август пък стана ясно, че семейството е в очакване на първото си дете. Мона през цялото време държеше информирани със състоянието си не само близките си, а и последователите си в мрежата.", "date": "2019.02.05", "title": "За две седмици: Мона свали 12 кг след раждането (СНИМКИ)"}
{"url": "https://www.monitor.bg:443/bg/a/view/space-x-testva-dvigatelja-na-svoja-starship-156398", "text": "За изпращането от Земята, на всички съоръжения и цялото оборудване, необходими за колонизирането на Марс, ще е нужна сериозна огнева мощ, а SpaceX току-що изпробва една от важните части. Летателната версия на двигателя Raptor, който ще служи като основен блок за космическия кораб Starship на компанията, беше запалена за първи път днес, с цел провеждането на първите тестови полети, през следващите месеци. SpaceX наскоро завърши прототипа на Starship в съоръжението си в Тексас, където вероятно ще се провеждат тестовите полети в земната атмосфера през следващите месеци, въпреки че скорошни повреди от вятъра могат да забавят плановете. Прототипът използва три от двигателите Raptor на SpaceX, въпреки че крайният дизайн на Starship включва седем, докато Super Heavy общо 31.  „Първият запуск на полетния двигател Raptor на Starship!”, написа Мъск. „Толкова горд с чудесната работа на екипа @SpaceX!!” Можете да видите видеото  .", "date": "2019.02.05", "title": "SpaceX тества двигателя на своя Starship"}
{"url": "https://www.monitor.bg:443/bg/a/view/obir-kato-na-kino-v-antverpen-156401", "text": "Белгийската полиция разследва обир в известния диамантен квартал на Антверпен, наподобяващ класически холивудски екшън, тъй като вратата на банковия трезор била затворена, но е открит тунел от него до близка сграда, предаде Асошиейтед прес. Опразнени са около 30 сейфа от трезора на банка БНП Париба. Полицията не е изчислила точната стойност на изчезналите скъпоценности, които са съхранявани в сейфовете. Знае се обаче, че крадецът или крадците са проникнали в банката през тунел до подземния трезор. Тунелът започва от мазето на жилищна сграда - на стотина метра през една улица от банката. Сигналът до полицията е подаден от охранителната фирма в неделя в 01:34 ч. следобед. Пристигналите полицаи установили, че вратата на трезора не е отваряна и помислили, че се касае за фалшив сигнал. Тъй като алармата продължавала да работи, полицаите отворили трезора и открили опразнените сейфове и отвор в пода на подземния трезор. В изследването на тунела са участвали и пожарникари. Прокопаните тунели са два - единият тунел е от мазето на близката сграда до канализацията, а вторият - от канализацията до трезора на банката. Минаването през отходната тръба - с диаметър около метър - е изключително опасно, тъй като всеки момент може да се напълни с вода или с вредни изпарения.", "date": "2019.02.05", "title": "Обир като на кино в Антверпен"}
{"url": "https://www.monitor.bg:443/bg/a/view/zaginali-i-raneni-pri-pojar-v-parij-156399", "text": "Най-малко десет души загинаха и над 30 бяха леко ранени в пожара миналата нощ в 8-етажна сграда в 16-и район на Париж, предаде Франс прес, като цитира противопожарната служба. Арестувана е жителка на опожарената сграда. Разследването продължава и властите подозират, че трагедията се дължи на престъпни действия, заяви прокурорът на френската столица Реми Ейц, цитиран от Франс прес и Асошиейтед прес. Впоследствие прокурорът допълни, че в миналото жената е имала проблеми от психиатрично естество добавя АФП. По данни на радио \"Европа-1\" става дума за 40-годишна жена, задържана 10 минути след пожара край сградата, докато се опитвала да подпали кола и контейнери за боклук, отбелязва агенцията. Източник на радиото заявил, че тя отдавна страда от психически заболявания. Според телевизия Бе Еф Ем жената е била пияна в момента на ареста. Прокуратурата съобщи, че е започнала разследване за \"подпалвачество, причинило смъртта на хора\", посочва АФП. По последни данни в пожара са загинали десет души, информира прокуратурата, цитирана от Асошиейтед прес. Според различни източници има около 30 леко ранени. \"Париж тази сутрин е в траур - жертвите са ужасно много\", написа в Туитър кметът на столицата Ан Идалго, пристигнала на местопроизшествието. Тя изрази съболезнования на пострадалите и близките на жертвите. Идалго увери, че на всички обитатели на сградата ще бъде осигурен временен подслон. Парижките пожарникари спасиха от огъня над 50 жители на опожарената сграда, изтъкна френският вътрешен министър Кристоф Кастанер. На мястото действаха над 250 огнеборци, съобщи той. Сред пострадалите има осем пожарникари, сочат данни на прокуратурата. Това е най-смъртоносният пожар в Париж от април 2005 г. Тогава при пожар в хотел в близост до Парижката опера загинаха 24 души, припомня Асошиейтед прес. Френският президент Еманюел Макрон изрази в Туитър съжаление във връзка с инцидента, а вътрешният министър Кристоф Кастанер пристигна на мястото на трагедията. Пожарникарите спасиха някои от хората в сградата през покрива, а други - през прозорците. По същото време четири деца загинаха при пожар в къща в английския град Стафорд, северно от Бирмингам, съобщи вчера британската полиция. Двама възрастни и едно дете са настанени за лечение в болница. Животът им е вън от опасност. Към 2.40 ч. (4.40 ч. българско време) сутринта полицията и спешните екипи били повикани на мястото на пожара в Хайфилдс, жилищен район в Стафорд. Полицията разследва причината за пожара. \"Мислите ни са със семейството, на което в този труден момент помощ оказват специализирани служители\", заяви полицията в графство Стафордшър.", "date": "2019.02.05", "title": "Загинали и ранени при пожар в Париж"}
{"url": "https://www.monitor.bg:443/bg/a/view/papa-francisk-otslujva-mesa-na-ploshtad-v-sofija-156379", "text": "Папа Франциск ще отслужи меса (литургия) на открито, на един от големите площади в София. Това съобщи за „Монитор“ католическият свещеник отец Димитър Димитров, който е член на българо-ватиканската работна група по посещението на светия отец. Тя ще бъде на 5 май и ще е вечерна, а не сутрешна. За разлика от православната църква, в католическата литургии се отслужват целодневно. Все още не е уточнено къде точно ще бъде тя, но се предвижда да е на построена специална трибуна, на която да бъде преместен олтарът от някои от католическите храмове, върху който папата да отслужи литургията. Идеята за месата на открито е повече хора да могат да присъстват, тъй като католици от цялата страна са заявили желание да бъдат на нея. Отец Димитър се върна от Ватикана миналата седмица, където в продължение на три дни работната група обсъждаше различни идеи, свързани с визитата на папа Франциск. Окончателната програма ще бъде готова през април. Визитата на светия отец е предвидена за 5-7 май. Очаква се той да пристигне със самолет на италианските авиолинии, както обикновено пътува по време на визитите си. Той ще бъде придружаван от 200 служители и около 70 журналисти. Заедно с него ще пътува завеждащият папския протокол Гуидо Марини. Все още не е уточнено дали ще бъде придружаван от главния секретар на Ватикана кардинал Паролин. На 6 май той ще посети Раковски. Очаква се тогава в градчето да се съберат между 50 000 и 100 000 гости от цяла България. Очакват се и гости – католици от Румъния. Папа Франциск ще отслужи меса в храма „Пресвето сърце Исусово“ в квартал „Генерал Николаево“. След това с осветените от него хостии първо причастие ще получат 40 деца само от Раковски, както и 30 от Пловдив и близките села. Веднага след този акт папа Франциск ще посети храма „Свети Архангел Михаил“, където ще се срещне не само с младежи-католици, каквато беше първоначалната идея, но и с възрастни вярващи и със семейства. Предвижда се той да ги благослови. Все още не е ясно дали той само ще изслушва техни въпроси или ще им отговаря на място и ще ги напътства в духовния живот. След това папа Франциск ще отлети за Скопие, Македония е втората страна от Балканската му визита. Общинският съвет в Раковски е обявил конкурс между местни художници за картина, която да бъде подарена на светия отец, съобщи още отец Димитър Димитров. От Чипровци също се очаква подарък, въпреки че той няма да посети градчето. Тамошни майстори вече тъкат килим за него с характерните чипровски шарки, в които обаче ще бъде вплетено изтъкано и логото на балканската му визита. Посещението на светия отец през месец май е втората визита на папа у нас. Папа Йоан Павел Втори беше първият, който дойде в България през 2002 година.", "date": "2019.02.05", "title": "Папа Франциск отслужва меса на площад в София"}
{"url": "https://www.monitor.bg:443/bg/a/view/5-4-po-rihter-v-ugozapadna-gyrcija-156407", "text": "Земетресение с магнитуд от 5,4 по Рихтер разтърси Югозападна Гърция, в близост до Лефкада. Огнището е на дълбочина 5 км. Трусът е усетен около 4:30 ч. българско време.", "date": "2019.02.05", "title": "5,4 по Рихтер в Югозападна Гърция"}
{"url": "https://www.monitor.bg:443/bg/a/view/barnie-oshte-vednyj-njama-da-predogovarjame-brekzit-156400", "text": "Европейският съюз няма намерение да предоговаря сделката за Брекзит. Това потвърди основният преговарящ от страна на Брюксел Мишел Барние. Той направи изявлението след срещата си с холандския премиер Марк Рюте. По думите му, за други сделки може да се говори след като Лондон напусне Общността. Това обявиха и евролидерите. Спорни въпроси като границата с Ейре също могат да бъдат договаряни след напускането на ЕС. Европейският съюз е склонен да поднови преговорите с Лондон за Брекзит, но остава непреклонен по въпроса за предпазния механизъм за Ирландия. Това писа вчера британският вестник \"Дейли телеграф\", позовавайки се на депутати, които по-рано са провели разговори с представители на ЕС. Представители на ЕС отбелязват, че Брюксел ще позволи протокол към споразумението, с който ще направи официални обещанията на председателя на Европейския съвет Доналд Туск и председателя на Европейската комисия Жан-Клод Юнкер в писмото до Мей.", "date": "2019.02.05", "title": "Барние още веднъж: Няма да предоговаряме Брекзит"}
