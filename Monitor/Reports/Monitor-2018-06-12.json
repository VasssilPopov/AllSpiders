{"url": "https://www.monitor.bg:443/bg/a/view/dve-maturi-po-bylgarski-ezik-za-12-i-klas-102408", "text": "През 2022 г. сегашните осмокласниците ще имат възможността да положат две матури по български език и литература. Освен задължителния изпит, който проверява общообразователната подготовка на дванадесетокласниците, те ще могат да се явят и на трета избираема матура по български език и литература, ако той влиза в профилиращите предмети на учениците. Това предвиждат експертите на Министерството на образованието и науката (МОН).  Все още обаче не е ясно каква тежест ще имат съответните изпити при кандидатстването в университет. Според Закона за предучилищно и училищно образование, от 2022 г. вторият от държавните зрелостни изпити трябва да бъде или върху профилиращ предмет, ако ученикът е от профилирана гимназия, или за професионалната им подготовка, ако са в професионална гимназия. Освен тях те могат да положат и трети избираем изпит, който може да бъде друг от предметите по профил при профилираните гимназии, като езиковите например, или по общообразователен предмет при професионалните гимназии. В случай че към профилираните предмети на ученика спада български език и литература, то зрелостникът може да избере да се яви на трета избираема матура по този предмет. По тази начин той ще положи два изпита по български език и литература, като се добави и задължителната първа матура, съобщиха от МОН.   ", "date": "2018.06.12", "title": "Две матури по български език за 12-и клас"}
{"url": "https://www.monitor.bg:443/bg/a/view/podozirat-bylgarin-za-ubijstvo-na-rumynka-v-germanija-102407", "text": "Български тийнейджър е заподозрян за убийството на 15-годишна румънка в парк в немския град Фирзен. 17-годишният нашенец се е предал сам на властите. Това съобщи говорителят на полицията в Мьонхенгладбах Избела Ханен. Обществеността във Федералната република беше шокирана вчера от вестта, че посред бял ден смъртоносно е била намушкана 15-годишната Юлиана, която е от румънски произход. Според първоначалната версия се смяташе, че извършителят на криминалното деяние е турчин. Полицията започна разследване на убийството, като чрез медиите търсеше повече информация от очевидци. Българинът, заедно с адвокатката си, доброволно е отишъл в полицията във вторник. Изабела Ханен заяви още, че предполагаемият извършител живее отдавна в Германия със семейството си. Подробностите за причините за кървавото деяние още се разследват. След като е била наръгана е била откарана в болница, но там е починала от раните си. Все още не е ясно дали тя е имала двойно гражданство. Бездомници от парка разказали, че във фаталния ден тя отишла при тях с думите „Умирам, умирам“ на немски и след това се строполила на земята. Те повикали полицията. През последните месеци в Германия няколко момичета станаха жертва на убийства. В Ирак беше задържан 21-годишен мъж, опитал да се укрие от правосъдието на федералната република, след като изнасилил и удушил 14-годишно момиче. Темата за миграцията и политиката за предоставяне на убежище в Германия в момента е широко обсъждана и занимава най-високите етажи на властта в страната.", "date": "2018.06.12", "title": "Подозират българин за убийство на румънка в Германия"}
{"url": "https://www.monitor.bg:443/bg/a/view/borisov-evropa-bi-bila-v-po-goljama-opasnost-ot-radikalizma-bez-izrael-102410", "text": "Без Израел Европа и европейската цивилизация биха били в по-голяма опасност надигащия се радикализъм и религиозне фундаментазизъм в Близкия Изток. Това зяви премиерът Бойко Борисов, който участва в пленарната сесия на Глобалната конференция на Американския еврейски конгрес в Ерусалим, съобщиха от пресцентъра на кабинета. В изкаването си по време на форума Борисов изтъкнал, че на фона на динамичните глобални и регионални процеси, българо-израелските отношения се развиват устойчиво. „Тези отношения почиват върху ясни принципи на взаимодействие, върху изграденото взаимно доверие и споделените ценности, като в основата им е общата визия за бъдещето на двата съседни района“, посочил Борисов. Премиерът напомнил,  че най-яркият израз на връзката между двата народа е спасяването на 50 000 български евреи по време на Втората световна война.   и трябва да предадем на децата си“, категоричен бил Борисов. Той подчертал, че мисията ни е да не допуснем  връщането  на  ксенофобията и антисемитизма. Борисов благодарил и на израелския премиер Бениамин Нетаняху за това, че призна заслугата на нашите предци за спасяването на българските евреи. „Много скоро ние ще имаме два идентични паметника в София и Тел Авив, посветени на този исторически факт и показвайки нашата съвместна признателност“, съобщи Борисов. „Като държава-член на ЕС, а още повече и като председател на Съвета на Европейския съюз, България остава ангажирана с регионалните и международните партньори в подкрепа на усилията за възобновяване на мирните преговори за намиране на решение на конфликта между Държавата Израел и Палестина“, заявил още премиерът. Той отчетел, че и не намира необходимия импулс да доведе двата народа до споразумението за окончателния статут. Премиерът Борисов посочил, че визията на Българското председателство за подобряването на свързаността на страните от Западните Балкани като основен инструмент за преодоляването на различията в региона, би могла да се приложи и тук. „Надявам се, този опит да даде резултат за народите и кураж на други региони за преодоляване на конфликтите“, споделил той. В заключение Борисов  отбелязал, че Израел е важна и градивна част от съвременната архитектура на международните отношения.", "date": "2018.06.12", "title": "Борисов: Европа би била в по-голяма опасност от радикализма без Израел"}
{"url": "https://www.monitor.bg:443/bg/a/view/zadkulisieto-pak-aktivira-agent-sasho-sreshtu-peevski-102411", "text": "Агент Сашо на ДС – бившият ни посланик в Москва Илиян Василев, отново бе активиран в спешен порядък от задкулисието, за да атакува основния враг на олигархията Делян Пеевски. За трибуна пак беше използван „Фрогнюз“ - сайтът на друг агент на ДС – Огнян Стефанов, който се е подвизавал в бившите комунистически служби под псевдонима Академик, а в наше време е щедро финансиран от банкера беглец Цветан Василев. Заради финикийските знаци, свързващи БГ Мадоф със Стефанов, „Фрогнюз“ вече по традиция играе ролята на пресцентър на Цветан Василев, като Илиян Василев е сред редовните глашатаи, лансиращ опорните точки на банкера беглец срещу издателя ни и депутат Делян Пеевски. Поредната беше публикувана вчера, като про форма представлява постинг на Василев във Фейсбук. В него агент Сашо по традиция напада издателя ни, а този път тезата е, че бил съдействал за фалита на КТБ, но прокуратурата нямало как да го разследва, защото това „означава да разследва себе си“. Доказателства – пак по традиция – не са предоставени. И няма и как да бъдат, защото такива изобщо няма. Както вече неведнъж е уточнявано, и синдиците на КТБ, и БНБ предоставиха документи, доказващи, че нито Пеевски, нито семейството му имат каквито и да било непогасени кредити към фалирания от Цветан Василев трезор. Всеизвестен факт е също, че издателят ни никога не е бил акционер в КТБ, нито е участвал в контролните и надзорните органи на източения от благодетеля на „Фрогнюз“ Цветан Василев трезор. Също толкова всеизвестен факт е, че няма никакви дела за активи, свързани с КТБ, както и че е сред вносителите на две законови поправки, чиято цел беше да лъсне цялата истина за фалираната банка, както и да бъде спрян вторичният й грабеж. А вторичният грабеж, както също е добре известно, е изпълняван под диригентската палка на същия този човек, който я източи – Цветан Василев, и ортаците му олигарси. За „Фрогнюз“ и останалите брънки от Фабриката за фалшиви новини обаче истината не е важна. Важно е менторите им да избегнат възмездието и когато някой им пречи да се отърват от правосъдието за извършените от тях престъпления, го обсипват с лъжи. Каквото е и друго едно твърдение, също толкова безпочвено метнато в публичното пространство от Илиян Василев – че новосформираната комисия „Антикорупция“ издала „първата си официална индулгенция“ и тя била спрямо Пеевски. Откъде агент Сашо знае какво ще е решението на КПКОНПИ по проверката, извършена спрямо издателя ни, е абсолютно неясно предвид факта, че самата комисия се очаква да каже какъв изобщо е резултатът от проверката в четвъртък, а самият Пеевски дори не знаеше, че е приключила. Но в случая най-вероятно дори не говорим за знание по простата причина, че важното за Василев и хората, под чиято диктовка пуска такива постове, е не дали говори истината, а дали лъжите, които лансира, ще бъдат приети за такава на принципа на Гьобелсовата пропаганда.", "date": "2018.06.12", "title": "Задкулисието пак активира агент Сашо срещу Пеевски"}
{"url": "https://www.monitor.bg:443/bg/a/view/vss-s-novi-pravila-za-vedomstvenite-jilishta-zaradi-pionka-na-lozan-102409", "text": "Имотният скандал около пионската на шефа на ВКС Лозан Панов – Атанаска Дишева, доведе до предложение да бъдат сменени правилата за отдаване под наем на ведомствените жилища на съдебната власт.   Председателят на Върховния административен съд (ВАС) Георги Чолаков и главният прокурор Сотир Цацаров са внесли предложения за изменения в правилата, които да бъдат гледани на пленума на Висшия съдебен съвет (ВСС) в четвъртък, съобщи „Правен свят“. До това се стига, за да бъдат прекратени възможностите за злоупотреба с ведомствения жилфонд. Именно такъв скандал се разрази преди няколко седмици, когато столичен ежедневник обяви, че настоящият член на ВСС и доскорошен магистрат във ВАС, която е и от обкръжението на Лозан Панов – Атанаска Дишева, от години ползвала ведомствено жилище като „нуждаеща се“ - понятие, в което категорично не се вписва. Проверката на ежедневника показала, че Дишева и съпругът й – бившият кандидат за депутат от предизборната листа на „Да, България“ в Ловеч Генади Дишев, са закупували недвижимости и трупали лихви от банкови влогове. В същото време е ползвало апартамента от 173 кв.м. в столичния квартал „Изток“ срещу месечен наем между 138 лева и 202 лева. Въпреки грандиозния скандал, комисията по „Професионална етика“ към съдийската колегия на ВСС отказа да разгледа казуса. Решение, което вероятно има много общо с факта, че председателстващ съдийската колегия е именно Панов. Шефът на ВАС и главният прокурор обаче са взели нещата в свои ръце, за да няма съмнения, че се злоупотребява с жилфонда, като са внесли предложение до Пленума на ВСС да възложи на ресорната Комисия \"Управление на собствеността\" в срок до 15 юли 2018 г. да изготви предложения за промени на правилата, по които магистрати и служители на съдебната власт получават ведомствени жилища срещу символичен месечен наем в качеството си на \"нуждаещи се\", съобщава сайтът. Предложенията на Чолаков и Цацаров, които Комисия \"Управление на собствеността\" трябва да докладва за гласуване от Пленума на ВСС, са две: Първото урежда премахването на съществуващите две категории жилища във фонда на ВСС според предназначението им: ведомствени и служебни. „Предлагаме изменения, които да премахнат това разграничение на жилищата от фонда на ВСС, като всички те имат еднакъв статут и настаняването в тях се извършва по еднакви правила, в които водеща е действителната жилищна нужда. Възможно е да се мисли за резервен фонд, с идея да се осигури временно жилищна площ за неголям срок (напр. до 6 месеца) на колеги, чиито жилища са станали негодни за обитаване поради природни бедствия, аварии или в чиито семейства са възникнали остри здравословни проблеми\", посочват вносителите.  Второто предложение на двамата е пряко свързано с действията на Дишеви. Според председателя на ВАС и главния прокурор, подобни \"несправедливи\" ситуации не трябва да се допускат занапред. \"Едно от условията за кандидатстване за настаняване в жилище от жилищния фонд на ВСС е кандидатът (вкл. членовете на неговото семейство) да не притежават в същото населено място собственост или право на ползване върху жилище, къща вила, ателие, студио, офис, обитаемо таванско помещение, магазин или хотел (чл. 12 ал. 1 т. 1 от правилата). Текстът е в съответствие с чл. 22 ППЗДС, но определено се нуждае от допълнения, защото прилагането му може да доведе до крайно несправедлив резултат - магистратът да е кандидат за настаняване под наем, напр. в гр. София и да не притежава недвижим имот в столицата, но в същото време да е собственик на имоти на значителна стойност другаде, което само по себе си изключва дефинирането му като нуждаещ се. Предложението ни е критериите по чл. 12 да се допълнят, като се прави преценка и на общото имотно състояние на кандидата, с оглед материалните му възможности да покрие разход за средна пазарна цена или наем за жилище, съответстващо на нуждите на семейството му в населеното място, за което кандидатства\", пише в предложението на Цацаров и Чолаков, което ще бъде обект на дискусия и решение след два дни на заседанието на Пленума на ВСС. Вчера журналисти се опитаха да спрат Дишева, за да коментира скандала и предложенията на Чолаков и Цацаров, но тя категорично отказа да отговаря на въпросите. В това число и на тези, пратени й писмено преди седмица от „Правен свят“. С мотива, че не били навременни.", "date": "2018.06.12", "title": "ВСС с нови правила за ведомствените жилища заради пионка на Лозан"}
{"url": "https://www.monitor.bg:443/bg/a/view/mlekar-si-spestil-blizo-milion-ot-danyci-102406", "text": "Собственик на фирма за производство на млека си е спестила близо милион лева от невнесени данъци. Това станало ясно, след като Специализираната прокуратура е разбила организирана престъпна група за данъчни престъпления, начело на която е бил управител на фирма за млечни продукти във Велико Търново. Чрез регистрирането на дружества бушони той е успял да осуети плащането на 900 хил. лева ДДС само за четири месеца. Това съобщи зам.-шефката на спецпрокуратурата Даниела Начева. Тя допълни, че ръководител на групата е собственикът на голямото млечно предприятие. Начева отказа да го назове поименно. По неофициална информация това е Стефан Василев, собственик на фирмата за производство на млечни продукти „Елена“. Само Василев е задържан от специализирания съд, като решението не е окончателно и то може да бъде атакувано в специализирания съд на 14 юни. Освен него са обвинени още двама души, като единият е на свобода срещу 50 хил. лева гаранция. Акцията се е провела на територията на Русе, Търговище, Велико Търново, Пазарджик, като са претърсени 21 имота, 14 от тях в счетоводни къщи и 8 домашни адреса, като на адрес в „Бистрица“ в София са били открити схеми, които онагледяват престъпната дейност, каза наблюдаващият прокурор Кирил Пейчинов. По делото предстои да бъдат обвинени още двама, като на единия вече е предявено обвинение за участие в организирана престъпна група. Установено е, че единият от тях е осигурявал фактури, по които не са били налице реални доставки и въз основа на тях дружеството – ползвател на предимството от данъчната измама, е приспадало данъчен кредит. В хода на операцията са извършени и 8 адреса на физически лица. Извършени са и 14 лични обиска. Иззети са компютърни системи, счетоводни и други документи, които имат отношение към разследването. „Около една година задълбочени усилия отне предварителната работа по случая, реализирана от служителите на отделите „Контрабанда“ и „Разследване“ – ГДБОП. Възприехме нов подход при разследването на престъпления срещу данъчната система и заложихме много на предварителната подготовка, за да постигнем много бързо повдигане на обвинения“, поясни заместник директорът на ГДБОП ст. комисар Стефан Джолев. Законът предвижда освен лишаване от свобода и конфискация на имущество. Затова днес в Специализирания наказателен съд е било внесено искане за налагане на запор върху движимо и недвижимо имущество на извършителя на данъчното престъпление.", "date": "2018.06.12", "title": "Млекар си спестил близо милион от данъци"}
{"url": "https://www.monitor.bg:443/bg/a/view/sedmi-sme-v-sveta-po-poskypvane-na-jilishtata-102405", "text": "България e в топ 7 а жилищните пазари с най-бърз ръст на цените в света. Това сочи индексът за първото тримесечие на 2018 г. на консултантската компания Knight Frank. Страната ни е класирана сред 57 изследвани пазара, като остава в „червената“ зона на класацията на компанията, където попадат най-бързо растящите пазари. През първите три месеца на 2018 г. цените на жилищата в България са нараснали с 9% спрямо същия период на миналата година В последното тримесечие на 2017 г. България заемаше девето място в класацията с ръст на цените на жилищата от 9% на годишна основа и с 2,2% на тримесечна основа. Хонконг се завръща на първото място в индекса на консултантската компания за първи път от второто тримесечие на 2015 г., като средната цена на жилищата в 12-те месеца до март е нараснала с 14,9%. От първото публикуване на индекса през 2008 г. Хонконг е оглавявал класацията десет пъти - повече от която и да било друга наблюдавана територия. Въпреки подобряването на предлагането в дългосрочен план с 96 хил. апартамента, които трябва да се появят в идните три-четири години и вероятността от увеличаване на основния лихвен процент, цените в Хонконг продължават да се ускоряват. отбелязва консултантската компания. Средиземноморският остров Малта заема второ място с ръст на цените на годишна основа от 13,6%, а топ 5 допълват Исландия (13,2%), Ирландия (12,7%) и Джърси (12,1%). Преди България се нарежда и Турция с ръст на цените от 9,5%. Ограниченото предлагане на фона на засилващото се търсене оказват натиск върху цените на жилищата в Малта и Джърси. В Ирландия процъфтяващата икономика обяснява силния ръст на цените на жилищата. за четвърта поредна година, като през 2017 г. брутният й вътрешен продукт е нараснал със 7,8%. Въпреки че са се повишили с 12,7% в годината до март, цените на жилищата в Ирландия остават с 21% под пика си от първото тримесечие на 2007 . Възстановяването на жилищните пазари в Европа тече с пълни сили, като 11 от 15-те най-силно представящи се жилищни пазара в света се намират в Европа към края на март 2018 г., отбелязва Knight Frank. Но има и изключения – Гърция (спад на цените с 0,2%), Италия (-0,3%), Норвегия (-1,1%) и Финландия (-1,3%), като те попадат сред последните десет страни в класацията. Цените на жилищата са се повишили в 86% от изследваните 57 пазара от консултантската компания. Най-слабите жилищни пазари в света са Полша (ръст на цените от 0,2% на годишна основа), Мароко (без промяна на цените), Гърция (-0,2%), Саудитска Арабия (-0,2%), Италия (-0,3%), Норвегия (-1,1%), Бразилия (-1,1%), Финландия (-1,3%), Украйна (-3,9%) и Перу (-4,2%), сочат данните на Knight Frank.  ", "date": "2018.06.12", "title": "Седми сме в света по поскъпване на жилищата "}
{"url": "https://www.monitor.bg:443/bg/a/view/7-godini-zatvor-za-hoteliera-kiro-princa-kojto-razstrelja-gotvacha-si-102397", "text": "Седем години ще лежи зад решетките несебърският хотелиер Кирил Христов - Принца, който застреля от упор готвача си Никола Колев. Присъдата идва точно две години след инцидента. Хотелиерът бе признат за виновен в умишлено убийство, въпреки опитите на защитата да пробута деянието по по-лекия член за убийство по непредпазливост. Освен, че ще прекара следващите години в затвора, бизнесменът трябва да плати и близо половин милион лева обезщетение на семейството на жертвата, както и разходите по делото. Магистратите отсъдиха, че Христов трябва да плати 140 000 лева на съпругата Стоянка, и по 130 000 лева на синовете на убития - Венелин и Георги, както и 2300 лева разходи от погребението на Никола Колев. За сметка на осъдения остават и 15 000 лв. съдебни разноски по делото. Кървавата драма се разигра през април 2016-та година в ресторанта на хотел \"Принц Кирил\". Собственикът заръчал на готвача да приготви богата софра с чеверме, защото поканил приятели. В около полунощ, в разгара на купона, Принца извадил законния си пистолет и започнал да стреля напосоки във въздуха. Стрелбата не изненадала никого, защото в курорта били свикнали на подобни изпълнения. Коронният номер на Принца, след като си пийне, бил да стреля напосоки. Последното забавление обаче приключило драматично. Според свидетелите Кирил се целел основно в саксиите, но без да иска улучил готвача си, който се строполил и издъхнал на място. Веднага след убийството, роднини на загиналия разказаха, че убиецът и аверите му са направили опит да скрият престъплението. Те повикали полиция и казали, че готвачът е получил инфаркт. Същата версия пласирали и пред съпругата и синовете на Кольо, познат с прякора Дългия. Роднините обаче поискали оглед на трупа и още същата нощ истината лъснала.  В съдебната зала убиецът призна вината си и се разкая. \"Кольо ми беше всичко. Съжалявам много, не съм го искал. Познавам го от 17 години. Беше главен готвач и въртеше всичко по хотела и ресторанта и ми беше приятел\", каза пред магистратите Принца. В съдебната зала той разказа подробности около инцидента. \"Същият ден отидохме на \"Таляна\", но той не работеше, изкарахме една маса само за нас. Следобед се разделихме, после се обадих на Пламен да дойде в моя ресторант. Беше още светло. Изкарах пистолета от колата и гръмнах отпред в кашпата. С гумени куршуми стрелям. Винаги слагам отпред в пистолета гумени патрони, а отзад бойни – за самозащита. Когато тръгнах да ги изпратя, взех пистолета да го прибера в колата. Той няма предпазител, фабрично е така. Аз съм левичар. Показах на шофьора Иван Копчев пистолета и той тогава се е презаредил. Удари ми се ръката в колоната на вратата на колата и гръмна. Мислех, че със сигурност е гумен патрон. Почнах да му удрям шамари, изкарахме го, започнах да му правя изкуствено дишане. Пламен каза, че е получил инфаркт, а аз бях в стрес. Затова не се обадих в Бърза помощ, стана ми лошо, бях  пиян и като стана това, веднага седнах и не съм излизал. Кольо ми беше за всичко и приятел. Аз предишната година го карах на операция от херния, чаках го да се събуди. Уважавах го много. Може да сме се карали, но побоища не е имало. Не може някой да стои при тебе 17 години, ако го биеш\", разказа Киро Принца в съдебната зала. Въпреки, че получи ефективно наказание, той бе освободен да си ходи срещу подписка. Освен това  му е наложена съдебна забрана да напуска пределите на страната.  Защитата му със сигурност ще обжалва присъдата.   ", "date": "2018.06.12", "title": "7 години затвор за хотелиера Киро Принца, който разстреля готвача си"}
{"url": "https://www.monitor.bg:443/bg/a/view/7-aktrisi-igrajat-novata-poezija-na-mirela-ivanova-102395", "text": "Именитата поетеса Мирела Иванова представи новата си поетична книга „Седем. Стихотворения с биографии” (ИК „Хермес“) в Народния театър „Иван Вазов“, където е драматург. „Благодаря на поезията, че я има и че се завърна в мен“, каза по време на премиерата на томчето авторката на разпознаваеми лирически сборници като „Каменни криле“, „Самотна игра“, „Памет за подробности“, „Разглобяване на играчките“, „Еклектики“, „Любовите ни“, чиято последна работа бе в проза - „Всички разкази са за теб“... Мирела благодари на семейството си – големия белетрист Владимир Зарев и дъщерята Зорница, на родителите си – че са я създали „дете на думите“ (може би като онова от заглавието на известния роман на Айрис Мърдок...), на седемте актриси, изпълнили фрагменти от „Седем...“ пред жадната за добра поезия публика, разпънала по шевовете Камерната зала на Народния. Александра Василева, Ана Пападопулу, Илиана Коджабашева, София Бобчева, Вяра Табакова, Мила Люцканова и Радина Боршош бяха седнали с гръб към зрителите в началото на нестандартния рецитал, като всяка от тях в един момент ставаше и се обръщаше, за да се постави под светлината на прожекторите и да разкрие, четейки, част от дълбокия вътрешен свят на ироничната майсторка на словото. „Вярвам, че те винаги ще бъдат на страната на моите думи“, сподели Мирела Иванова. „Седем...“ е реабилитация на изповедната поезия, изпаднала в последните години в кома у нас, коментира литературният историк проф. Пламен Дойнов, според когото голямата сила на авторката е да преодолява битовото и да го превръща във възвишено, а стихотворенията й наистина са сред най-силните лирически текстове, писани на български след началото на ХХІ век. „Дръж ме изправена и в задънените ми улици“, настоява в една своя строфа тя. Кой – поезията, любовта, жилавата й женска природа?... А може би всички те и още много неща заедно – вселената на Мирела Иванова е пълна и цялостна. Неслучайно името й отдавна е запазен знак в модерната българска и европейска лирика.    ", "date": "2018.06.12", "title": "7 актриси „играят“ новата поезия на Мирела Иванова"}
{"url": "https://www.monitor.bg:443/bg/a/view/grizman-fintira-vsichki-za-bydeshteto-si-102391", "text": "Сагата около бъдещето на френския голаджия Антоан Гризман продължава с пълна сила. Нападателят на „Атлетико“ (Мадрид) е трансферна цел номер 1 на „Барселона“ и преди дни заяви, че до старта на Мондиал 2018 ще обяви решението си. Вчера Гризман бе част от пресконференция на френския национален отбор и всички очакваха той да сподели дали ще остане в „Атлетико“ или ще поеме към „Камп Ноу“. Нападателят обаче финтира медиите и заяви, че е взел решение, но още не е дошъл моментът да го обяви. „Днес не е моментът да говорим за моето бъдеще“, отсече Гризман. И след настоятелно ново питане от репортерите той добави: „Да, взех решение, но още не е дошъл моментът да го обявя публично“. Пресконференцията бе предавана пряко в множество медии, тъй като според пресата в Испания Гризман ще премине в „Барселона“. Според френските издания обаче той е решил да остане в „Атлетико“ за още един сезон. „В момента мисля единствено за представянето ми с националния отбор. Спокоен съм и не усещам напрежение. Държа на думата си и до началото на световното първенство ще обявя своето бъдеще“, завърши нападателят. Спецът бе категоричен, че Гризман е изключително важен за националния отбор. „Антоан е лидерът на отбора и съм наистина щастлив, че мога да разчитам на него. Когато имаш футболист като Гризман в атака, няма как да играеш защитен футбол. Ще играем с четирима отзад, но основната ни цел ще бъде да владеем топката и да създаваме голови положения. Няма да разчитаме на контраатаки, а на бързи акции\", коментира Дешан преди старта на световното първенство в четвъртък.", "date": "2018.06.12", "title": "Гризман финтира всички за бъдещето си"}
{"url": "https://www.monitor.bg:443/bg/a/view/11-ot-stolichani-hodjat-pesha-na-rabota-102399", "text": "11% от софиянци ходят пеша до работа. Това става ясно от данни на Столичната община, която стартира информационна кампания, напомняйки, че \"Чистият въздух зависи от всеки един от нас\". От „Московска“ 33 призовават всички, които шофират активно, да използват летния сезон, за да слязат от колите си и да изпробват алтернативите на придвижване в града. „София е европейската столица с най-много коли на глава от населението, като едва 11% от столичани ходят пеш на работа. За сметка на това, един автобус на градския транспорт означава 40 коли по-малко по улиците“, става ясно от данните. „Много голяма част от активните шофьори не са се возили от години с градски транспорт и допускаме, че впечатленията са им доста различни от това, което е реалността в момента. Голяма част от градския транспорт е обновен в последните години и той заедно с метрото е една от най-големите инвестиции за по-чист въздух и по-зелен град\", каза зам.-кметът по околна среда на София Йоана Христова. От общината отбелязват, че вече 60% от градския транспорт на столицата е с нулеви вредни емисии, а 40% от автобусите са нискоемисионни. С доставката на още 60 нови автобуса на природен газ и на 20 електробуса пък 70% от автотранспорта ще е обновен. „Метрото е най-бързият, удобен и екологичен градски транспорт. Всеки ден с него пътуват над 350 000 души, а с пускането на третата линия с него ще се придвижват 500 000 души днвено. Всяка година то спестява 75 000 тона вредни емисии, а с пускането на третия лъч - 90 000 т. Любопитен факт е, че тези, които пътуват с метро, изгарят 43 800 калории годишно“, посочват от кметството. Лице на кампанията е певецът и актьор Орлин Павлов. \"Градът ни е препълнен с коли, задръстванията са огромни, а въздухът, който дишаме е много мръсен! И всичко това зависи само от нас. Аз обичам да карам колело и така се придвижвам много по-бързо и приятно по улиците на София. Включих се в кампанията, защото чистият въздух зависи от всеки един от нас!\", заяви той.", "date": "2018.06.12", "title": "11% от столичани ходят пеша на работа"}
{"url": "https://www.monitor.bg:443/bg/a/view/sireneto-v-mandrite-samo-ot-mljako-102400", "text": "Яки санкции въвеждат от Министерството на земеделието и храните за производители, които използват палмово масло. Според новата Наредба за хигиената на храните, която влиза в сила от юли, се забранява ползването на растителни мазнини в производството на сирена, а мандрите, които произвеждат кашкавал, сирене и кисело мляко, трябва да го правят само и единствено от мляко. Промените предвиждат производителите на мляко и млечни продукти и тези, които ги разфасоват и преопаковат, да не могат да произвеждат, разфасоват и преопаковат имитиращи продукти, съдържащи в състава си мляко, в един и същи обект, регистриран по Закона за храните. Преди години бяха въведени и други рестрикции при производството на млечни продукти, които доведоха до по-голяма култура в храненето на българина, припомнят експерти. „Нетърпимостта към консумация на такъв тип продукти и то най вече там, където те не са обявени и се продават анонимно, набира много голяма скорост\", коментира в студиото на \"България сутрин\" зам.-председателят на Асоциацията на млекопреработвателите Симеон Присадашки пред bgonair.bg.. По думите му дискусиите за това какво да бъде направено, за да се избегне максимално злоупотребата и подмяната на един продукт с друг, текат от дълги години. За контрол по спазването на новите правила  така, че да има дублиращи проверки с Българската агенция по безопасност на храните (БАБХ). Когато трябва да се вземат проби или да се издаде акт, ще бъде извикан компетентен орган от БАБХ, тъй като по закон те могат да издават подобни актове. А санкцията вече ще е доста по-сериозна - ще се отнема лиценза за производство на млечни продукти. Производството на ментета, в които не е обозначено влагането на отровните индустриални хидрогенирани мазнини, беше незаконно и досега. Рестрикцията обаче ще затегне контрола, тъй като до момента агенцията по храните пазеше някои производители\", подчерта микробиологът Сергей Иванов. което у нас се доставя единствено за влагане в храни, и почти не импортираме палма за технически цели, например за производството на сапун. През миналата година у нас са били внесени над 22 500 т. , сочат данните на Националния статистически институт. В същото време импортното количество краве масло е било 6149 т, което заедно с родното производство е далеч от количествата на палмовото. Това означава, че в сладкарски изделия и млечни продукти у нас се влагат над 3 пъти повече палма, отколкото естествената животинска млечна мазнина. Най-големите количества от тропическите страни Малайзия и Индонезия, а също така в определени периоди и от съседна Гърция. От Румъния и Испания пък има вкарани регистрирани символични количества от съответно 200 и 300 кг. Пикът на импорта на палмово масло за 2017 г. е отчетен през октомври - 5660,2 т.  ", "date": "2018.06.12", "title": "С нова наредба от юли: Сиренето в мандрите само от мляко "}
{"url": "https://www.monitor.bg:443/bg/a/view/cvetanov-prezidentyt-izpolzva-tragedija-za-da-pravi-politika-102398", "text": "Управляващи и президент влезнаха в поредна размяна на упреци след трагедията с падналия хеликоптер, при който загинаха двама пилоти. Държавният глава Румен Радев дори отиде във ВМА, за да види единствения оцелял член на екипажа. „Лобизмът убива. които, преследвайки користни политически интереси, с решенията си рискуват живота и здравето на българските военнослужещи“, коментира Радев и упрекна властта за забавянето на проектите за модернизация на армията. Президентът използва една трагедия, за да прави политика и да противопоставя едни на други отделни сектори. В това пък обвиниха Румен Радев от управляващата коалиция. Министри, вицепремиери и лидери на двете партии, които формират мнозинството, се събраха извънредно на коалиционен съвет в НС. Мислех, че всички ще замълчим и ще отдадем почит на загиналите в трагичния инцидент в Крумово, но за голямо съжаление той предизвика политическо противопоставяне, заяви Цветанов и добави - „Всичко, което днес се изговори, и острото противопоставяне на секторните политики“. Крайно некоректно, деструктивно е това поведение, отбеляза регионалният министър Николай Нанков по повод коментара, че парите за модернизацията на армията отишли за саниране. На свой ред военният министър Красимир Каракачанов обясни, че падналият хеликоптер е най-новият от старата техника и е на въоръжение от 1989 г .“Много е лесно да се върнем с години назад и да търсим вината. Реалната модернизация на Българската армия започна при предния мандат на правителството на Бойко Борисов. След по-малко от две седмици трябва да влезе и предложението за флота. За първи път след Промените се прави подобна мащабна модернизация за над 4 милиарда лева“, отбеляза Каракачанов. Малко по-рано през деня премиерът Бойко Борисов изказа съболезнования за загиналите пилоти.\"Познавам ги лично. Стари и добри пилоти\", каза премиерът и допълни, че сега трябва да се изясни причината за падането на хеликоптера - дали е техническа повреда или нещо друго. Борисов изрази своето притеснение, че само за две години два хеликоптера падат и стават причина за жертви.", "date": "2018.06.12", "title": "Цветанов: Президентът използва трагедия, за да прави политика"}
{"url": "https://www.monitor.bg:443/bg/a/view/spipaha-6000-litra-nelegalen-spirt-na-dunav-most-2-102404", "text": "Служители на Митница Лом задържаха 6000 литра етилов алкохол, пътуващ с неверни документи към страна от ЕС, съобщиха от Агенцията. На 8 юни около 03.30 часа мобилен екип на Митница Лом, работещ в района на Дунав мост 2, спира за проверка камион с българска регистрация. По документи товарният автомобил превозвал различни стоки за страна от ЕС. При проверка на документите инспекторите установили, че един от товарите е обявен като медицинска тинктура - индиго кармин, използван за изследване на бъбреците. На проверяващите направило впечатление огромното количество течност, натоварена в 6 ПВЦ-куба с вместимост по 1000 л, както и фирмата изпращач.  При отварянето на един от кубовете служителите установили, че течността е синя на цвят, с характерния мирис и физически показатели на етиловия алкохол. Направеното замерване с денситометър е отчело 96.3 алкохолни градуса .  Взети са проби за лабораторен анализ. Пратката е задържана в склад на Митница Лом. Работата по случая продължава.  ", "date": "2018.06.12", "title": "Спипаха 6000 литра нелегален спирт на Дунав мост 2"}
{"url": "https://www.monitor.bg:443/bg/a/view/deloto-midjur-na-finalnata-prava-102403", "text": "Близо 3 години и половина след унищожителния взрив във фабрика „Миджур” – Горни Лом, при който загинаха 15 души, днес във Видинския окръжен съд на закрито заседание прокурор Мирослав Костов започна пледоариите по делото. Това съобщи говорителят на окръжната прокуратура Владислав Влашев. Днес и утре ще бъдат пледоариите на защитата на 4-мата обвиняеми по делото, а след края на заседанието на 14 юни съдията по делото Владимир Стоянов ще обяви датата, на която ще бъде прочетена присъдата, допълни прокурор Влашев. Прокуратурата повдигна обвинения по делото срещу 4-ма души и съдебното дело, след много прехвърляния между Видинския и Софийския окръжен съд, започна в дунавския град през февруари 2017 г. Само през миналата година Състав на Видинския окръжен съд по делото „Миджур” е разпитал близо 200 свидетели. Пред съда са застанали и 40 експерти вещи лица. Към момента 4-ма от свидетелите са починали, уточниха от Видинския окръжен съд. Обвинение е повдигнато на четирима души – собственика на завода Валери Митков, бившата служителка в предприятието Палма Иванова, която е отговаряла за безопасността на труда, бившия началник на отдел „Контрол на общоопасните средства“ в МВР Божидар Василев и Ивелина Бахчеванова – бивш директор в икономическото министерство. Във взривения завод в Горни Лом все още се съхраняват по опасен начин много взривни вещества, съобщиха ден преди старта на пледоарията във видинския съд от прокуратурата. Данните са от сигнал до Сотир Цацаров от кмета и от председателя на общинския съвет в община Чупрене, на територията на която се намира заводът. Те твърдят, че не са взети мерки по безопасно съхраняване на значително количество взривни вещества. Взривните вещества се намират в складове на завода \"Миджур\". В сигнала е посочено, че и към момента все още и са застрашени животът и здравето на населението. Към сигнала е приложен и протокол от проверка, извършена от МОСВ съвместно с представители на МВР, при която е установено, че в складове на завода се съхраняват огромен брой взривни вещества, взривни изделия и средства за взривяване. Прокуратурата е изпратила предложения до министъра на вътрешните работи, областния управител на Видин и кмета на община Чупрене за предприемане на спешни мерки. Собствеността на терена и сградите на завода принадлежи на „Миджур мениджмънт кънстракшън“ ЕООД, от което е въведен пропускателен режим, а оператор на взривните вещества и средствата за взривяване и взривни изделия е „Видекс“ АД - отговорен за съхранението и безопасността им, съобщава прокуратурата. След проверката е установено нарушение на Закона за оръжията, боеприпасите, взривните вещества и пиротехническите изделия от „Видекс“. Няма договор за въоръжена охрана за пет склада, в които се намират изброените вещества. Освен това няма и документи, според които „Видекс“ трябва да разполага със собствени или наети складови помещения. В завода няма локална система за ранно предупреждение на персонала, компетентните органи и населението. Според прокуратурата случаят е особено спешен и изисква незабавна намеса от компетентните органи. По случая областният управител на Видин Албена Георгиева свика работна среща с ръководители на ресорни институции във връзка с получено в областната администрация на Видин писмо от Върховната административна прокуратура. от 24 април 2017 г. Той е „Миджур мениджмънт кънстракшън\" EООД, с адрес на регистрация село Горни Лом и управител Иво Иванов. Намеренията на собственика са в завода да започне производство, което ще ограничи до минимум производствените рискове, като произвежда боеприпаси от различен калибър. След получаване на всички разрешителни и лицензи от компетентните органи ще се изгради нов цех – по нова технология и съобразно най-строгите мерки за сигурност. В бъдещ план се предвижда и изграждането на втори цех с ново оборудване. Назначени са хора по трудови договори. Теренът, който се разпростира на 357 дка площ, се почиства. В момента тече ремонт на 4-километровата ограда на имота, поставя се нова тел, уточни Иванов. Най-сериозният проблем са наличните необезвредени над 190 000 противопехотни мини, както и други боеприпаси. Те се съхраняват в складови помещения, които са запечатани и под строг контрол. По думите на управителя на дружеството Иво Иванов новият собственик е закупил целия терен на завода и прилежащите му части, включително и складовете, в които са необзвредените мини. Собствеността върху мините обаче е на предишния собственик и последващ наемател - фирма „Видекс” АД. След влизането си във владение новият собственик „Миджур мениджмънт кънстракшън\" EООД е отдал под наем на „Видекс” АД въпросните складове, като идеята е, че наличните боеприпаси ще бъдат премахнати от територията на завода. Това така и не се е случило вече повече от година от смяната на собствеността и близо три години и половина след унищожителния взрив. Така новите собственици попадат в омагьосания кръг – мините са на терена необезвредени и докато са там, трудно може да се започне каквото и да било производство и да се получи разрешение за това, допълва Иванов. Държавата е тази, която трябва да реши този казус и да каже къде трябва да се унищожат тези над 190 000 противопехотни мини и други боеприпаси, които са на терена. Заради опасенията на хората от друг инцидент кметът на община Чупрене, на чиято територия е предприятието, след уведомлението на новия собственик за инвестиционните му намерения през 2017 г., подава множество сигнали до МВР и Министерството на отбраната. Отговорът не дава конкретни решения на казуса за унищожаването на мините, казва кметът Костин. До новата проверка на прокуратурата и днешното й решение за вземане на спешни мерки - изпратени предложения до министъра на вътрешните работи, областния управител на Видин и кмета на община Чупрене за предприемане на спешни мерки, се стига след сигнал, изпратен от кмета Ваньо Костин до главния прокурор Сотир Цацаров. Остава въпросът във възможностите и компетенциите ли е на областния управител на Видин и кмета на община Чупрене да вземат спешните мерки и да решат сложния казус с обезвредяването на противопехотните мини, които съдържат 74 тона тротил и няколко тона хексоген и тетрил.", "date": "2018.06.12", "title": "Делото „Миджур” на финалната права "}
{"url": "https://www.monitor.bg:443/bg/a/view/vlakove-za-vseki-pytnik-102385", "text": "Националните курорти да бъдат дефинирани като курорти за отдих или курорти за забавление. Такава идея озвучи във вторник министърът на туризма Николина Ангелкова. Във всяка една почивна местност по преценка на кмета, съвместно с бранша и в съответствие с обществения интерес. Замисълът е т. нар. национални курорти да бъдат извадени от обхвата на Закона за защита от шума в околната среда и да бъдат регулирани с отделна наредба. На създаването на специално законодателство за населените места, които се препитават от курортисти, може да се гледа двояко. От една страна, прекаленото администриране на сфера, където главен регулиращ фактор би трябвало да бъде пазарът, е някаква реминисценция към годините на планова икономика и планово развитие на туризма от времето на НРБ. От друга страна обаче, гарантирането на възможността за купон и незабравими изживявания по време на лятната почивка с помощта на допълнителни нормативни актове е нещо положително, ако предпазва курортите от свръхамбициозно и буквалистично прилагане на буквата на закона с цената на промяна на неговия дух. Това, което като компромис иска да прокара Министерството на туризма, на практика е решено от самия пазар през последния четвърт век. Ако искаш тих семеен туризъм по зелени алейки с библиотеки с книжки по плажа и тишина от 2 до 4 следобед - избираш \"Албена\". Ако не ме лъже паметта и ако нещо не се е променило от последното ми посещение там, нощният бар е само един и то далеч от спалните хотели, в които вечерта приключва тихо и в най-шумния случай - с вариететна програма. За почитателите на бурния живот, почивката на пълни обороти, безсънните нощи и сън до 2 следобед е Слънчака - курортният комплекс Слънчев бряг, който привлича стотици хиляди туристи от цяла Европа точно със запазената си марка - купонът. Да ме извинят противниците на този тип почивки, но за курортистите с ишиас, лумбаго, коксартроза и шипове са Ветрен и Поморие, и ако сте с такива болежки и за капак страдате от нерви и безсъние, просто не се бутайте на Слънчака. Ако търсите супичка, второ и десерт, а в петък риба на фурна - изберете си някоя приватизирана почивна станция в Китен или Кранево. Даже за екопалаткуващите и любителите на караванинга все още има уютни кътчета край Иракли, Ахтопол, Силистар или Карадере. Обобщението на ситуацията е синтезирано в народната мъдрост: \"За всеки влак си има пътници\". В контекста на туризма мъдростта трябва да е в посока на гарантиране на влак за всеки пътник. Стотиците хиляди чужденци, които си плащат добре за почивка в брега на греха, можем лесно да ги изгубим. А нямаме абсолютно никаква гаранция, че ще ги запълним с курортисти с болни нерви и желание за следобеден сън между 2 и 4.", "date": "2018.06.12", "title": "Влакове за всеки пътник"}
{"url": "https://www.monitor.bg:443/bg/a/view/60-mln-lv-ot-ekotaksite-za-troshki-otivat-v-chastni-organizacii-102389", "text": "60 млн. лв. от екотаксите за излезлите от употреба автомобили влизат в частни фирми под формата на участие в колективни организации. Държавата пък прибира едва 3 млн. лева, предназначени за Предприятието за управление на дейностите по опазване на околната среда. Именно ПУДООС обаче реализира политиките за опазване на околната среда. Тези данни бяха изнесени днес на среща при омбудсмана Мая Манолова по повод предвижданото увеличение на екотаксите. От тези такси в частния сектор са влезнали сумите за над 257 000 превозни средства, а в държавата - за 15 000 автомобила. По време на срещата стана ясно още, че за 6 години размерът на плащането е скочил 10 пъти. Сега се готви ново увеличение с до 35 лв. за старите автомобили, както и въвеждането на такси за камиони и автобуси. „Да се плаща така наречената продуктова екотакса при регистрация на автомобил е нарушение на европейска директива\", категоричен е Стоян Немцов, експерт към Сдружението за правна помощ на потребителите. Според него разходите за събирането и рециклирането на излезлите от употреба превозни средства трябва да се поемат от производителите. Нарушение е също, че таксата трябва да се издължи при регистрацията на автомобила, а не при спирането му от движение. Председателят на Асоциацията на вносителите на автомобили Христо Христов пък се обяви за отпадането на таксата и каза, че тя няма да реши проблема със закупуването на стари автомобили от Европа. \"Протестираме срещу такава такса. Тя трябваше да отпадне още когато влязохме в ЕС. Няма никаква полза от нея, защото броят на старите автомобили се е увеличил с над 60%. Освен това не е е ясно нито къде отиват парите, нито за какво се харчат\", допълни Христов.  ", "date": "2018.06.12", "title": "60 млн. лв. от екотаксите за трошки отиват в частни организации"}
{"url": "https://www.monitor.bg:443/bg/a/view/vryshtat-otnachalo-deloto-sreshtu-bivshija-kmet-na-devnja-102387", "text": "Варненският окръжен съд уважи протеста на районната прокуратура в Девня и отмени изцяло постановената оправдателна присъда на бившия кмет Атанас Кузев. Той бе подсъдим за длъжностно присвояване на 18 244 литра дизелово гориво на стойност 43 469, 96 лева, 14 621, 26 литра бензин на стойност 34 672, 04 лева, както и за купуването на скъп алкохол и цигари, които не били свързани с експлоатацията на служебния му джип „Волво“. Общата стойност от престъпната дейност възлиза на 78 378, 34 лева, което представлява големи размери, сочи назначената съдебно-счетоводна експертиза. Въззивният съд е констатирал съществено и неотстранимо процесуално нарушение, допуснато от съдията в Районен съд-Девня, Даниела Вълева, чиито мотиви към оправдателната присъда на Кузев са определени като незаконосъобразни. Това се явява и пречка за извършване на въззивна проверка по същество. „В мотивите на атакуваната присъда съставът на Девненския районен съд е изложил декларативно съждения, относно недоказване на факти и обстоятелства от обстоятелствената част на обвинителния акт. Вместо да изясни факти и обстоятелства, важни за формирането на вътрешното си убеждение, каквото задължение има решаващият съд, той е излязъл извън правомощията си и е приел ролята на вещо лице, пресмятайки разхода за процесния автомобил „Волво“ чрез гласни доказателства, каквито са свидетелските показания, коментирани в мотивите на съда. Недопустимо е съдът да приеме без забележки назначената по делото експертиза, а в мотивите си да приеме разход на гориво по-голям от приетия от вещото лице и на това основание да прави съответните правни изводи. Ако е имал забележки към заключението на вещото лице, е следвало да изпълни процедурата, предвидена в чл. 153 от НПК, се посочва от ВОС. Поради тези и други несъответствия, въззивният съд не е в състояние да провери обжалвания съдебен акт и съответно да даде отговори на поставените в протеста и жалбата на гражданския ищец въпроси и възражения. И тъй като това нарушение не може да бъде отстранено от настоящата инстанция, следва присъдата да бъде отменена и делото върнато на първоинстанционния съд за ново разглеждане от друг съдебен състав, пише в мотивите за решението на съдия-докладчикът по делото. Завършилият екология бивш градоначалник на Девня се прочу с разточителността си, докато управляваната от него община изнемогваше финасово. През 2015 г., той  стана герой с „Волво“ за 110 000 лв. в телевизионен репортаж за кметове на селски общини със скъпи служебни коли. Кузев застана начело на Девня през 2007 г. с подкрепата на БСП. На следващите местни избори през 2011 г. обаче направи рязък завой и спечели с рамото на ГЕРБ. През 2015 г. обаче партията не му гласува доверие и Кузев се опита да маневрира като кандидат на АБВ, но загуби от настоящия кмет Свилен Шитов, издигнат от ГЕРБ.", "date": "2018.06.12", "title": "Връщат отначало делото срещу бившия кмет на Девня   "}
{"url": "https://www.monitor.bg:443/bg/a/view/kartina-na-tuluz-lotrek-za-300-000-pokazvat-v-sofija-102394", "text": "Картини за милиони са изложени в галерия музей „Класика“ на столичната улица „Юрий Венелин“ 32 до края на юни. Само шедьовърът на Анри дьо Тулуз-Лотрек „Жената котка“ е на стойност над 300 хиляди евро, твърди историкът д-р Георги Генов. Той е дал цяло състояние, за да откупи картината на постимпресиониста Лотрек (1864-1901) от частна колекция в Истанбул, съобщава неговият мецанат акад. Васил Гюзелев. „Жената котка“, създадена през 1895 г., някога е била притежание на българското царско семейство, но е продадена от наследниците на цар Борис ІІІ. Над 130 новооткрити творби на стари майстори са изложени в галерията на д-р Генов, съобщават от ВИП Комюникейшън. В сбирката присъстват работи на почти всички български класици – Иван Табаков, Васил Стоилов, Никола Танев, Давид Перец и много други. Посетителите могат да видят лимитирана серия     произведения на известния италиански художник Лео Мазинели (1902-1983) и т.н. Почти всички картини могат да намерят своите нови собственици в неделя, 17 юни, от 18 ч., когато в „Класика“ ще има търг. Само няколко най-ценни творби от музейния фонд на галерията няма да участват в наддаването, обясни управителят Виолета Панайотова. По време на събитието посетителите ще могат да научат и много любопитни неща за историята на показаните шедьоври. Създател на галерия музей „Класика“, която вече 27 години е сред лидерите в културния живот на София, е историкът д-р Георги Генов. Той работи в секция „Македонски въпрос“ към БАН и освен галерията притежава и издателство, две книжарници (едната в Охрид), ателиета и др.  По време на почивките си на Охридското езеро Георги Генов посещава средновековните паметници на Крали-Марковото царство, достигащи до Голо бърдо в Албания. Ръководи научни експедиции дотам, а в момента живее в Париж, където изгражда третата си галерия. Целта му е да направи български     където е работил, в Охрид и, разбира се – в Париж.  Член е на комитета „Юли Пинкас - Паскин“ и на едноименната фондация в България. Той и академик Гюзелев правят дарения на Софийската и Видинската община, където е роден художникът Жул Паскин, канят в България наши сънародници, които живеят и творят в чужбина, за да се изявяват на родна земя.  На 20 юли в галерия „Класика“ ще бъде открита изложба на Еми Кулинска – Париж, и на проф. Георги Чапкънов.  ", "date": "2018.06.12", "title": "Картина на Тулуз-Лотрек за € 300 000 показват в София"}
{"url": "https://www.monitor.bg:443/bg/a/view/gala-puska-serum-za-koja-102386", "text": "Тв водещата Гала готви изненада за феновете си – свой собствен козметичен продукт. Лъчезарната блондинка ще пусне на пазара серум за кожа, изработен заедно с инженер Роганска. Тя обмисля опцията да направи и хранителна добавка за красота. Междувременно чаровното лице на „На кафе“ отрече множеството слухове,които се завъртяха в различни медии, че се пенсионира. заяви в интервю за сп. LOVE style тя. Гала е категорична, че роловинката й в живота и на екран – Стефан, е получил положителна оценка от аудиторията. Тя вярва, че любимият й е „глътка свеж въздух“ за предаването.  ", "date": "2018.06.12", "title": "Гала пуска серум за кожа"}
{"url": "https://www.monitor.bg:443/bg/a/view/biser-petkov-izrabotva-finansov-otchet-na-zakona-za-lichnata-pomosht-do-petyk-102392", "text": "До петък социалният министър Бисер Петков трябва да изготви финансов разчет на предложения от Мая Манолова Закон за личната помощ и да запознае финансовия министър Владислав Горанов и премиера Бойко Борисов с него. Това стана ясно след среща между родителите на деца с увреждания, ресорния министър и омбудсмана. Целта е проектът да бъде внесен възможно най-скоро за гласуване, като се очаква негов вносител да бъде не Министерски съвет, а Народното събрание. Родителите също са готови да направят компромис в името проблема, който години на ред не може да бъде решен. Все още не е ясно към кои текстове от законопроекта са готови да направят компромис, но бяха категорични, че ако все пак оставката на Бисер Петков бъде приета, те ще искат сваляне на правителството. Оставката си самият Петков обясни с мотива, че в момента на депозирането й министерството не е разполагало с проекта. Той изрази още надеждите си да има подкрепата на премиера и правителството. Петков бе категоричен, че съдбата му като министър зависи от това какво ще успее да направи за хората с увреждания. На срещата стана ясно още, че потенциалните ползватели на закона ще бъдат около 80 хил. души.", "date": "2018.06.12", "title": "Бисер Петков пише финансов разчет на Закона за личната помощ до петък "}
{"url": "https://www.monitor.bg:443/bg/a/view/mi-17-padnal-za-2-sekundi-ot-30-metra-visochina-102373", "text": "Пилотите не са подали сигнал, защото падането от височина 30 метра, е било 1-2 секунди. Тежка загуба. Това коментира на извънреден брифинг на територията на 24-а Авиобаза Крумово командирът на базата бриг. ген. Димитър Иванов. „Веднага е активирана наземната команда за търсене и спасяване. Изпратена е линейка с дежурния авио лекар от поделението. Също така е изпратена дежурната пожарна от формированието и от летището с техния лекар. Пожарните екипи са обливали въртолета, за да се предотврати разрастването на пожар. Районът е бил подсигурен от караула от военното формирование, от гранична полиция и от военната полиция”, каза командира на ВВС бриг. ген. Цанко Стойков. Той изрази както своите, така и от името на ВВС съболезнования към семействата на загиналите. По думите му инцидентът се води от първа група и веднага е докладвано за случилото се, както на самия него, така и на командира на авиобазата. Облачността е била три десети с видимост 10 км. Вятърът е бил 1 метър в секунда, каза още Стойков. По време на извънредния брифинг той повтори вече огласените факти, а именно, че докато е зависнал, Ми-17 с регистрационен знак 417 внезапно се е завъртял, загубил е рязко височина и от около 30 – 50 метра е срещнал земята с десния борд. В същия ден въртолетът е изпълнил общо 5 задачи, уточни командващият ВВС. За командира на екипажа кап. Пламен Пантилеев това е бил първи полет за летателната смяна. За втория пилот Стоян Неделчев е бил трети по ред полет, а за бордния техник офицерски кандидат Алексей Каменов е бил четвърти по ред полет с машината. През годините служба в 24-а Авиобаза Крумово Пантилеев е имал общо 660 летателни часа, но през тази година до момента на катастрофата е имал едва 17 часа нальот. „Достигнатото ниво на подготовка е високо. Достигнал е сложен пилотаж, полети над морска повърхност, кацане на високопланинска площадка, гасене на пожари”, каза в негова памет ген. Стойков. Вторият пилот кап. Неделчев е щурман на въртолет и летец пилот 3-и клас с нальот от 498 часа. През тази година е имал 18 часа във въздуха. Летял е като втори пилот при всякакви условия. Оцелелият Алексей Каменов е роден през 1972г. и е борден техник първи клас от 2000-та година. Той имал най-много летателни часа – общо 940. През тази година е имал 20 часа нальот. И той, като двамата си загинали колеги е семеен, с две деца. каза още ген. Стойков. По думите му „авиационните ресурси, които имаме в момента, позволяват да се направи този нальот с необходимото следене на подготовката на всеки един от пилотите. За изпълняваната задача са имали достатъчно подготовка”, каза още командира на ВВС. В отговор на журналистически въпрос той уточни, че по стандартите на НАТО военните пилоти трябва да имат 180 часа нальот за година. 40 от тези часове може да са от тренажор, там, където имат такива. „По последните данни, затруднения имат всички, включително и нашите патньори и съюзници от НАТО. Този нальот е много добре да бъде постигнат. Ние, на базата на ресурсите, които получаваме, правим всичко възможно да бъде така разпределен, че да осигури изпълнението на основните задачи”, каза още ген. Стойков. „Винаги се разследват три версии – техническа неизправност, влиянието на атмосферните условия или пилотска грешка. Комисията разглежда всичките тези варианти, след което по метода на изключването махат този, който не е съвместим със случилото се на база данните и тогава вече се изказва за вероятната причина”, обясни командирът на 24-а Авиобаза Крумово бриг. ген. Димитър Иванов. Падналата машина е постъпила на въоръжение във ВВС на 15 октомври 1989г. След капитално-възстановителен ремонт е приета отново на въоръжение в авиобазата на 8 декември 2016г. Оттогава Ми-17 е пролетял 320 часа. „Машината е била в изправност и подготвена”, обясниха на брифинга. По думите на ген. Цанко Стойков причините за катастрофата ще станат ясни, когато завърши работа специалната комисия, назначена от министър Красимир Каракачанов. Експертите трябва да изяснят поради какви причини въртолетът се е разбил в земята. Тъй като този Ми-17 е бил единственият у нас, пригоден за гасене на горски пожари, След трагичния инцидент в Авиобазата в Крумово са спрени плановите полети, но се изпълняват бойните дежурства. Междувременно в следобедните часове на 12 юни т.г. в 24-а Авиобаза Крумово пристигна и президентът Румен Радев, който не пожела на пловдивска територия да коментира трагичния авиоинцидент.", "date": "2018.06.12", "title": "Ми-17 паднал за 2 секунди от 30 метра височина"}
{"url": "https://www.monitor.bg:443/bg/a/view/spirat-tramvaj-7-zaradi-remont-na-relsite-102374", "text": "Столичната община спира временно движението на трамвай № 7 от началото на юли. Причината е ремонтът на релсите на кръстовището на бул. „България“ и „Иван Евстатиев Гешов“. Това съобщи зам.-кметът по транспорт Евгени Крусев, които провери ремонта на подлез на кръстовището. „Ще бъдат сменени изцяло релсите, както ще бъдат ремонтирани и пероните на спирката, която се намира на кръстовището. Месец и половина е срокът, в който строителите трябва да се справят с ремонта, така че трамваите да се движат с еднакво бърза скорост по цялото трасе“, обясни Крусев. През това време автобус ще изпълнява ролята на трамвая от квартал „Борово“ до НДК, като крайната точка ще бъде около „Петте кьошета“. Крусев заяви, че подлезът на кръстовището е последният по бул. „България“, който не е ремонтиран. Той обясни, че инвестицията в него е 1,2 млн. лв, като изцяло се подменя електрическата инсталация, изгражда се нов таван, санират се стените и подовете, а стъпалата ще бъдат изградени наново. Обновеният подлез трябва да е готов до средата на юли, а догодина ще стане вход на бъдещото метро. „Предстои да започнем ремонт и на подлеза на ул. „Александър Екзарх“ и Ботевградско шосе“, допълни зам.-кметът. Крусев припомни, че от 1 юли започва ремонтът на на отсечката на бул. „Васил Левски“ от Софийския университет до ул. „Граф Инганатиев“. Първоначално ще бъде затворено платното в посока Попа, а движението ще се осъществява в две ленти. В края на ремонта за един уикенд ще бъде затворена за движение цялата отсечка, за да постави износващ пласт настилка. Ремонтът ще продължи месец.", "date": "2018.06.12", "title": "Спират трамвай № 7 до средата на август "}
{"url": "https://www.monitor.bg:443/bg/a/view/cska-sofija-chaka-utre-karanga-102390", "text": "Голмайсторът на ЦСКА-София Фернандо Каранга тръгна към България и се очаква утре да се присъедини към съотборниците си на лагера в Тетевен, съобщиха от клуба. Тази вечер бразилецът трябва да кацне в София, а утре сутрин да пътува за лагера на „армейците“. Нападателят се възстановяваше от контузия на коляното в родината си. Той пропусна края на миналия сезон заради частично разкъсване на вътрешна връзка, което получи в края на април в срещата-реванш от полуфиналите на турнира за купата на България срещу “Левски”. Състоянието на Каранга е добро и таранът е готов да започне занимания под ръководството на новия треньор на \"червените\" Нестор Ел Маестро, макар и с около седмица закъснение. Шансовете голаджията да остане в тима за новия сезон обаче са минимални, като той настоява за трансфер. За него има 2 оферти – един милион евро от бразилския „Коринтианс“, каквото е и желанието на играча, както и два милиона евро от руския „Динамо“ (Москва). Междувременно стана ясно, че ЦСКА-София има нова трансферна цел. Това е футболистът от Полша Матеус Мошджен. “Червените” са в напреднали преговори с него и ако всички детайли по личните му условия бъдат доуточнени, в близките дни той ще пристигне за подпис. Мошджен е играч на “Корона” (Киелце). Халфът е носил националната фланелка на Полша за юношеските и младежки формации. На клубно ниво се е състезавал още за “Лех” (Познан) и “Лехия” (Гданск). Високият 180 см. полузащитник е на 27 години. И докато селекцията тече с пълна сила, футболистите и новият треньор бяха инспектирани от клубното ръководство. Лично собственикът на ЦСКА-София Гриша Ганчев посети лагера на тима в Тетевен, за да се запознае с подготовката. На срещата спецът е получил гаранции, че съвсем скоро ще бъдат привлечени играчи за набелязаните от него постове. Както е ясно, преди дни Ел Маестро заяви, че ЦСКА-София трябва да се подсили с двама нападатели. „Червените“ ще се подготвят в Тетевен до 18 юни, когато ще изиграят и първата си контрола - от 17:00 часа срещу “Етър” (Велико Търново).", "date": "2018.06.12", "title": "ЦСКА-София чака утре Каранга"}
{"url": "https://www.monitor.bg:443/bg/a/view/bond-ojivjava-v-burgas-102382", "text": "56 години след появата на харизматичния Агент 007 и в разгара на снимките на 26-тия филм за Джеймс Бонд, Софийската филхармония ще припомни някои от най-хубавите музикални моменти на класическата поредица в бургаския Летен театър на 8 юли. Досега в България подобен концерт не е правен. От титулните песни в общо 25-те филма за Агент 007 сa избрани 12, на които сa направeни симфонични аранжименти, различни от оригиналите. Заедно с песните, в програмата ще звучат и две тематични симфонични сюити, включително и оригиналната тема за Бонд, написана от композитора Монти Норман за \"Доктор Но\" (първият филм от поредицата), която още тогава получила световна популярност. В концерта ще участват звездите от родната поп сцена Милица Гладнишка, Рут Колева, Ягода Тренева, Криста, Боби Косатката и Живко Станев. Диригент - Найден Тодоров.", "date": "2018.06.12", "title": "Бонд оживява в Бургас"}
{"url": "https://www.monitor.bg:443/bg/a/view/levski-vzima-top-napadatel-za-liga-evropa-102388", "text": "Ръководството на „Левски“ е на път да раздвижи сериозно трансферния пазар у нас и да привлече бившия нападател на „Базел“, „Твенте“ и „Порто“ Марк Янко. Преговорите се намират в последната си фаза и се очаква в близките дни австрийският национал да премине медицински прегледи и да подпише договор с клуба от „Герена“, твърди sportlive. Целта на 26-кратните шампиони е 34-годишният ветеран да усили огневата мощ на тима за участието в Лига Европа. Янко е доказан нападател, като игра с голям успех в Австрия и Холандия, както и за австрийския национален отбор. Това му осигури трансфер в „Твенте“, а след това и в „Порто“. В Португалия нападателят така и не успя да се аклиматизира и след кратък престой в „Трабзон“ и ФК „Сидни“ премина в „Базел“. Там той отново се превърна в познатата голова машина и вкара 29 гола. В последната година той игра за „Лугано“, като договорът му е до 2019 година. „Левски“ обаче вероятно ще плати символична сума за откупуването на правата му. Полузащитникът на „Лугано“ е клиент на мениджърската агенция, която представлява привлечения през зимата Паулиньо, и именно с нейното съдействие „Левски“ се надява да финализира не само трансфера на свободния агент Мариани, но и на още футболисти. В същото време съвсем близо до „Герена“ е бившият играч на „сините“ Живко Миланов. Защитникът и кипърския шампион АПОЕЛ (Никозия) със сигурност ще се разделят, а в момента десният бранител тренира с тима от столицата докато отношенията между двете страни не бъдат прекратени официално. Не е изключено Живко да получи неустойка за преждевременното прекратяване на договора си, който е до 30 юни 2019 г., а според местното издание Sport 24, в момента, в който българинът разтрогне договора си, ще влезе веднага в контакт с „Левски“ за завръщането си на \"Герена\". ", "date": "2018.06.12", "title": "„Левски“ взима топ нападател за Лига Европа"}
{"url": "https://www.monitor.bg:443/bg/a/view/bezpomoshten-invalid-trogna-hiljadi-nastanjavat-go-v-socialen-dom-102375", "text": "Снимката на безпомощен инвалид с разтърстваща история, публикувана във Фейсбук, предизвика реакциите на стотици хора във Варна. Според автора на поста, мъжът е на 65 години и се казва Светлозар Антонов. След прекаран инфаркт преди месец, претърпява операция и остава на улицата пълен инвалид. В момента живее под дърво върху празни кашони, без пари, без храна и лекарства до пазара на квартал „Чайка“ във Варна. Близките на Светлозар са извън страната, а той вече 9 месеца чака да бъде настанен в Дом „Гергана“, след като си е подал документите, но процедурата се оказва твърде тромава. Утре трябва да му махнат конци след претърпяната операция в УМБАЛ „Света Марина“. Мъжът няма средства и е в напълно безпомощно състояние, алармира варненецът, който казва, че е поискал да му даде пари, но човекът му отказал. Читателката Мария потвърждава, че преди да му ампутират крайниците, Светлозар пак живеел на улицата, като обитавал изоставена постройка на пазарчето. „Най-често съм го виждала да седи до магазинчето за плодове и зеленчуци, което се намира точно срещу снимката, която е направена сега. Около него винаги е имало бутилки от алкохол. И така, от сутрин до вечер. Докато съм пазарувала съм чувала да го поздравяват със „Здравей, морски“. Това ме навеждало на мисълта, че е бил моряк и е пътувал. Сега не му е възможно, но и когато можеше,  той пак не е работил“, обяснява жената. След публикациите в местните медии и стотиците коментари в социалната мрежа, от община Варна се намесиха в случая, като по-късно информираха, че експерти от дирекция „Социално дейности“ са се самосезирали и са взели незабавни мерки за Светлозар Антонов. Уведомена е дирекция „Социално подпомагане“, за да издаде заповед за приоритетно настаняване в Дома за лица с физически увреждания „Гергана“, където е уредено той трябва да бъде приет днес следобед. Досега Светлозар е бил в общинския Приют за временно настаняване на бездомни и социално слаби лица в общежитията на СУПЦ „Анастасия д-р Железкова“. Поради изключително лошите условия, той е напускал самоволно, като е отказвал и да бъде настанен в социален дом, извън Варна.", "date": "2018.06.12", "title": "Безпомощен инвалид трогна хиляди, настаняват го в социален дом"}
{"url": "https://www.monitor.bg:443/bg/a/view/ednakyv-zdravnijat-kontrol-po-granicite-za-vsichki-dyrjavi-v-es-102393", "text": "Предстои здравният контрол по границите в рамките на ЕС да бъде уеднаквен. Това каза днес във Варна зам.-министърът на здравеопазването Светлана Йорданова преди откриването на международна работна среща на експерти от 15 държави. Присъстващите на срещата експерти ще очертаят единните мерки, които после трябва да бъдат одобрени от ЕК. Целта е да бъдат приети еднакви практики и начини на реакция, обясни Йорданова, цитирана от Дарик. По думите й уеднаквяването на контрола ще допринесе и за максимално бързо споделяне на информацията между отделните държави в съюза. Изграждането на мрежа е задължително, тъй като при наличие на инфекциозно болен ще бъде ясно къде е бил и с колко хора е имал контакт. Това ще позволи да се реагира бързо и адекватно и да се спира рискът от разпространение на заболяване, допълни зам.-министърът. Йорданова посочи, че през годините правилата за контрол върху здравното състояние на пристигащите и заминаващите у нас са се подобрявали и уеднаквявали с тези в другите европейски държави. Структурите ни са организирани и успяваме да овладеем рисковите ситуации много бързо, тъй като капацитетът на здравните ни служби е на много добро ниво, каза зам.-министърът.  ", "date": "2018.06.12", "title": "Еднакъв здравен контрол по границите за всички държави в ЕС"}
{"url": "https://www.monitor.bg:443/bg/a/view/orlando-blum-meditira-v-pravec-102376", "text": "Холивудската звезда Орландо Блум ще кацне на български терен, за да се включи в снимките на филма The Outpost. В лентата, режисирана от Род Лори, актьорът от „Троя“ и „Карибски пирати“ ще облече униформата на американски войник в Афганистан на прага на битката при Камдеш. Заедно с Блум за снимките на продукцията ще пристигне и Скот Истууд, 32-годишният син на кинолегендата Клинт Истууд. Посещението на звездите у нас ще съвпадне и с популярния йога фестивал Udaya Live, който тази година ще се проведе от 15 до 20 август в Правец. \"Очакваме ги, стига да имат свободен ден покрай ангажиментите им, да дойдат и на фестивала\", обясни пред медии Ярив Лернер – изпълнителният директор на „Ню Бояна“ и организатор на Udaya Live. След като миналата година локацията на събитията от енергийния форум беше сменена от Боровец, това лято те ще се проведат за втори път в Правец. казва Лернер. Това е и причината фестът да предлага 50% намаление за всеки български гост на терен. След като предните две издания се фокусираха върху елементите Земя и Вода, тази година Udaya Live ще се фокусира върху Огъня. Над 25 йога инструктора, 2 от които – българки, ще се погрижат за ползотворния престой в Правец. категоричен е Лернер. Самият той започва да практикува йога още 18-годишен, като я съчетава с тренировки по бойни изкуства и по-късно – плажен волейбол. Преустановява усиленото спортно натоварване след тежка контузия на коляното. „Казаха ми, че трябва да се оперирам, като ме посъветваха да се обърна по-сериозно към йогата, за да мога бързо да се възстановя след това. Започнах да наблягам повече на това и така и не се стигна до операция. Успях да излекувам коляното си само за 6 месеца“, върна лентата назад шефът на „Ню Бояна“. Сред йога инструкторите, които ще пристигнат за третото издание на Udaya Live е преборилият хероинова зависимост благодарение на учението Витас Баскаускас, когото зрителите с афинитет към американските риалита познават от „Сървайвър“. Чери Рей също ще се завърне за фестивала. Тя е популярна и с това, че неведнъж е водила свои ученици в бежански лагери, позволявайки им да разберат, че ежедневните им проблеми далеч не са толкова сериозни, колкото смятат. По традиция, Udaya Live ще представи и широка гама от музиканти на терен. „Мелодията и йогата вървят ръка за ръка“, смята Лернер. Над 28 чуждестранни изпълнители ще дойдат в България специално по повода, като сред по-популярните от тях са сестрите Чарли и Хати Уеб, пътували по турнета като беквокали на Ленард Коен.", "date": "2018.06.12", "title": "Орландо Блум медитира в Правец"}
{"url": "https://www.monitor.bg:443/bg/a/view/restorantiori-shte-urejdat-izcjalo-onlajn-muzikalnite-prava-102383", "text": "Заплащането на правата за музика в търговски обекти да може да се урежда изцяло онлайн. Това е целта на един от новите проекти на сдружението за колективно управление на авторски права „Музикаутор“. \"Имаме готовност от гледна точка на технологията. Изчакваме нещата да се изяснят юридически“, обясни пред „Монитор“ Момчил Даскалов, директор на отдел „Лицензиране и публично изпълнение“ към организацията. „Сега сме задължени да изпращаме договорите на хартия. С необходимите промени това може да се случва единствено онлайн и така процесът ще се улесни значително. Според наши прогнози системата може да заработи най-рано до три години“, уточни изпълнителният директор на „Музикаутор“ Иван Димитров. Към момента собствениците на ресторанти, хотели, фризьорски салони и т.н. подават електронна заявка към „Музикаутор“ и „Профон“ (представляваща носителите на сродни права в музиката) в портала Music-Pro. Схемата „лиценз на едно гише“ се очаква да продължи да функционира и след постигането на целта за онлайн уреждане на правата. „В края на този месец ще бъде готов и проектът за софтуер за разпределение. Работим по него от няколко години. Чрез този софтуер не само ще се оптимизира процесът на разпределяне, ще се съкрати администрацията, а възнагражденията на авторите ще могат да бъдат изплащани на по-малък период от време – два пъти вместо веднъж годишно например. Освен това авторите ще имат достъп до отчети за това в кои медии, в какъв времеви диапазон се пускат техните произведения“, обясни още Димитров. Междувременно „Музикаутор“ изгражда мрежа от свои представители в няколко града, сред които Варна, София, Бургас и др.   предупреждава шефът на организацията за колективно управление на авторските права в музиката. От началото на годината досега „Музикаутор“ отчита 20% ръст в броя на заведенията, уредили правата за песните, които звучат на територията им, в сравнение с първото полугодие на миналата година. категоричен е Момчил Даскалов. Промените в закона бяха обнародвани този март, като инспекторите от местната управа ще започнат проверките в началото на следващата година. Дотогава те ще преминат през обучение от страна на „Музикаутор“ и „Профон“. „Съществуваше притеснение, че ще е необходим по-голям ресурс на общините вследствие на тази промяна. Това реално не е така, тъй като въпросните инспектори ще изискват един документ в повече от обикновено – този за уредените права с двете организации. За разлика от проверките, правени от Министерството на културата, те няма да следят какъв репертоар звучи“, разясни Димитров. Санкциите, които ще налагат общините, са в размер от 1000 до 10 000 лв., глобите на МК са двойно по-големи. Към настояща дата много малка част от сектора на търговските обекти у нас са уредили правата за музиката, като процентът гравитира около 15. За последната година „Музикаутор“ е завело 31 дела срещу некоректни ползватели. Средният размер на обезщетението, което организацията получава при успех в съда, е между 10 и 15 хиляди лева. „Това далеч не е много на фона на вложения ресурс във воденето на делата“, обясняват от сдружението. Сред идеите, върху които то работи, е и включването на договора за уредени права към останалите документи, които заведенията подават за категоризацията. „Това може да се осъществи с промяна в общинската наредба. По този начин залагаме основно на превенцията като основен метод за справяне с проблема с неуредените права“, казват още Димитров и Даскалов.", "date": "2018.06.12", "title": "Ресторантьори ще уреждат изцяло онлайн музикалните права"}
{"url": "https://www.monitor.bg:443/bg/a/view/plastun-podpisa-s-gent-ludogorec-pribra-3-mln-evro-102381", "text": "Защитникът Игор Пластун вече официално е футболист на „Гент“, след като „Лудогорец“ го трансферира в Белгия. 27-годишният бранител подписа договор за четири сезона с новия си отбор, а „орлите“ прибраха над 3 милиона евро от поредната отлична сделка, която осъществиха. Украинският защитник мина успешно медицинските тестове и след като бяха уточнени всички детайли между двете страни сделката стана факт вчера следобед. Пластун бе представен като ново попълнение на белгийския клуб, като „Гент“ публикува снимки и видео с играча чрез официалните си медийни канали. Така „Лудогорец“ финализира поредната си добра сделка, като се има предвид, че Пластун скоро ще навърши 28 години и не е в първа футболна младост, а и дойде в Разград за далеч по-малка сума.  Освен това разградчани вече си осигуриха заместник на защитника, след като договор с тима подписа един от капитаните на Румъния - Драгош Григоре.", "date": "2018.06.12", "title": "Пластун подписа с „Гент“, „Лудогорец“ прибра 3 млн. евро "}
{"url": "https://www.monitor.bg:443/bg/a/view/trima-policai-otivat-na-syd-za-krajba-na-cigari-102378", "text": "Софийска градска прокуратура внесе в Окръжен съд Плевен обвинителен акт срещу трима полицаи за кражба на цигари за над 2 млн. лв., съобщиха от държавното обвинение. Емил Х. , Иван Д. и  Денислав М. са предадени на съда, затова че в периода от неустановена дата през януари 2014г. до неустановена дата през октомври 2014г. задигнали задържани цигари на обща стойност 2 364 251,95 лева. По това време тримата били служители на ОДМВР – Плевен, като Денислав М. заемал длъжността „разследващ полицай“, а  от 26.02.2013г. до 29.01.2014г. бил и началник на Второ РУ на МВР-Плевен. Във връзка със служебните си задължения тримата знаели, че в мобилизационна база за военновремеви действия на ОДМВР-Плевен, която се намира в землището на с.Згалево, община Плевен, се съхраняват 621 745 кутии цигари без бандерол, иззети като веществени доказателства по досъдебно производство за държане на склад на акцизни стоки без бандерол. Мобилизационната база се стопанисва от дирекция „Отбранително-мобилизационна подготовка“ – МВР и достъпът до помещенията в нея се осигурявал чрез строг пропускателен режим. На неустановена дата през есента на 2013г. Емил Х., Иван Д. и Денислав М. се събрали и заедно взели решение вземат цигарите.  За да улеснят достъпа си до базата, по предложение на Иван Д. другите двамата съдействали там да бъде назначен като охрана техен познат, който не бил запознат с намеренията им. През следващите месеци, съобразявайки кога този свидетел е сам на смяна, тримата многократно прониквали в складовото помещение чрез стълба и изнасяли от там кашони с цигари. Откарвали ги в неизвестна посока с товарен автомобил и ги продавали на различни хора. По този начин тримата успели да задигнат общо 382 134 броя кутии цигари от различна марка без бандерол. Действията им били разкрити през март 2016г. при проверка на веществените доказателства по воденото досъдебно производство.  Тримата извършители са отстранени от длъжност. Ако бъдат признати за виновни те могат да получат затвор от 10 до 20 г. и конфискация на цялото или част от имуществото.    ", "date": "2018.06.12", "title": "Трима полицаи на съд за кражба на цигари"}
{"url": "https://www.monitor.bg:443/bg/a/view/naznachiha-vremenen-shef-na-specsyda-102365", "text": "Съдийската колегия на ВСС определи Мариета Неделчева Маринова за изпълняващ функциите административен ръководител на специализирания наказателен съд, съобщиха от ВСС Досега тя бе зам.-шеф на съда. Маринова ще изпълнява функциите на административен ръководител считано от датата на вземане на решението до встъпване в длъжност на нов административен ръководител. Кандидатурата е предложена от Комисията по атестирането и конкурсите /КАК/, която посочва, че съдия Маринова има най-продължителен стаж на административно-ръководната длъжност сред заместник-председателите на спецсъда. До назначаването на временен ръководител на СпНС се стигна, след като досегашният председател на съда Георги Ушев стана председател на Апелативния специализиран наказателен съд и постът му се оваканти. Съдебните кадровици окончателно преназначиха и досегашния и.ф. ръководител на Апелативния спецсъд Даниела Росенова на редова магистратска длъжност в същия съд поради встъпването в длъжност на съдия Ушев. Назначението на Росенова се счита от 6 юни 2018 година, когато Пленумът на ВСС откри щат за магистрат в съда.", "date": "2018.06.12", "title": "Назначиха временен шеф на спецсъда"}
{"url": "https://www.monitor.bg:443/bg/a/view/nad-2000-dushi-s-bg-pasport-po-proizhod-ot-nachaloto-na-godinata-102377", "text": "2098 души са получили българско гражданство по произход от началото на годината досега. Това съобщи вицепрезидентът Илияна Йотова, като уточни, че най-много са от Македония. По думите й става дума за около 1402 човека. Тя участва в международната конференция \"Българските общности в Западните Балкани - ключов фактор в процеса на присъединяване на страните към ЕС\" в София. През миналата година пък 1436 души са получили БГ паспорт на база българския си произход. При другите възможности, например обща натурализация, числата са много по-малки, обясни Йотова. Тя уточни, че не става дума за утежняване на режима, но няма как да се приемат за достоверни молби на кандидати за българско гражданство, които нямат никакъв документ за произход, и дори нямат документ от българската организация зад граница, който по някакъв начин удостоверява тяхната българска принадлежност. Търговия с гражданство не може да има, категорична беше Йотова. Нашите общности по никакъв начин не бяха въвлечени в дискусията, когато се подготвяше срещата на върха ЕС-Западни Балкани, коментира тя и рипомни, че едно от условията за членството в ЕС е спазването на правата на човека и на малцинствените права. Тук нашите общности можеха да бъдат много полезни, смята Йотова.", "date": "2018.06.12", "title": "Над 2000 души с БГ паспорт по произход от началото на годината"}
{"url": "https://www.monitor.bg:443/bg/a/view/mondial-kamp-prenasja-svetovnoto-v-sofija-102379", "text": "Остава само ден до официалното откриване на Мондиал 2018 в Русия и привържениците на футбола тръпнат в очакване.  Част от незабравимите моменти ще са и феновете в София, където вече се изгражда и зоната на „Мондиал Камп“, която тази година ще бъде мястото в столицата за мачовете от световното първенство по футбол. „Подготовката тече по план, вече сме на терен, а още днес ще бъде изградена сцената и видео стената. Готови сме и с активностите за всички, които няма да гледат футбол“, споделят от „Ивент БГ“, организатори на събитието. Всеки уикенд на „Мондиал Камп“ ще има театър за децата и различни работилници, както и атрактивни спортове за дамите – Аеробокс, Муай Тай, Йога и много други. Организаторите подготвят и множество игри и атракции, за да бъде преживяването още по-запомнящо се. „Мондиал Камп“ се намира в пространството зад музея „Земята и хората“ и се организира с подкрепата на БНТ, Столична община и е в официалния календар на София 2018 – Европейска столица на спорта.", "date": "2018.06.12", "title": "„Мондиал Камп“ пренася  световното в София"}
{"url": "https://www.monitor.bg:443/bg/a/view/fifa-pokaza-trofeite-za-svetovnoto-102370", "text": "Купата за победителя в световното първенство по футбол в Русия вече е в страната домакин. Трофеят пристигна, а с него и индивидуалните награди. „Златната ръкавица“ ще се връчи на най-добрия вратар на първенството, „Златната обувка“ - на голмайстора на форума, а „Златната топка“ ще получи най-добрият играч. Оригиналната купа, която ще вдигне шампионът на световното, направи околосветска обиколка през 51 страни на шест континента. Тя беше представена на площад „Манежная“ в центъра на руската столица на церемония, на която присъстваха кметът на града Сергей Собянин, представители на ФИФА и други официални лица. Турът на 6,1-килограмовата златна статуетка стартира на 9 септември в Москва, като през декември купата напусна територията на Русия, а на 14 февруари беше в България. Над 800 хиляди запалянковци имаха възможност да видят купата, а повече от 570 хиляди от тях си направиха снимки за спомен с трофея. Мондиалът започва на 14 юни, в него ще вземат участие 736 играчи от 32 страни.", "date": "2018.06.12", "title": "ФИФА показа трофеите за световното"}
{"url": "https://www.monitor.bg:443/bg/a/view/traktor-ubi-83-godishen-chereshar-v-kustendilskoto-selo-konjavo-102368", "text": "Трактор уби 83-годишен мъж в кюстендилското село Коняво. Нелепият инцидент е станал в понеделник вечерта, когато дейният дядо Любен е бил затиснат от тежката машина в двора на къща в селото. „Въпреки възрастта си дядото до последно береше череши и беше много активен. Не мога да повярвам, че това му се е случило. Човекът е намерен от жители на населеното място няколко часа след инцидента в един двор на къща. Най-вероятно тракторът е поднесъл и е затиснал дядо Любен“, коментираха хора от Коняво. По техни думи часове преди инцидента възрастния мъж е обикалял района и е търсил берачи за череши. „Предполагаме, че с трактора е трябвало да докара стълби за черешарите, тъй като той има голям масив. Само мога да кажа, че Любен не се спираше, по нищо не му личаха годините. Беше страшно работен. Жалко за човека“, коментира бившият кмет на Коняво, Мариана Александрова. Жители на селото си спомнят, че той е бил и един от инициаторите на протест срещу ниската изкупна цена на плодовете през 2014 г.", "date": "2018.06.12", "title": "Трактор уби 83-годишен черешар  "}
{"url": "https://www.monitor.bg:443/bg/a/view/lukaku-vilnee-v-poslednata-kontrola-na-belgija-102362", "text": "Белгия разгроми с 4:1 Коста Рика в заключителната си проверка преди старта на Мондиал 2018. Ромелу Лукаку отбеляза два гола за “Червените дяволи”, които се озоваха в ролята на догонващи след попадение на Браян Руис, но още до почивката направиха обрат. Другите попадения за тима на Роберто Мартинес бяха дело на Дрис Мертенс и Миши Батшуай. За спеца обаче има и повод за тревоги въпреки убедителната победа. Азар и Мертенс получиха контузии и бяха сменени принудително. Все пак се предполага, че не става дума за нищо сериозно и двамата ще са на линия за двубоя с Панама на 18 юни. “Доволен съм от контролата. Момчетата играха с настроение и са готови за сериозните мачове. Аз лично съм уверен, че можем да постигнем нещо голямо на световното“, коментира треньорът на Белгия Роберто Мартинес.", "date": "2018.06.12", "title": "Лукаку вилнее в последната контрола на Белгия"}
{"url": "https://www.monitor.bg:443/bg/a/view/mogerini-pozdravi-trym-i-kim-za-diplomacijata-102380", "text": "Светът приветства подписаната декларация за гаранции и денуклеаризация на Корейския полуостров от американския президент Доналд Тръмп и севернокорейския лидер Ким Чен Ун. Срещата между ръководителите на САЩ и КНДР потвърждава силната ни убеденост, че дипломацията е единственият път към постигането на траен мир на Корейския полуостров, заяви върховният представител на ЕС по външната политика и сигурността Федерика Могерини. По нейните думи крайната цел, споделена от цялата международна общност, е пълното и необратимо премахване на ядреното оръжие от Корейския полуостров. Могерини отбелязва, че подписаното днес между Вашингтон и Пхенян съвместно изявление е ясен знак, че тази цел е постижима. ЕС, като ярък защитник на неразпространението на ядрено оръжие, включително на ролята на Международната агенция за атомна енергия, остава в готовност да улесни предстоящите преговори. ЕС е готов да подкрепи и други стъпки за изграждането на доверие, за постигането на дълготраен мир и напредък на Корейския полуостров, освободен от ядрени оръжия, добавя Могерини. Международната агенция за атомна енергия приветства общата декларация. \"МААЕ е готова да предприеме всякакви инспекционни действия в КНДР по искане на засегнатите страни, с разрешението на Управителния съвет на МААЕ\", заяви генералният директор на МААЕ Юкия Амано. Южнокорейският президент Мун Дже Ин приветства съвместното изявление от Сингапур като \"историческо събитие, сложило край на Студената война\". \"Споразумението от 12 юни ще остане в световната история като събитие, сложило край на Студената война\", заяви Мун Дже Ин. Той похвали Ким и Тръмп за \"тяхната смелост и решимост\" и обеща да напише \"нова история\" със Северна Корея. Японският премиер Шиндзо Абе приветства споразумението. \"Чрез тази среща на върха между САЩ и Северна Корея, намерението на президента Ким Чен Ун за пълно ядрено разоръжаване на Корейския полуостров беше потвърдено писмено. Подкрепям тази първа стъпка към решаването на всички въпроси, свързани със Северна Корея\", заяви Абе пред журналисти в Токио. Абе даде да се разбере, че би искал да разговаря пряко с Ким за решаване на проблема с отвлечените му сънародници, но до момента няма официална информация за конкретен напредък към евентуална среща.  ", "date": "2018.06.12", "title": "Могерини поздрави Тръм и Ким за дипломацията "}
{"url": "https://www.monitor.bg:443/bg/a/view/hotelite-pribraha-47-mln-lv-za-mesec-102363", "text": "Малко над 47 млн. лева са приходите на хотелите през април, като сумата е с 6,4% повече спрямо същия месец на миналата година. Това показват последните данни на Националния статистически институт (НСИ). Общо през месеца са осъществени 895 хил. нощувки, но броят им намалява с 1,4%. Най-голям спад на нощувките има в местата за настаняване с 1 и 2 звезди. През април 2018 г. в хотелите с 4 и 5 звезди са реализирани 73,4% от общия брой нощувки на чужди граждани и 36,1% - на българи. Традиционно българите избират по-ниския клас хотели с една, две или три звезди, а чужденците залагат на лукса и предпочитат да отсядат в лъскави хотели. Броят на пренощувалите лица пък достига 432,2 хил., като е регистрирано намаление с 4,2% при българите и увеличение с 5,5% при чужденците. Българските граждани, нощували в местата за настаняване през април, са 270,2 хил. и са реализирали средно по две нощувки. Чуждите граждани са били 162 хил., като те отсядат за малко над 2 дни.", "date": "2018.06.12", "title": "Хотелите прибраха 47 млн. лв. за месец"}
{"url": "https://www.monitor.bg:443/bg/a/view/narediha-grisho-sred-razocharovanijata-v-parij-102367", "text": "Григор Димитров е сред големите разочарования на вече изминалия „Ролан Гарос“. Това мнение изразиха редакторите от сайта Tennis365.com, които направиха класация за големите печеливши и големите губещи на турнира във френската столица. Българинът, заедно с миналогодишната шампионка Елена Остапенко, оглавява списъка при губещите. „Чакането за достигането до втората седмица на „Ролан Гарос“ продължава за Григор Димитров, който в своите 8 визити в турнира само 3 пъти е достигал до третия кръг. Поставеният под №4 в схемата Димитров страда много срещу Джаред Доналдсън във втория кръг и не беше изненада, когато беше изхвърлен от Фернандо Вердаско в третия кръг, пишат от Tennis365.com за представянето на Гришо и продължава: Той разкри след поражението, че „ще се отдръпне малко от тениса“. Надяваме се, че ще видим изцяло концентриран и презареден Димитров, който да бъде готов да се изправи срещу Роже Федерер и компания на „Уимбълдън“. Според изданието другият голям губещ в турнира е Елена Остапенко. Латвийката спечели титлата през 2017-а, а тази година отпадна още в първия кръг. В същото време световната №1 и шампионка в Париж от преди дни Симона Халеп беше посрещната от 20 000 души на националния стадион в Букурещ при завръщането си в родината с трофея от Откритото първенство на Франция. Рекордьорът с 11 титли от „Ролан Гарос“ Рафаел Надал пък призна, че е изненадан, че продължава да печели титли от „Големия шлем“ на 32-годишна възраст. \"Ако трябва да бъда честен, преди си мислех, че на 32 вече ще съм се отказал от тениса и ще имам семейство\", коментира испанецът в интервю за \"Марка\".", "date": "2018.06.12", "title": "Наредиха Гришо сред разочарованията в Париж"}
{"url": "https://www.monitor.bg:443/bg/a/view/otkriha-choveshki-kosti-do-tunelite-kraj-v-tyrnovo-102353", "text": "Човешки кости са били открити в района на двата тунела на пътя Русе – Велико Търново. Сигналът за зловещата находка е получен в полицията в понеделник в 20,00 ч. от рибар, а на мястото веднага са изпратени униформени и криминалисти. Костите са иззети и ще им бъде направен лабораторен и ДНК анализ за изясняване дали принадлежат на мъж или жена, на каква възраст е бил човекът и от кога е мъртъв. Не е изключено те да са и на изчезналата миналата година преподавателка от Великотърновския университет доц. Пенка Ковачева. Възрастната жена напуснала дома си в центъра на града рано сутринта на път за работа, но така и не стигнала дотам, а беше обявена за изчезнала. Тогава дълго време се обсъждаше дали тя се е самоубила или е била отвлечена и убита. Полицията няколко издирва следи от изчезналата жена по течението на река Янтра, в това число и в района на въпросните тунели, но така не успя да открие нищо. Напълно възможно е обаче, откритите вчера кости да са именно на изчезналата преподавателка по старобългарски език. Освен нея през последните месеци има и още петима изчезнали, обявени от близките им за национално издирване.", "date": "2018.06.12", "title": "Откриха човешки кости до тунелите край Търново"}
{"url": "https://www.monitor.bg:443/bg/a/view/kolektivna-jalba-do-vi-k-dobrich-pusnaha-nedovolni-grajdani-102361", "text": "Живущите на бул. „Добруджа” 35 в Добрич внесоха в местното ВиК колективна жалба заради продължаващото вече два месеца безводиe. „Крайно недоволни сме от качеството на водоподаването. В продължение на повече от два календарни месеца налягането на водата е толкова ниско, че не позволява извършване на ежедневните ни домакински и хигиенни дейности – използването на перални, съдомиялни машини, душове. Положението е денонощно – прибираме се от работа и водата спира или е с налягане като пред спиране, ставаме сутрин и водата спира или е с налягане като пред спиране. Същото е и в съботите и неделите – липсващо налягане, обикновено и напълно спряно водоподаване. Принудени сме да задоволяваме елементарните си домакински и хигиенни нужди по начин, неприсъщ на ХХІ-ви век. Часовете с нормално налягане и водоподаване в посочения период от два месеца са изключение. Считаме, че сме изрядни абонати на дружеството. Проявихме търпение с надеждата проблемите да са временни и нормалното водоподаване да бъде възстановено. За съжаление това не се случва. Напротив – проведените последни разговори с дежурните оператори на тел. 058655832  не дават надежда, че в близко бъдеще се очаква да получим нормално налягане на водата. Операторът заявява, че няма причина на адреса да има ниско налягане и нещата приключват до тук. Поредна седмица проблемът не е отстранен. Поредна събота и неделя, в които водата е с налягане като пред спиране.  Това ни навежда на мисълта, че не се предприемат абсолютно никакви действия за отстраняването на многократно изложения по телефона проблем. Молим да назначите незабавна проверка на посочения адрес и да разпоредите да бъдат предприети незабавни действия, за да бъде водоподаването ни нормализирано и в съответствие със законовите норми. В случай, че налягането на водата не се нормализира своевременно след депозиране на настоящата жалба, ще бъдем принудени да отнесем проблемите си към Държавната комисия за енергийно и водно регулиране, както и да потърсим обезщетение за претърпените от нас вреди по съдебен ред”, се казва в жалбата. Ситуацията вече излиза извън контрол. Перем дрехите си при съседи и приятели, къпем се при съседи и приятели. Минахме на суха храна, защото няма с какво да измием чиниите си. Не е нормално да си лишен от елементарни битови нужди – течаща вода. Ако ВиК – Добрич продължава да неглижира проблема, ще си потърсим правата и в по-горни инстанции, заканиха се потърпевшите добричлии. От ВиК – Добрич трябва да отговорят на жалбоподателите в срок до две седмици.", "date": "2018.06.12", "title": "Добричлии пуснаха колективна жалба до ВиК, къпят се при съседи   "}
{"url": "https://www.monitor.bg:443/bg/a/view/prezidentyt-radev-i-ministyr-karakachanov-otidoha-na-svijdane-na-ranenija-aviotehnik-102352", "text": "Президентът Румен Радев, министърът на отбраната Красимир Каракачанов и началникът на отбраната генерал Андрей Боцев посетиха във ВМА ранения авиотехник и лично се запознаха със състоянието му. Те изказаха искрени съболезнования на семействата, близките и колегите на загиналите летци, съобщиха от лечебното заведение. Министър Кракачанов пожела бързо възстановяване на пострадалия офицерски кандидат Каменов. Важно е, че е в добро, стабилно състояние. Това е човек с дух, освен това тук е при най-добрите специалисти от ВМА и се надявам, че скоро ще бъде в нормално, работоспособно състояние, заяви от своя страна и президентът Румен Радев. Състоянието на офицерски кандидат Алексей Каменов, който беше ранен при трагичното произшествие снощи в авиобаза „Крумово“, е стабилно, увери началникът на ВМА бригаден генерал проф. Венцислав Мутафчийски. Искам да изкажа благодарност към колегите в Пловдив, които са действали много адекватно, бързо и когато пристигна нашият екип, пострадалият вече беше оценен – каква е тежестта на травмите и възможността за транспортиране. Екипът пристигна около 02.30 часа в София, като до около 03.30 часа пациентът е обработен и качен в реанимация, поясни проф. Мутафчийски. По думите му, скенерът е потвърдил счупване на ребра в дясната гръдна половина и контузия на белия дроб. Все още не е достатъчно изяснено състоянието на глезена, но увредата не е съществена и не е животозастрашаваща. Няма увреждания в главата и органите в корема. Офицерски кандидат Каменов се намира в стабилно състояние, гръдната травма е средно тежка към тежка, кислородо зависим е, но на този етап няма опасност за живота, напълно контактен и адекватен, поясни още началникът на ВМА. Преместването на пострадалия от пловдивската болница във ВМА се наложило заради гръдната травма, която по думите на професор Мутафчийски е изключително коварно медицинско явление. Тя има своето развитие през времето и то е към усложняване, а не към отшумяване. Ние много добре знаем за какво става въпрос и затова настояхме след като състоянието му позволява, да бъде транспортиран. Освен това, здравето и живота на българските военнослужещи е задължение на ВМА, каза още той.      ", "date": "2018.06.12", "title": "Радев и Каракачанов на свиждане на ранения авиотехник"}
{"url": "https://www.monitor.bg:443/bg/a/view/529-akta-otnesoha-sobstvenici-na-jazoviri-102364", "text": "От началото на 2018 г. инспекторите на Държавната агенция за метрологичен и технически надзор (ДАМТН) са извършили 706 проверки на язовири на територията на областите Хасково и Кърджали. На собствениците са съставени 529 акта за административни нарушения и за отстраняване на констатираните неизправности. При направените инспекции са констатирани липса на техническа документация; вълнообразна корона, със слягания и коловози; частични свличания на въздушния откос, обрасли с дървесна и храстовидна растителност; воден откос – частични свличания на водния откос, нарушена броня, ерозия. При провеждането на инспекциите в землището на селата Стамболово и Силен беше използвана и въздушната видео техника, заради липсата на осигурен достъп до язовирните стени. Използването на дрон при извършването на проверки беше въведено в началото на тази година, което оптимизира работата на инспекторите на агенцията. По този начин се отчита и значително подобрение при контрола на язовири, намиращи се на трудно достъпни места, както и при водоеми с по-голям кубичен обем. Проверките на ДАМТН в цялата страна продължават. От там апелират собствениците на язовири да следят с повишено внимание състоянието на управляваните от тях водоеми и при необходимост своевременно да сигнализират агенцията.  ", "date": "2018.06.12", "title": "529 акта отнесоха собственици на язовири"}
{"url": "https://www.monitor.bg:443/bg/a/view/izkupnata-cena-na-chereshite-se-srina-do-60-st-kg-102366", "text": "Изкупната цена на черешите в Кюстендилско падна до рекордно ниските 60 стотинки за килограм. Драстично ниската изкупна цена се обяснява с голямото свръх предлагане. Реколтата тази година в района е рекордно добра, но и с договорки сред фирмите изкупвачи, коментират черешопроизводители от района на кюстендилските села Горна Гращица, Таваличево, Драговищица. „Изкупиха ми ги по 60 стотинки, защото монополистът е един. Колкото по-тънко я вземе цената, толкова по-добре е за него, не е до черешата. Циганите не искат да берат под 40 стотинки“, каза производител на череши пред БНР.  Тонове череши ще останат необрани заради липсата на реализация на пазар за плодовете. Прогнозите са от около 18 хиляди декара плододаващи черешови масиви да се добият около 6 – 7 хиляди тона плодове, коментираха производители. В момента на пазарите цената на черешите е от 3 до 4 лева за килограм. Така на практика цената им скача 6 - 7 пъти от овощната градина до щанда.", "date": "2018.06.12", "title": "Изкупната цена на черешите се срина до 60 ст./кг"}
{"url": "https://www.monitor.bg:443/bg/a/view/georgi-dermendjiev-izbjaga-ot-kazahstan-102369", "text": "Георги Дерменджиев вече не е треньор на „Ордабаси“, съобщава Sports.kz. Спецът реши да си тръгне от клуба, като е разтрогнал договора си заради финансови причини. Българският треньор пое казахстанския тим в средата на януари, като дебютира начело с победа 2:1 над “Шахтьор” (Караганди). Клубът се класира за Лига Европа през миналата година, но в крайна сметка не получи лиценз за участие. Преди по-малко от две седмици наставникът призна, че не е получавал заплата от четири месеца, а играчите не са взимали своите възнаграждания от три месеца. В крайна сметка това е довело и до раздялата на Дерменджиев, чийто договор е прекратен едностранно по вина на клуба. Според местните медии спецът изчерпал търпението си към ръководството, но не се е отказал да си търси заплатите по съдебен път.", "date": "2018.06.12", "title": "Георги Дерменджиев избяга от Казахстан"}
{"url": "https://www.monitor.bg:443/bg/a/view/bivshijat-kmet-na-mladost-ostava-v-aresta-102354", "text": "Бившият кмет на столичния район \"Младост\" Петко Дюлгеров, който е обвинен за подкуп заедно с Десислава Иванчева, остава в ареста, съобщиха от апелативният спецсъд. Защитата му поиска съдът да отмени неговото задържане и да промени мярката му за неотклонение в по-лека с аргумента, че му предстои трансплантация на роговица. Дюлгеров е обвинен като помагач в искането и получаването на подкуп от бизнесмена Александър Ваклин за кметицата Десислава Иванчева и заместничката й Биляна Петрова. Въззивният съдебен състав, след обща оценка на доказателствената съвкупност, счита че продължава да е налице обосновано предложение обвиняемият Дюлгеров да е автор на престъплението - в подкрепа на това са гласните свидетелски показания, писмени доказателствени източници, протоколите за претърсване и изземване, направените експертизи, справки и сведения от използваните специални разузнавателни средства. Апелативният спецсъд преценява за правилен извода на спецсъда за наличие на опасност от извършване на престъпление, независимо от необремененото съдебно минало на обвиняемия. Размерът на подкупа и съучастническа дейност са обстоятелства, разкриващи по-високата степен на обществена опасност на деянието и на неговия извършител, смята съдът. На следващо място срокът на разследването, през който Дюлгеров търпи най-тежката мярка за неотклонение „задържане под стража“, е един месец и двадесет и три дни, през който период разследването извършва интензивни действия по разкриване на обективната истина. По отношение на здравословното състояние на обвиняемия медицинската документация по делото не сочи данни за остро заболяване. От извършената след задържането съдебно-медицинска експертиза се вижда, че няма спешност от операция, свързана с очното му заболяване. В заключението си експертът сочи, че здравословното състояние на обвиняемия Петко Дюлгеров е съвместимо с условията на арест и в момента няма рискови фактори, продиктувани от външната среда, които да влошат очното му здравословното състояние. Определението е окончателно и не подлежи на обжалване.  ", "date": "2018.06.12", "title": "Бившият кмет на \"Младост\" остава в ареста"}
{"url": "https://www.monitor.bg:443/bg/a/view/godina-zatvor-za-tiradjija-ubil-i-ranil-dvama-na-pytja-102355", "text": "Присъда от една година лишаване от свобода получи от окръжния съд във Велико Търново турски тираджия за причинена смърт на пътя. Освен това той е лишен и от право да управлява МПС за срок от две години.  О. А. е признат за виновен за това, че на 1 декември 2017 г. около 15.00 часа на пътя Русе – Велико Търново, край село Раданово, при управление на влекач нарушил правилата за движение, като предприел изпреварване на забранено място и ударил челно  насрещно движещ се товарен автомобил „УАЗ 452“. В резултат на удара той причинил смъртта на водача И. Й. и средна телесна повреда на возещия се на предната седалка С. Б.  Освен това след катастрофата виновникът не уведомил полицията и не останал на мястото на произшествието. Той не взел мерки за оказване помощ на пострадалите, а избягал от местопроизшествието с камиона си, но бил застигнат и спрян. Присъдата на окръжната инстанция подлежи на обжалване пред Апелативен съд – В. Търново.", "date": "2018.06.12", "title": "Година затвор за тираджия,  убил и ранил двама на пътя"}
{"url": "https://www.monitor.bg:443/bg/a/view/rabotnici-bliznaci-podpalili-gimnazijata-v-shumen-102356", "text": "Двама братя близнаци, наети като работници за ремонта на СУ \"Васил Левски\" в Шумен са били задържани от полицията за 24 часа заради подпалването по непредпазливост на чужд имот. Това съобщи говорителят на ОДМВР Ася Йорданова. По случая е образувано досъдебно производство по чл. 331 ал. 1 от НК за престъпление, извършено по общоопасен начин или с общоопасни средства. Покривът на гимназията в кв. \"Тракия\" в Шумен лумна в пламъци, а небето над нея потъна в черен плътен дим към 16:15 в понеделник. В южното крило на сградата по това време вървял ремонт по мащабен проект от ОП \"Региони в растеж\", а в съседното крило карали учебни часове ок. 150 ученици от втора смяна. Децата бяха незабавно евакуирани, а три пожарникарски екипа успяха да загасят всичко за броени минути. През нощта бил оставен екип да дежури. Още същата вечер започнали процесуални действия за установяване на причините за пожара. Като съпричастни към подпалването на пожара били установени двама мъже на по 21 години. Според работници от обекта това били Людмил С. и Люси С. - Люси и Люси, близнаци от Радомир, наети от фирма подизпълнител като строителни работници.  Докато работели в училището братята били нападнати и нажилени от пчели, а се оказало, че пчелно семейство е окупирало един от комините на училището. Опитали се с помощта на горелка да унищожат пчелния рой, но пламъците обхванали и изолацията на училищния покрив. Близнаците били задържани за 24 часа в полицейското управление и, ако се окажело, че вината за пожара е тяхна, по закон можело да отнесат до три години затвор. Работата по изясняване на случая продължавала под надзора на прокуратурата. Трябвало да се изясни, дали Люси и Люси са действали на своя глава или са имали разпореждането на висшестоящ ръководител.", "date": "2018.06.12", "title": "Работници близнаци подпалили гимназията в Шумен"}
{"url": "https://www.monitor.bg:443/bg/a/view/obviniha-v-dvojno-iznasilvane-prelubodeecyt-katurnal-nobelovata-nagrada-za-literatura-102371", "text": "Мъжът, предизвикал скандала за сексуални посегателства и финансови престъпления в Шведската академия, която присъжда Нобеловата награда за литература, беше обвинен в двукратно изнасилване на жена през 2011 г., съобщават Асошиейтед прес и Франс прес. Доказателствата са \"солидни и достатъчни за съдебно преследване\", казва прокурор Кристина Войт. Обвиненият Жан-Клод Арно е водеща фигура в шведския културен живот. Той е женен за поетесата Катарина Фростенсон, която беше член на Шведската академия. Арно отрича обвиненията срещу него. През април Шведската академия съобщи, че вътрешни разследвания на твърденията за сексуален тормоз и посегателства са установили \"неприемливо поведение под формата на нежелана интимност\" в редовете на членовете й.  Войт не посочи жертвата, както е прието в Швеция. Датата на процеса не е определена. Жан-Клод Арно, който е от френски произход, е директор на културния център \"Форум\", субсидиран от Шведската академия. Той беше обвинен през ноември миналата година в сексуални посегателства или тормоз от 18 жени. Заради скандала осем членове на Шведската академия подадоха оставки. Сред тях бяха съпругата му Катарина Фростенсон и Сара Даниус, първата жена в историята на организацията, заемала поста постоянен секретар", "date": "2018.06.12", "title": "Обвиниха в двойно изнасилване прелюбодеецът, катурнал Нобеловата награда за литература "}
{"url": "https://www.monitor.bg:443/bg/a/view/v-peshtera-razkriha-sklad-s-markovi-drehi-bez-dokumenti-102359", "text": "Огромно количество маркови стоки без документи за произход и без разрешение от притежателя на правото за търговия с тези марки са иззети от служители на полицейското управление в Пещера. Вчера екипи от управлението извършили претърсване на складово помещение, стопанисвано от пещереца  Н.Р. – 45 г. Вътре органите на реда открили общо 45 броя денкове, съдържащи различни по вид артикули – спортни обувки, чанти и облекла на реномираните марки “Polo Ralph Lauren”, “Hugo Boss”, “Nike”, “Lacoste”, “Adidas”, “Tommy Hilfiger”, “Gucci”. Предприети са действия за установяване общото количество и собствеността на намерените артикули. На мястото е извършен оглед, стоката е иззета, а материалите по случая са докладвани на Районната прокуратура в родопския град. Работата по случая продължава, води се полицейско производство.", "date": "2018.06.12", "title": "Разкриха склад с маркови дрехи без документи в Пещера "}
{"url": "https://www.monitor.bg:443/bg/a/view/deljat-kurortite-na-parti-zona-i-relaks-102351", "text": "Родните курорти ще бъдат разделени на зони заради шума. Така на територията на всеки курорт ще има възможност да се осъществяват няколко вида туризъм – семеен, парти, спа и уелнес. Това заяви министърът на туризма Николина Ангелкова по време на петата годишна среща на Националния борд по туризъм. По думите й така, когато се прави избор за почивка, всеки ще е наясно какво го очаква. Като знае, че отива някъде, където е парти зона, очевидно няма да спи, а където е място за семеен отдих, а се превишават нормите за шум, нарушителят ще бъде санкциониран, обясни идеята министърът. Според нея това ще стане, ако националните ни курорти, които са включени отделно като регулация с промените в Закона за туризма, бъдат извадени от Закона за защита от шума в околната среда и се регулират в отделна наредба. Решението пък ще се взима от кмета, общинските съветници и бранша, за да може курортът да отговаря на нуждите на всички, които искат да изберат България, добави Ангелкова. Подобно предложение за разделяне на курортите имаше още миналото лято, но тогава идеята не бе осъществена. „Не знам дали това предложение ще бъде прието от народните представители, защото ние го внесохме като становище и предложение в комисиите, които в момента разглеждат този законопроект, но смятам, че така ще бъде намерен балансът и ще може да се отговори на интересите на всички, които искат по един или друг начин да посетят страната като туристическа дестинация. И знаейки това предварително, няма да се създават грешни очаквания\", категорична бе Ангелкова. Тя изрази надежда през следващия летен сезон да може да се направи пилотното въвеждане на Единна система за туристическа информация (ЕСТИ), с която се очаква да бъдат свързани регистрите на местата за наставяне с тези на НАП и МВР по защитени канали. Ангелкова отново напомни, че към момента има спад от 5% на руските записвания за почивка в България спрямо същия период на минала година. Това обаче може да не е крайна цифра, а общо за целия сезон понижението да не повече от 3-4 на сто. Според нея ситуацията е динамична, но имала уверения от руска страна, че България продължава да е на едно първите пет места като предпочитана дестинация за руските туристи. Голямо влияние върху избора на страна за почивка за руските туристи оказва предлаганата цена и в това отношение Турция. Прогнозите пък сочели, че общият ръст на чуждестранните туристи за 2018 г. ще бъде между 5% и 7%, а около 44% от българите планират почивка през това лято.  Министерството очаква около 1,6 - 1,9 млн. наши сънародници да посетят родното Черноморие през летния сезон и отчитат най-голямо търсене към хотелите с 4 и 5 звезди. Относно сезонните работници Ансгелкова коментира, че и това лято ще има наети основно от Украйна, Молдова и Беларус. Имало и от Азия, но значително по-малко. По думите й миналата година работниците през летните месеци са били 3200, а тази година се очаква те да са между 5000-5400 души, допълни тя и уточни, че разчетите са на база на заявките на работодателите.", "date": "2018.06.12", "title": "Делят курортите на парти зона и релакс"}
{"url": "https://www.monitor.bg:443/bg/a/view/harchim-polovinata-ot-dohodite-si-za-ljatna-pochivka-102360", "text": "Българските семейства ще похарчат 55,6% от месечните си доходи за лятна почивка тази година. За сравнение през 2017 г. стойността е била 72 на сто. Това показват данни от международното проучване за потребителски навици на „Фератум Груп“ „Летен барометър“, което включва 18 държави. Така България се нарежда на седмо място по прогнозни разходи сред близо 22 000 домакинства, участвали в проучването, като най-голямата част от средствата ще отидат за пътувания в чужбина - 19,8%. Норвегия е страната, в която това лято ще бъдат похарчени най-много средства за почивка - до 68,5%. Тя е следвана от Хърватия – 67%, и Мексико – 60,3 на сто. Най-малко финанси от месечната си заплата пък ще отделят жителите на Финландия – почти 40%, Швеция – 37,9%, Полша – 14%, и Бразилия – 13 на сто. Средно около 40% ще бъдат разходите за пътуване от целия бюджет за лятна почивка на участниците в проучването, което бележи 7% ръст спрямо миналата година. Най-много се очаква да пътуват гражданите на Германия, България, Финландия и Полша. 11,3% от всички участници в проучването поставят пътуването на първо място сред летните разходи, следвани от дрехи и лятно облекло, както и тези за социални дейности като обиколки на различни плажове, партита и заведения. Анкетираните от Норвегия споделят, че биха похарчили над 100 евро за нощувка в хотели, докато германци, чехи и българи ще използват предимно услуги за настаняване като АirBnb.", "date": "2018.06.12", "title": "Харчим половината от доходите си за лятна почивка"}
{"url": "https://www.monitor.bg:443/bg/a/view/puskat-ednodnevni-bileti-za-hills-of-rock-102344", "text": "Второто издание на рок маратона Hills of Rock, което ще се проведе от 20 до 22 юли на гребния канал в Пловдив, пусна еднодневни билети за всяка фестивална вечер. Пропуските за първия и втория ден ще са на цена 70 лв. Тогава хедлайнери на основната сцена са съответно Sabaton и Judas Priest. По време на фестивалните дни билетите ще бъдат на цена 80 лв. Само още 10 дни пък остават за промоционалните билети за Iron Maiden, които са черешката на торта на 22 юли. Ако феновете искат да гледат само Брус Дикинсън и компания трябва да се бръкнат с 80 лв. До 22 юни остават по-ниски цените и на двудневния пропуск първите две вечери, който в момента е 100 лв.", "date": "2018.06.12", "title": "Пускат еднодневни билети за Hills of Rock"}
{"url": "https://www.monitor.bg:443/bg/a/view/bjala-v-traur-zaradi-smyrtta-na-kapitan-plamen-pantileev-102345", "text": "Бяла е в траур заради смъртта на загиналия при инцидента снощи на авиобаза „Крумово“ капитан Пламен Пантилеев, който е родом от града. „Издал съм заповед 12 юни да е ден на траур. На сградата на общината е сложен черен флаг, другите знамена са спуснати наполовина. Отменени са всички културни събития, организирани от общината, а при невъзможност за отмяна на събития от спортен и личен характер те ще започват с едноминутно мълчание“, каза пред „Монитор“ кметът на Бяла Димитър Славов. Той сподели, че е съкрушен от вестта за смъртта на капитан Пантилеев, с когото са били съученици в гимназията. Съпругата на загиналия пилот – Венелина, също била от Бяла. Капитан Пламен Пантилеев често се връщал в родния град, където в квартал „Гара Бяла“ и до днес живеели родителите му Янка и Тодор Пантилееви. И двамата са пенсионери, но бащата се занимавал със земеделие. „Изключително добър, съвестен и отговорен човек беше Пламен. Беше дошъл преди време в общината, каза ми, че смята да остане на служба още година – две и ще се пенсионира“, спомня си кметът Славов.", "date": "2018.06.12", "title": "Бяла в траур заради смъртта  на капитан Пламен Пантилеев"}
{"url": "https://www.monitor.bg:443/bg/a/view/chicharito-otricha-da-e-praznuval-s-prostitutki-102343", "text": "Нападателят на Мексико Хавиер Ернандес-Чичарито отрече информациите, че отборът си спретнал оргия с 30 проститутки.   Според различни издания Ернандес организирал купон по случай 30-ия си рожден ден на 1 юни и поканил представителки на древната професия, които забавлявали почти всички мексикански национали преди заминаването за световното първенство. \"Искам да изясня ситуацията. Имахме свободна вечер и просто отбелязахме рождения ми ден. Поканих всички играчи. Всички дойдоха, без вратаря Хесус Корона, който имаше друг ангажимент. Имаше много гости, забавлявахме се. Не е имало никакви проститутки. Тези информации са неуважение към гостите, които бяха там със семействата си\", каза Чичарито пред hola.com.", "date": "2018.06.12", "title": "Чичарито отрича да е празнувал с проститутки"}
{"url": "https://www.monitor.bg:443/bg/a/view/nad-1500-iskat-megz-da-gi-koronjasa-102357", "text": "Над 1500 момичета напират да участват в новото уеб предаване InstaQueen, което дизайнерката Миглена Каканашева-Мегз ще ръководи. За продукцията носителката на „Златна игла“ ще избере 5 дами, които ще се изправят пред редица предизвикателства в опит да спечелят титлата Новата Инстаграм кралица на България. Освен това, победителката ще се внедри в редиците на „Ангелите на Мегз“. заяви тя. Брюнетката, която се вихри в последния сезон на „Вип Брадър“, ще придружава участничките в новото риалити на светски събития и партита, а те ще разхождат дрехите й с финес. Уеб шоуто InstaQueen стартира във Vbox7.com на 22 юни.", "date": "2018.06.12", "title": "Над 1500 искат Мегз да ги короняса "}
{"url": "https://www.monitor.bg:443/bg/a/view/cigani-i-bylgari-se-mlatiha-v-blagoevgrad-ima-schupeni-prozorci-na-kyshti-102347", "text": "Меле между роми и българи стана снощи, малко след 20 часа, в Благоевград. Конфликтът е възникнал, когато мургаво дете отишло в махалата и казало на родителите си, че са го били. Тогава за минута време над 60 мургавелковци нападнали заведение на ул.“Прилеп“, която се намира в съседство на циганската „Предел“ махала. \"Бяха над 60 човека тичаха с тояги и дъски. Застрашиха живота ми, защото снимах с телефона, а полицаите бяха безсилни. Чупиха огледала, чистачки, стъкла на коли и прозорци на къщи пред погледите на полицаите, разказва Н.Ч. “Да вярно е, счупиха ми прозореца на къщата а аз нямам никакви конфликти с циганите. Направи ми впечатление, че жените бяха много активни и викаха, като луди. Попитах какъв е проблемът, какво става? Те отговориха че има пребито ромче, попитах къде е, познавате ли го? Те казаха не“, сподели друг пострадал. Сигнал на телефон 112 е подаден в 20,20 часа. Скандалът е започнал в питейно заведение в района на гимназията за изучаване на чужди езици /СОУИЧЕ/ „Климент Охридски“.  Ромите посегнали и на мъж, представил се за прокурор. Много бързо в района на намиращите се наблизо хотели \"Алфа\" и \"Корона\" пристигнали 3 полицейски коли. Униформените служители все пак успяха да укротят  разгневилите се роми, които слизаха на тумби от ромската махала \"Предел\". За късмет няма тежко пострадали при махленския скандал. През цялата нощ района беше отцепен от полицията. ", "date": "2018.06.12", "title": "Роми и българи се млатиха в Благоевград "}
{"url": "https://www.monitor.bg:443/bg/a/view/shofiori-na-kamioni-si-pravjat-spa-i-kalni-bani-v-marikostinovo-102350", "text": "Опашката от ТИР-ове и автобуси отново набъбна до 7 км преди ГКПП-Кулата. Вместо да си късат нервите обаче шофьори на тежкотоварни автомобили, попаднали в опашката, се комбинират по няколко души и отиват на СПА и кални бани в курорта Марикостиново. За да преборят горещината от над 30 градуса, шофьорите се организират, като оставят един от тях да придвижва камионите, докато другите плажуват в минералната вода на банята, която отстои на един километър от насъбралите се тежкотоварни камиони. Преди да предприемат процедурата, комбинирана с кални бани, се изпращал един шофьор до граничния пункт, за да нагледа трафика и едва след това шофьорите навлизали в минералната вода за не повече от един час. Големият трафик и трудното обработване на товарите на кантара, поради налични обучаващи се нови екипи, е причината за трудното предвижване на камионите.", "date": "2018.06.12", "title": "Тираджии си правят СПА и кални бани в Марикостиново"}
{"url": "https://www.monitor.bg:443/bg/a/view/fabregas-kachi-jena-si-na-unikalna-jahta-102346", "text": "След като тайно се ожениха през май, Сеск Фабрегас и Даниела Семан започнаха първата си ваканция като семейна двойка на същото място, където прекараха краткия си меден месец, а именно Ибиса. Както направиха преди година Кристиано Роналдо и Джорджина Родригес, двамата наеха впечатляващата 27-метрова яхта „Айя Лондон“, за да прекарат деня в морето. Там миналото лято звездата на „Реал“ (Мадрид) и любимата му бяха изненадани от Агенцията за митническо данъчно облагане. Компания на Сеск и Даниела сега правят малките им дъщерички Лиа и Капри, съответно на пет и три години, както и няколко техни близки приятели. Освен на яхтата обаче, те слизат и на сушата, като бяха фотографирани как се разхождат из красивите замили на остров Форментера.  ", "date": "2018.06.12", "title": "Фабрегас качи жена си на уникална яхта"}
{"url": "https://www.monitor.bg:443/bg/a/view/detskite-gradini-v-pazardjik-shte-rabotjat-po-grafik-prez-vakancijata-102341", "text": "Детските градини в Пазарджик и това лято ще имат ваканция, като тя ще бъде по график, така че нуждаещите се деца да могат да посещават сборни групи и родителите им спокойно да ходят на работа. Това съобщи кметът на общината Тодор Попов. Той допълни още, че временното спиране на дейността на детските заведения е съгласувано с родителите, които през летните месеци се притесняват, че няма кой да гледа децата им, докато те са на работа. Само преди седмици майки на малчугани от града  изразиха недоволство, че на празника на Пазарджик 21 май, който бе обявен за неработен за общината, няма на кого да оставят отрочетата си. Тогава от общината ги успокоиха, че забавачките няма да затварят същия ден и педагогическият и помощен персонал в детските заведения бе на работните си места. За лятото и отпускарския сезон, когато градините ще почиват по график, директорите на детските заведения са длъжни да оказват пълно съдействие за насочване и приемане на нуждаещите се в приемащите детски заведения.  Според изготвения от общинската администрация график през юли ще работят градините „Юрий Гагарин”, „Слънчо”, „Калина Малина”, „Пролет”, „Радост” и „Зорница”, а през август - „Здравец”, „Снежанка”, „Валентина Терешкова”, „Дъга” и „Върбица”.", "date": "2018.06.12", "title": "Детските градини в Пазарджик с ваканционен график "}
{"url": "https://www.monitor.bg:443/bg/a/view/majki-na-deca-s-uvrejdanija-vdigat-palatkov-lager-i-v-ruse-102331", "text": "Майки на деца с увреждания ще вдигнат палатков лагер в Русе този петък на площада пред сградата на общината. Това стана ясно на протеста, който тази сутрин бе организиран в центъра на крайдунавския град с искане да се преразгледа оставката на социалния министър Бисер Петков. Майките споделиха, че в негово лице са разпознали човека, а не чиновника. Според тях оставката му е дошла неочаквано и в момент, когато са повярвали, че исканията им са чути и ще има промяна. Жените смятат, че Бисер Петков е запознат много добре с проблемите им и че назначаването на нов човек за министър ще забави проектозакона за личната помощ. Майките отправиха апел към другите родителите на деца с увреждания да се организират и в други градове и да излязат на площада. „Няма страшно, страшното е вкъщи. Очакваме и обществото да ни подкрепи и да приеме децата ни, каквито са, защото те са живи същества и искат да са на този свят“, каза Бехтишен Джуджева, майка на 34-годишния Бирсен, който е с увреждания. „До третата година, след като родих децата си, смятах, че увреждането им е мой проблем, а не на обществото. Но не е така, ние сме майки на деца с увреждания, но сме граждани на тази държава и трябва да бъдем чути“, каза преподавателят в Русенския университет Снежинка Захариева, която е майка на 7-годишните близнаци Любомир и Лъчезар.", "date": "2018.06.12", "title": "Майки на деца с увреждания вдигат палатков лагер и в Русе"}
{"url": "https://www.monitor.bg:443/bg/a/view/razsledvat-dogovori-za-40-mln-leva-na-sportnoto-ministerstvo-102348", "text": "Главният прокурор Сотир Цацаров е отправил предложение Министерският съвет да промени договора за концесия на ски зоната в Банско. Това стана ясно от прессъобщение на държавното обвинение до медиите. „Министерският съвет на Република България да предприеме незабавни действия за изменение и допълнение на концесионния договор от 21.12.2001 г. с „Юлен“ АД за предоставена концесия с предмет особено право на ползване върху част от територия, изключителна държавна собственост – част от територията на Национален парк „Пирин“, община Банско, „Ски зона с център Банско“, при съобразяване с разпоредбите на действащото законодателство (включително и в частта относно определянето на концесионното възнаграждение)“, се казва в предложението. Препоръчва се също правителството да „предприеме незабавни действия за осигуряване на пълно съответствие на ползваната от концесионера площ с тази по концесионния договор - 99,55 ха“. Препоръките са резултат от проверка на държавното обвинение. Приветстваме искането на главния прокурор. Крайно време е да бъдат изчистени неясните въпроси относно граница и концесионната площ, както и размера на концесионното възнаграждение, коментира юристът на \"Юлен\" Петър Петров. „Това сме искали повече от 10 г.“, допълни той. По време на брифинг вчера говорителят на Цацаров- Румяна Арнаудова съобщи, че данни за престъпление няма. Вчера стана ясно още, че Софийската градска прокуратура проверява и дали има неправомерно разходвани държавни средства от страна на Министерството на младежта и спорта. Става въпрос за договори за 40 млн. лева между спортното ведомство и Българската федерация по ски.", "date": "2018.06.12", "title": "Цацаров предлага да се промени договорът на „Юлен“ (ОБНОВЕНА)"}
{"url": "https://www.monitor.bg:443/bg/a/view/grigorij-leps-se-prestori-na-ulichen-muzikant-v-moskva-102342", "text": "Руската звезда Григорий Лепс се престори на уличен музикант и излезе да свири на тротоар в един от големите бизнес квартали на Москва. Рок музикантът беше облечен небрежно и с нахлупена шапка, а пред себе си беше оставил отворен калъфа на китарата. Въпреки дегизировката той бързо беше разпознат и в околовръст се насъбра тълпа като на голям концерт, а калъфът му беше напълнен с пари. Не това е била целта на Лепс обаче, който пред това да брои рубли предпочете да се снима с феновете си. Последваха хиляди коментари и селфита в социалните мрежи. По същия модел преди време рок величията Coldplay изненадаха с импровизиран лайв на улицата, а U2 си направиха концерт на метростанция. Първата визита на руската звезда Григорий Лепс у нас предстои на 3 ноември в Арена Армеец. Билетите за шоуто му у нас са на цени от 40 лв. до 70 лв.", "date": "2018.06.12", "title": "Григорий Лепс се престори на уличен музикант в Москва"}
{"url": "https://www.monitor.bg:443/bg/a/view/jestoka-tragedija-spoletja-bode-milyr-102349", "text": "Жестока трагедия сполетя олимпийския шампион и легенда в ските Боде Милър и неговото семейство. Самият той сподели ужасната новина на профила си в Инстаграм, че най-малкото му дете е починало. „Ние сме безкрайно опустошени. Нашето момиченце Еми почина вчера. Никога не сме мислели, че можем да преживеем такава болка. Нейната обич, нейната светлина, нейният дух никога няма да бъдат забравени. Нашето малко момиче обичаше живота и му се радваше пълноценно всеки ден. Семейството ни моли да бъде оставено на спокойствие, за да преживее този миг“, написа четирикратният световен шампион. Американските власти разкриха, че 18-месечната дъщеричка на Боде Милър се е удавила в плувен басейн в Южна Калифорния. От спешната помощ в Ориндж Каунти признаха, че са получили сигнал от квартал „Кото де Каса“, където са опитали да съживят малката Емелин. След като не успели с опитите на мястото на събитието, момиченцето на Боде Милър е било откарано в спешното отделение. През цялото време детенцето е било без пулс и впоследствие е починало в болницата. Емелин беше най-малкото от четирите деца на Боде Милър. Той и съпругата му Морган Бек имат и един син от съвместното си съжителстване. 40-годишният бивш скиор има син и дъщеря от предишни бракове. Милър е двукратен победител в общото класиране на Световната купа. Има шест олимпийски медала - един златен, три сребърни и два бронзови, спечелени на три различни зимни форуми – през 2002, 2010 и 2014 г. Носител е на четири златни и един сребърен медали от световни първенства.", "date": "2018.06.12", "title": "Жестока трагедия сполетя Боде Милър"}
{"url": "https://www.monitor.bg:443/bg/a/view/bsp-vnasja-vot-na-nedoverie-po-tema-sigurnost-102358", "text": "БСП ще внесе в парламента вот на недоверие срещу правителството по тема „Сигурност”. Това е решено на съвместно заседание на Изпълнителното бюро на БСП и на ръководството на парламентарната група на червените, съобщи соцдепутатът и зам-шеф на партията Драгомир Стойнев. и се надяваме на успех\", обясни той. Според БСП правителството е неспособно да гарантира сигурността на гражданите. \"Надали ще има някой от българското общество, който да бъде изненадан от подобен вот недоверие\", каза Стойнев. Той даде за примери кримислучките през последните дни и месеци. Само преди седмица издирваният седмици наред беглец от затвора Владимир Пелов беше убит в Ботевград от друг криминално проявен, а стана ясно, че полицията е има информации, че той е в града, но така и не е успяла да организира операция по залавянето. \"Хората не се чувстват сигурни в собствената си страна\", каза Стойнев и добави - \"Хората считат, че повече не може да се живее в държава, в която се разстрелват данъчни инспектори, където бизнесмени от Велико Търново намират своята смърт в центъра на София. През летище \"София\" влизат граждани, които въобще не са и проверявани\", коментира Стойнев. Това е вторият вот на недоверие, внесен от БСП. Предишният бе гласуван на 25 януари и бе за провал на политиката за борба с корупцията. На свой ред шефът на ПГ на ГЕРБ Цветан Цветанов обясни, че за сектор сигурност, а опозицията не може да бъде алтернатива на управлението. На свой ред Волен Сидеров пък коменттира, че БСП няма конкретни мотиви за вота на недоверие. \"Общи приказки, поезия в проза\", обясни той.", "date": "2018.06.12", "title": "БСП внася вот на недоверие за сигурността "}
{"url": "https://www.monitor.bg:443/bg/a/view/borisov-premisli-biser-petkov-ostava-102333", "text": "Премиерът Бойко Борисов премисли и обяви, че социалният министър Бисер Петков ще остане на поста си. Това стана ясно от думите на министър-председателя на летището в Измир след срещата му с турския му колега  Бинали Йълдъръм. Вчера от Министерски съвет изненадващо съобщиха, че Борисов е приел оставката на Бисер Петков, който пожелал да освободи поста заради напрежението с майките на деца с увреждания. Борисов обясни пред медиите, че вчера в МС са имали дълго заседание със социалния, финансовия и здравния министър. Тогава той задал „елементарни“ въпроси - как са дадени с 80 млн. лева повече в бюджета, а има недоволство и всеки ден палатковите лагери се увеличават. Бисер Петков на свой ред отвърнал, че „не може да се оправи с тях“, а за реализиране на исканията им са нужни по 300 млн. лева повече на година. Борисов припомни, че сутринта омбудсманът Мая Мановлова е обяснила, че за новия закон за социална помощ, за който настояват хората с увреждания, не се изисквало повече пари. Именно заради това разминаване, сутринта казал на Бисер Петков да отиде на работа и да продължи дейността си. запита премиерът и обясни, че е възложил на Петков още днес да направи среща с протестиращите. „Бисер Петков се справя добре, човека, но факт е, че в тази сфера има палатков след палатков лагер - не мога да го гледам това. При положение, че от 2016 година с толкова много повече пари от бюджета са дадени\", добави премиерът. отчете още Борисов. Оставката е пред мен, винаги мога да я задействам, добави той. Въпреки това Борисов намекна, че има поръчка зад недоволството на хората. „Искам да видя сега откъде идва тази задача към тях. Оставям го министъра. Ще продължат ли палатковите лагери да стоят?'“, попита отново Борисов. На въпрос откъде може да идва тази задача, Борисов отговори - „Не мога да си обясня“. Той припомни разнопосочните коментари на представители на протестиращите пред различни медии. „До вчера щяло да има палатков лагер, а днес щели да ги подкрепят още. Но днес нямало да го има палатковия лагер, защото имали добра комуникация с министъра. А министърът ни каза, че нямат никаква комуникация, поне такава, която да реши въпроса“, описа ситуацията Борисов. „Една госпожа по Нова телевизия се смееше и не знаеше какво казва“, заяви още той. „Затова връщаме една стъпка назад. Министърът е на работа. Възложил съм му днес да ги събере всички и да видят какви са предложенията в закона и действително ли са нужни повече пари. Защото по неговите сметки са 300 млн. лева.“, каза Борисов. Премиерът аргументира решението си да остави Петков на поста с искането на самите хора с увреждания. „Ето оставяме един добронамерен, комуникационен канал с тях, ако може да се разберат.“, каза той и поясни, че ако сега сменят министъра, то веднага ще се върнем на старото положение. На въпрос от къде ще вземат парите, ако все пак са нужни тези 300 млн. лева, Борисов отговори - „Ами ще вземем от учителите, армията, МВР, от пенсиите. Затова се прави бюджет и се правят приоритети“. Едни искат 3- 4 млрд. за отбрана, други – повишение двойно или тройно, а парите в бюджета са един, коментира още премиерът. Борисов увери, че единствената причина за тази „стъпка назад“, е хората с увреждания да седнат с Бисер Петков и да дадат предложения, които той на свой ред на представи пред обществото. „И да кажа, че решението на този проблем може да струва 200- 300- 100 млн. лева.“, заключи той. Само няколко часа по-рано пък се правеха предположения кой ще е евентуалният заместник на Петков на поста. В публичното пространство се завъртяха две имена – на зам-образователния министър Деница Сачева и на зам.-социалния министър Зорница Русинова. Междувременно днес дори и синдикатите скочиха в защита на Петков и в писмо до премиера Борисов са поискали той да преразгледа решението си. „Има много неща да се вършат. Това е най-малкото, което трябва да се случи в момента. Наистина той може да бъде факторът в социалната сфера, който носи не само решенията, но и дава визията напред\", коментира лидерът на КНСБ Пламен Димитров. Президентът на КТ \"Подкрепа\" Димитър Манолов заяви, че ще е трудно да се намери заместник на Бисер Петков с толкова висока професионалност. На свой ред омбудсманът Мая Манолова обясни, че е е важно законът за личната помощ, който те е изготвила, да бъде внесен, а социалното министерство да го подкрепи. „Важно е той да бъде внесен в парламента както и да му се направи финансов анализ, който да гарантира, че ще бъде във възможностите на социалната система. Той трябва да бъде приет час по-скоро, защото семействата на деца с увреждания се умориха да чакат.“, коментира тя преди да стане ясно, че всъщност Бисер Петков остава на поста си.  ", "date": "2018.06.12", "title": "Борисов премисли, Бисер Петков остава (ОБНОВЕНА)"}
{"url": "https://www.monitor.bg:443/bg/a/view/tragedija-v-rusija-katamaran-udavi-11-dushi-v-reka-volga-102335", "text": "11 души загинаха при злощастен сблъсък между катамаран и баржа в акваторията на река Волга близо до град Волгоград, съобщават агенциите. Трима мъже и две жени са успели да се спасят, уточнява Газета.ру. Трагедията се разиграла в понеделник късно вечерта на 250 метра от брега, като основна причина за аварията разследващите посочват нарушаването на  изисквания за безопасност. Катамаранът се движел в тъмното без включени опознавателни габарити. Освен това плавателният съд бил претоварен – вместо максимално разрешените 12 души, на него се возели 16 пасажери. Собственикът на катамарана, който в момента на сблъсъка го управлявал, нямал съответното разрешително за превоз на пътници. Зад корабното кормило бил бившият ръководител на Калачевския район на Волгоградска област и ексдепутат от местния градски парламент Дмитирй Хахалев, който има съдимост. Това предава Интерфакс, позовавайки се на свои източници. При аварията е загинал самият Хахалев и негова роднини. Сайтът „Блокнот Волгограда“ съобщава, че вечерта в понеделник на катамарана се намирали няколко служители на органите на реда, които отбелязвали рождения ден на Виталий Негриш, който бил майор от КАТ и навършвал 43 години. Виновникът за тържеството също е сред жертвите, както и неговата жена Елена и 17-годишната им дъщеря. Повечето от телата били извлечени от самия катамаран, който се преобърнал при удара с баржата и бил понесен от течението по реката. По-късно15-метровият плавателен съд бил изваден от водата и доставен на брега. По случая е образувано наказателно дело за „нарушаване на правилата за безопасност на движение на водния транспорт, довело по невнимание до смъртта на две и повече лица“, пише Newsru.com. Агенциите припомнят, че през 2009 г. Дмиитрий Хахалев е бил осъден на 4 години затвор за насилствени действия от сексуален характер, за хулиганство, извършено с използване на оръжие, и за оскърбяване на сътрудници на органите на реда. Съгласно материалите по делото, в нощна на 1 срещу 2 май 2008 г. Хахалев пребил млада жена и я изнасилил. По-късно отишъл в туристическата база „Усадба“, където стрелял от карабина „Сайга-МК\" по намиращите се там хора. Тогава той оглавявал администрацията на Калачевския район.", "date": "2018.06.12", "title": "Трагедия в Русия: катамаран удави 11 души в река Волга "}
{"url": "https://www.monitor.bg:443/bg/a/view/otvarjat-osnovnijat-izpuskatel-na-jazovir-batak-102334", "text": "Предприятие „Язовири и каскади”- язовирен район Батак предупреждава, че утре във времето от 09.00ч. до 12.00ч. ще бъде извършено пробно отваряне на основния изпускател на яз. \"Батак\". Това информираха от общината във Велинград, където е получено съобщението. Мероприятието  е в рамките на провеждания годишен технически преглед на съоръжението. С оглед на безопасността и осигуряване на  проводимостта на коритото на река Мътница, в заливаемите зони не трябва да се допускат хора, животни и техника.", "date": "2018.06.12", "title": "Отварят основният изпускател на язовир \"Батак“"}
{"url": "https://www.monitor.bg:443/bg/a/view/prokuraturata-otmeni-tyrjestvo-zaradi-smyrtta-na-voennite-letci-102337", "text": "Военно-апелативна прокуратура отменя тържеството за 20-годишнината си в знак на уважение и почит към паметта на загиналите на 11 юни военни летци, съобщиха от институцията. На 13 юни в Резиденция Лозенец в София бе насрочено тържествено честване на 20 - годишнината от създаването на Военно-апелативен съд и Военно- апелативна прокуратура. Ръководството на Военно- апелативна прокуратура съобщи на всички поканени официални гости и колеги, че в знак на уважение и почит към паметта на загиналите на 11.06.2018 г. военни летци, официалното тържество се отменя. Ръководството на Прокуратурата на Република България и на Военно- апелативна прокуратура поднасят искрени съболезнования на семействата и близките на  капитан Пламен Пантелеев и капитан Стоян Неделчев.       ", "date": "2018.06.12", "title": "Прокуратурата отмени тържество заради смъртта на военните летци"}
{"url": "https://www.monitor.bg:443/bg/a/view/borisov-azerskijat-gaz-shte-mine-prez-bylgarija-nasheto-domashno-e-da-kajem-kak-102336", "text": "Разбрали сме се с турската и руската страна азерският газ да мине през България, нашето домашно е да кажем как. Това каза премиерът Бойко Борисов след срещата с турския си колега Бинали Йълдъръм в Измир. „Изключително разчитаме на продължаването на тези газопроводи през територията на България, дойдохме да се видим\", каза Борисов и добави, че иконимческият министър Емил Караниколов ще остане в Измир за цермонията по откриването на газопровода ТАНАП, по който ще тече именно азерски газ. \"Десетилетия много български политики са говорили за азерски газ и че са договорили азерски газ, но без да кажат как ще стигне до нас. Ние днес даваме възможност включително и до България да дойде азерски газ. Много напред сме в идването на 16-17 млрд. куб.м. газ до границата на България”, посочи Борисов. Той припомни, че енергийният министър Теменужка Пектова ще бъде в Белград, където ще проведе редица срещи. Целта им е да реши как да бъде търгуван или транзитиран към Европа газа, който ще получим от Турция. \"На Турция им е лесно, те не са в ЕС. Ние трябва да се съобразяваме с третия либерализционен пакет\", обясни премиерът. Именно затова ще работим и с ЕК да се намери допустима формула как да транспортираме газа през България до Сърбия, Унгария, Македония. каза още Борисов. Той още веднъж припомни, че мигрантският поток към България е нула, а Турция не допуска мигрантите на територията на страната ни. Премиерът припомни и значението на транспортните проекти за Западните Балкани. „Турция и Русия имат своето влияние на Балканите. Нашата цел е да направим транспортните коридори – 8,4 и 10, което свързва т.нар. път на коприната от Китай през Турция\", каза Борисов. Именно в тази връзка той изтъкна, че след десетина дни - на 5 юли, у нас трябва да се проведе и срещата 16 + 1 с Китай, а в България за четири дни ще бъде и китайският премиер. \"Гърция също ще дойде\", каза Борисов.  Двамата с Бинали Йълдъръм са се разбрали и В заключение Борисов му пожела успех на предстощите избори в Турция и го покани да посетят страната ни и заедно да открият газовата връзка между двете страни.  \"Ако има нещо да отречеш, сега трябва, че в България има много преводачи\", пошегува се Борисов в заключение. Повод бяха подхвърлянията на БСП, че след срещата си с руския президент Владимир Путин не е разбрал какво са се договорили за \"Турски поток\".  На свой ред турският премиер Бинали Йълдъръм обясни, че въпреки, че няма да успее да присъства на самата церемония по откриването на ТАНАП, Борисов е бил така добър да дойде в Измир. „Разговаряхме по въпроси, свързани с регионалните и двустранните отношения. Нашето стратегическо партньорство е изключително важно и трябва да поддържаме тези отношения. През януари 2018 г. премиерът Борисов присъства на откриването на т.нар. Желязна църква, след това се проведе и срещата ЕС-Турция”, посочи Йълдъръм. Той поздрави българския премиер за и обясни, че Борисов е положил изключителни усилия за срещата във Варна. „Отношенията ни с България продължават да се развиват добре”, каза още той. По думите му трансрегионалните коридори са изключително важни, завършени са 230 км между Одрин и Истанбул и тази линия ще има и връзка с България. Стокообментът е увеличен, ще искаме да го увеличим в бъдеще и до 10 млрд. „Предстои да открием ТАНАП. С него годишно около 10 млрд.куб.м. азерски газ ще бъдат транспортирани до европейските държави. Работим и за развитие на инфраструктурните проекти. Туризмът също бележи успехи”, каза Йълдъръм. и припомни, че миналата година премиерът на България е бил в Турция на рождения си ден, а тази година отново е там, но с ден по-рано. От Измир Борисов изказа \"Познавам ги лично. Стари и добри пилоти\", каза премиерът и допълни, че сега трябва да се изясни причината за падането на хеликоптера - дали е техническа повреда или нещо друго. Борисов изрази своето притеснение, че само за две години два хеликоптера падат и стават причина за жертви.", "date": "2018.06.12", "title": "Борисов: Азерският газ ще мине през България, нашето домашно е да кажем как"}
{"url": "https://www.monitor.bg:443/bg/a/view/kakvo-pokazva-ezikyt-na-tjaloto-102332", "text": "Специалисти по езика тялото коментираха поведението на американския президент Доналд Тръмп и на севернокорейския лидер Ким Чен Ун в началото на срещата. Жестовете и на двамата показваха нервност, аТръмп говори повече, докато Ким слуша преводача си. На път към библиотеката, където беше първата им среща, Доналд Тръмп се опитва да намали напрежението, като бъбри с Ким Чен-ун и го оставя да ходи малко пред него. Доналд Тръмп обаче контролира разговора, като потупва Ким Чен-ун и го насочва с ръка към помещението. Ким Чен-ун също потупва няколко пъти Доналд Тръмп, опитвайки се да установи контрол. Той гледа предимно надолу, докато Тръмп говори, но няколко пъти поглежда нагоре. \"Доналд Тръмп говореше отстъпчиво, почти смирено, но езикът на тялото му ясно казваше \"Аз съм по-старшият тук\" - добави Пийз. Карен Леун, управляващ директор на сингапурска компания за обучение в лидерство, каза, че Доналд Тръмп не е проявил никаква вражда, като на срещата на Г-7 в Канада миналата седмица, когато той се нахвърли с думи към Европейския съюз и канадския министър-председател Джъстин Трюдо заради търговски спорове. Въпреки това, желанието на Тръмп да доминира, се вижда ясно. \"Когато си стискат ръцете, можеш да видиш как връхчетата на пръстите им побеляват - тези двамата са алфа мъжкари - каза Леун. - И двамата искат да покажат доминантност и затова стискат ръцете си, сякаш ще си смажат костите\".", "date": "2018.06.12", "title": "Какво показва езикът на тялото на срещата Ким-Тръмп"}
{"url": "https://www.monitor.bg:443/bg/a/view/bolnicata-vyv-velingrad-zakupi-2-avtomobila-za-pacienti-na-hemodializa-102340", "text": "Два нови автомобила, които ще обслужват пациентите на хемодиализа в региона, закупи Общинската болница във Велинград. Специализираните автомобили са купени по решение на Общинския съвет в курорта на лизинг и за тях е била обявена обществена поръчка за 40 000 лева. В отделението по хемодиализа във велинградското лечебно заведение се обслужват пациенти, които трябва да бъдат транспортирани по тежките маршрути Сърница – Медени поляни и Юндола – Аврамово – Чолаково – Кръстава и затова новите автомобили са повече от необходими за нуждите на болницата. Здравното заведение в курортния град, което приема болни от целия район, включително и от Якоруда и Разлог, е подобрило финансовото си състояние. Просрочените задължения от 1 млн.600 х.лв. вече са намалели почти на 50 на сто, след като ръководството на общинската болница е успяло да сключи временни споразумения с доставчиците. Подобрени са и битовите условия в стаите в лечебницата, където има обособени и „ВИП“-стаи.", "date": "2018.06.12", "title": "Два нови автомобила за пациенти на хемодиализа във Велинград "}
{"url": "https://www.monitor.bg:443/bg/a/view/borisov-kym-jyldyrym-kraja-na-uni-puskame-razshirenieto-na-gazoprovoda-za-turcija-102323", "text": "В края на юни ще открием разширяването на газопровода за Турция в участъка между компресорна станция „Лозенец” и очистено съоръжение Недялско. Това е казал премиерът Бойко Борисов по време на срещата си с турския министър-председател Бинали Йълдъръм в Измир. Борисов е поканил турския си колега на посещение у нас. Двамата са обсъдили и срещата на българския министър-председател с руския президент Владимир Путин, като Борисов е обяснил, че по време на срещата с Путин, руският президент го е информирал за разговорите си с президента на Турция Реджеп Ердоган за отклонението на тръбата. Двамата премиери са обсъдили интерконекторът, който строи България. „Разширяването на газопровода за Турция в участъка между компресорна станция Лозенец” и очеистено съоръжение Недялско е ключов между България и Турция”, посочил българският премиер и допълнил, че ще може да се открие в края на юни. По думите му към момента са изпълнени всички строително-монтажни работи, предстои въвеждаянето на строежа в експлоатация. С изграждането на лупинга, ще се увеличи и възможността за транзитиране на природен газа от България към Турция – от 14 млрд. куб.м. до 15,7 млрд.куб.м годишно. „Отношенията между България и Турция са специални, ние сме пример за добри съседи”, посочил Йълдъръм. Турският премиер е изказал и съболезнования за загиналите български пилоти. Той благодари на Борисов за политиката по отношение на мигрантите. Двамата премиери са отбелязали и значителен ръст в икономическите отношения между двете страни, както и добрите междусъседски отншения, между двата народа. „Дори от различни религии, трябва да живеем в мир заради народите си. Заради това аз на всички срещи по Западните Балкани повтарям думата „мир”, казал още Борисов на турския си колега.", "date": "2018.06.12", "title": "Борисов към Йълдъръм: Края на юни пускаме газовата връзка с Турция "}
{"url": "https://www.monitor.bg:443/bg/a/view/vadjat-kurortite-ot-zakona-za-shuma-102322", "text": "Националните курорти ще бъдат извадени от обхвата на Закона за ограничаване на шума. Това съобщи министърът на туризма Николина Ангелкова.   \"Ще извадим националните курорти от обхвата на този закон. Така чрез специална наредба, която ще напишем, правилата за шума ще бъдат определяни от местната власт. Мисля, че така ще е по- справедливо\", заяви Ангелкова преди петата годишна среща на Националния борд по туризъм. „Около 44% от българите планират да почиват това лятo. По отношение на българското Черноморие очакваме и това лято да има около 1 млн. и 600 хил. българи до към 1 млн. и 900 хил. Миналата година бяха 1 млн. и 600 хил. Очакваме може би същите числа или с 5-6% отгоре“, каза Ангелкова.", "date": "2018.06.12", "title": "Вадят курортите от Закона за шума "}
{"url": "https://www.monitor.bg:443/bg/a/view/atina-i-skopie-pred-sporazumenie-102330", "text": "Република Северна Македония - име за всеобща употреба, с македонски език и македонска идентичност - това съдържа споразумението по спора за името, което трябва да подпишат Македония и Гърция, съобщи гръцкото радио 24/7. Постигнахме исторически договор с Македония за разрешаване на 20-годишния спор за името на Република Македония, каза гръцкият премиер Алексис Ципрас в началото на срещата с президента Прокопис Павлопулос днес. След успешното приключване на преговорите в края на този месец се очаква Република Македония да получи дата за започване на преговори за членство в Европейския съюз, а на срещата на върха в Брюксел на 12-ти юли и покана за присъединяване към НАТО. Македонският премиер Зоран Заев и гръцкият му колега Алексис Ципрас трябва да подпишат документа от 20 страници в края на седмицата. По информация на гръцки журналисти споразумението съдържа следното - в македонската конституция се отстранява текстът за \"защита на македонското малцинство\" извън границите на страната. Определят се и преходни периоди за промяна на вътрешни документи и този сложен процес се свързва с отварянето на глави в предприсъединителните преговори на Македония с ЕС. Също така се формира комисия, която ще разгледа употребата на търговските обозначения в двете страни. Освен това се признава и македонският език, със забележката, че Северна Македония в рамките на споразумението признава, че този език е със славянски произход, както е заведено в рамките на ООН. По отношение на националността важи терминът Мacedonian/citizen of the Republic of North Macedonia (Македонец или Гражданин на Република Северна Македония) с ясно споменаване, че народът на тази страна не е свързан с античната гръцка цивилизация. Споразумението първо трябва да се ратифицира в македонския парламент, след което гръцкото правителство ще изпрати писма до НАТО и Европейския съюз, че подкрепя започването на преговори за интеграция на Северна Македония при условие, че бъдат внесени поправки в конституцията й. В понеделник Кодзиас каза, че на срещата на външните министри на ЕС на 25 и 26 юни ще бъде изпратено позитивно послание за започване на предприсъединителни преговори на Северна Македония с ЕС, а що се отнася до членството й в НАТО, тя ще получи покана при условие, че промени конституцията си. Според гръцките медии македонският премиер Зоран Заев ще трябва да изпрати писма до страните, които са признали Република Македония под конституционното й име, за да ги уведоми, че в двустранните отношения и на международните форуми в сила ще бъде името Северна Македония. Медии коментират, че в периода от юли до декември 2018 г. правителството на Заев ще трябва да свика референдум и ако неговият резултат е положителен, ще бъдат внесени поправки в конституцията. При отрицателен резултат като План Б съществува вероятността за предсрочни избори \"с характер на референдум за скопския въпрос\". Когато македонската страна изпълни всички поети задължения, споразумението ще бъде внесено за гласуване в гръцкия парламент, а в същото време ще се гласува и за членството на северната съседка в НАТО.  ", "date": "2018.06.12", "title": "Гръцки медии: Атина и Скопие се разбраха за Република Северна Македония"}
{"url": "https://www.monitor.bg:443/bg/a/view/enrike-iglesias-pristiga-s-dekar-led-stena-102339", "text": "Тирове натоварени с 500 квадратни метра LED стена, два пъти по-мащабни светлинни и пироефекти и два пъти по-мощен саунд пътуват с актуалното турне на Енрике Иглесиас All The Hits Live. Тежките машини ще спрат и в София, където на 6 ноември в зала „Арена Армеец“ латино звездата планира грандиозен концерт. синът на легендата Хулио Иглесиас се завръща в България. През това време той изкара четири супер хита - Duele El Corazon, Subeme La Radio, и най-пресните El Baño и Move To Miami, които ще са черешката на тортата в предстоящото шоу. С излизането му на сцена ще се отбележи и 13-ят рожден ден на радио Energy. Организаторите от Арт БГ пускат билетите в продажба от утре, 13 юни, на Първите 1000 пропуска са на промоционални цени с 10 лв отстъпка. Последното гостуване на Енрике в зала „Арена Армеец“ се разпродаде само за 18 дни. От началото на 2018 г. намиращият се във върхова сценична форма Иглесиас изнесе серия от напълно разпродадени шоута в цяла Европа –с новата си продукция той премина през Прага, Будапеща и Любляна с по два концерта и с по един в Осло, Атина, Мюнхен, Копенхаген и Лисабон. Миналата седмица Енрике излезе пред 45 000 фена на концерта си в Тел Авив.  ", "date": "2018.06.12", "title": "Енрике Иглесиас пристига с ½  декар LED стена"}
{"url": "https://www.monitor.bg:443/bg/a/view/pyrva-snimka-na-dokumenta-kojto-podpisaha-trymp-i-kim-zoom-in-102321", "text": "Американският президент Доналд Тръмп и Ким Чен Ун подписаха исторически документ. Тъй като той не беше предварително обявен, дълго време остана тайна за зрителите. Медиите обаче успяха да увеличат снимката и да прочетат от извора съдържанието на втория абзац, а именно: \"Президентът Тръмп се ангажира да предостави гаранции за сигурността на КНДР и председателят Ким Чен Нон потвърди твърдия си и непоколебим ангажимент за пълна денуклеарност на Корейския полуостров.(\"President Trump committed to provide security guarantees to the DPRK, and Chairman Kim Jong Un reaffirmed his firm and unwavering commitment to complete denuclearization of the Korean Peninsula.)", "date": "2018.06.12", "title": " ZOOM IN: Първа снимка на документа, който подписаха Тръмп и Ким"}
{"url": "https://www.monitor.bg:443/bg/a/view/otkaz-na-lopatite-razbil-mi-17-obzor-snimki-102326", "text": "Технически проблем, свързан най-вероятно с отказ на лопатите, е една от версиите за разбиването на военния хеликопер Ми-17. При авиокатастрофата, която е най-тежката от 2003г. насам за 24-а Авиобаза Крумово, загинаха командирът на екипажа капитан Пламен Пантилеев на 48 години и вторият пилот капитан Стоян Неделчев на 45 години. Бордният техник о.к. Алексей Каменов на 47г. оцеля по чист късмет, защото вертолетът е паднал на земята на дясната си страна, а мъжът е стоял в лявата част на машината. Ми-17 се разби от около 20 – 30 метра височина при тренировка на учебна задача – способа „бързо въже”, на малко повече от 300 метра от пистата на гражданското летище „Пловдив” в 20,30 часа на 11 юни т.г. „Това е вертолетът, който носи българското знаме на Гергьовденския парад”, каза зам.-командирът на ВВС бриг. ген. Петьо Мирчев. По време на катастрофата на гражданското летище е имало около 500 посрещачи на полет от Лондон. Хората са станали преки очевидци на падането на въртолета, като по думите им от машината се е чуло нещо като взрив, след което е паднала на земята. Някои от тях дори са снимали клипчета секунди преди трагедията, тъй като военният хеликоптер е изпълнявал задачата си близо до пистата и за тях е било интересно да го наблюдават. „Ще се свържем с тях и ще ги помолим да ни изпратят видеата си”, казаха от военно-окръжната прокуратура в Пловдив. Разразилата се минути по-късно трагедия е шокирала посрещачите. Те се притеснили за сигурността на близките си, които са чакали. Според министъра на отбраната Красимир Каракачанов обаче не е имало никаква опасност за пристигащите граждански полети. „Не се лети над летището, а в негова близост, но не и над терминала. Нормална практика е да има взаимодействие между ръководството на полети на гражданското летище и на военното. Така че когато идва граждански самолет, военните полети се преустановяват до кацане на самолета”, каза зам.-командирът на ВВС бриг. ген. Петьо Мирчев. По думите му въртолетът е паднал на безопасно отстояние от терминала. „Не вярваме причина за разбиването на хеликоптера да е повреда в опашния винт. Ако има такава повреда, машината се завърта на място, но не губи рязко височина. А и екипажите ни са добре тренирани при такава авария”, обясниха служители на авиобазата. Тяхната версия е, че най-вероятно е имало повреда в автомат отклонителя на лопатите на въртолета. „Опашният винт не е подемен и въпреки ниската височина, на която са изпълнявали задачата си, не би бил причина, ако се повреди, машината да се разбие. Най-вероятно е или дефект в автомат отклонителя, или в системата за управление. Но системата за управление е дублирана и остава версията за автомат отклонителя”, обясниха за Агенция Монитор експерти. „Няма данни за човешка грешка. Разследването се провежда  интензивно, след събиране на необходимия обем доказателствен материал, ще бъдат назначени съответните технически експертизи”, съобщиха от Военно-окръжна прокуратура, откъдето са поели разследването. Оцелелият борден техник сам е излязъл от кабината на хеликоптера след разбиването му на земята. О.к. Алексей Каменов е бил в хеликоптера от лявата му страна, а машината е паднала надясно, което буквално е спасило живота му. След като сам е излязъл от въртолета, е вървял, въпреки травмите си, около 100 метра, разказа министър Каракачанов. Бил е откаран в УМБАЛ „Св. Георги” в Пловдив със счупен глезен и потрошени ребра, а няколко часа по-късно е бил превозен до ВМА София. Той е бил контактен и без опасност за живота. „Лично не съм говорил с него. Синът му е говорил”, обясни в нощта на авиокатастрофата командирът на авиобазата бриг. ген. Димитър Иванов. Междувременно от Военно-медицинска академия съобщиха, че състоянието на ранения борден техник е стабилно. Пациентът е контактен и адекватен. Днес продължават вторичните му прегледи и изследвания. Две паралелни разследвания са започнали за авиокатастрофата. Едното е на военно-окръжната прокуратура, а второто е на отдел Авиационна безопасност. „Няколко версии ще бъдат издигнати и всички ще бъдат проверени”, заяви шефът на Военна полиция бриг. ген. Борислав Сертов.   Екипажът на разбилата се машина не е имал време за реакция, съобщи командирът на 24-а Авиобаза Крумово бриг. ген. Димитър Иванов. По думите му не е имало съобщения за някакви повреди по време на полета от загиналите по-късно пилоти. „По данни на очевидци въртолетът се е завъртял на 180 градуса и е последвало падане. Много съжалявам, трудно ми е да преживеем такава загуба”, коментира командирът на авиобазата. „Пилотите не са сигнализирали за проблем в самолета, тъй като е нямало време. Хеликоптерът е бил на около 30 м. височина, когато е паднал. Представете си с каква скорост пада тази тежка машина. И първата грижа на пилота е да направи нещо да овладее машината. Това е, което има като информация от хората, които са наблюдавали полета. Оцелелият пилот ще даде показания”, обясни още Каракачанов. Преди трагедията, в същия ден, въртолетът, който е на въоръжение в 24-а Авиобаза Крумово от октомври 1989г., е имал други 3-часови полети. Изпълнил е учебна задача край полигона в Црънча, в която са участвали и Специалните сили. На машината са летели други екипажи, които също не са докладвали за технически проблеми. Такива не били забелязани от техниците на авиобазата при рутинните проверки при кацането и излитането на въртолета. Разбилият се Ми-17, съветско производство, е преминал през основен ремонт в завод „Терем Летец” София през 2016г. Оставали му още 200 часа нальот преди следващия ремонт и евентуално удължаване на ресурса.   Загиналите пилоти кап. Пламен Пантилеев – командир на екипажа и вторият пилот кап. Стоян Неделчев, са били много опитни. Пантилеев е имал над 600 часа нальот, а Неделчев – над 500. Затова и причината за човешка грешка е почти изключена, но и тя ще бъде разследвана, увери в нощта на катастрофата военният министър. И двамата са били женени, с по две деца, които сега остават сираци. Капитан Пламен Пантилеев е бил командир на авиационно звено във военно формирование 32 040 - Крумово. Във Въоръжените сили служи от 1994 г. Роден е на 14 юни 1970 г. в гр. Бяла, област Русе. Завършил е висше образование във ВНВВУ „Георги Бенковски“ - Долна Митрополия през 1994 г. със специалност „летец-пилот“ за Военновъздушните сили (ВВС) на вертолет. Летец-пилот ІІ клас с над 600 летателни часа. Летял е на L-29, Bell 206 и Ми-17. Награждаван е многократно от командирите си със служебна благодарност и от началника на отбраната. Капитан Стоян Неделчев е бил щурман на вертолет в авиационно звено на военно формирование 32 040 - Крумово. Във Въоръжените сили служи от 1997 г. Роден е на 31 януари 1973 г. в гр. Елхово. Завършил е ВВВУ „Георги Бенковски“ – Долна Митрополия през 1997 г. със специалност „летец – пилот“ на вертолет. Летец-пилот ІІІ клас с над 500 летателни часа. Летял е на Ми-2, Ми-8 и Ми-17. Награждаван е многократно със служебна благодарност. „Капитан Неделчев е от Елхово, а кап. Пантилеев е от Бяла, Русенско. Те имат стаж, нальот, хора с опит, така че тук според мен не може да се говори за пилотска грешка, тъй като упражнението, което се изпълнява няма никаква сложност, която да изисква специални умения или маневри, които могат да доведат до някаква подобна грешка, какъвто бе случаят миналата година във Варна. Най-вероятно, но нека все пак да се произнесе комисията, става въпрос за техническа неизправност, която се е появила – това е четвъртият полет на хеликоптера за деня с учебна цел”, коментира в нощта на авиокатастрофата министър Каракачанов.   Пилотите, които са изпълнявали за време, учебната тренировка по способа „бързо въже”, са я били тренирали многократно. Това била буквално рутинна задача за тях. „Това е полет за аварийно-спасителна работа. Въртолетът подхожда над площадка, при което трябва да се снижи и да извърши или кацане, или да спусне някой по въже. Между 30 и 50 метра е нормалната височина, която е тренирана хиляди пъти. Основно въртолетите изпълняват полетите на такива височини”, каза командирът на авиобазата бриг. ген. Димитър Иванов. По думите му през 2016г. Ми-17 е бил ремонтиран в завод „Терем Летец” София, като му е бил удължен ресурсът. Оттогава до момента на инцидента е направил около 300 летателни часа от общо 500. От производството си през 1989г. машината е летяла общо 2800 часа. Авиокатастрофата с Ми-17 и двамата загинали пилоти вдигна на крак цялото МО и ВВС ръководство. Малко преди полунощ на 11 юни т.г. по спешност в 24-а Авиобаза пристигна министърът на отбраната Красимир Каракачанов. Той беше заедно със зам.-командира на ВВС бриг.ген. Петьо Мирчев, който е и бивш командир на авиобазата, както и с ген. Андрей Боцев – началник на отбраната, и с командира на 24-а Авиобаза Крумово бриг. ген. Димитър Иванов. „Модернизацията за съжаление е закъснял процес. Закъснял с  много години, защото много политици дрънкаха глупости и ги слушам още ги дрънкат, че не ни трябват средства за модерно въоръжение или ремонт на наличната техника. Но освен средства за превъоръжаване, са нужни средства за наличната техника, която носи и дежурствата, която изпълнява и задачите. Една от единиците, която аварира, е част от тази техника, която трябва да бъде поддържана. Тя е годна, здрава, но трябва да се поддържа, за което трябва да се отделят необходимите средства”, бе категоричен военният министър. Той изказа съболезнования на семействата на загиналите пилоти.", "date": "2018.06.12", "title": "Отказ на лопатите разбил Ми-17? (ОБЗОР, СНИМКИ)"}
{"url": "https://www.monitor.bg:443/bg/a/view/pojar-unishtoji-bademova-gradina-kraj-sliven-102327", "text": "Небрежност при работа с дискова косачка е станала причина за пожар насред 240 декарова бадемова градина в местността Шекерджата край Сливен.  Огънят е лумнал малко преди 18,00 часа на 11 юни, а близо два часа е продължило гасенето от екип на РСПБЗН в областния град. Огнеборците успели да ограничат стихията в рамките на 60 дка. Пострадал е собственикът на имота, който пробвал с подръчни средства да потуши пламъците. Мъжът е обгазен, но няма опасност за живота му. В рамките на по-малко от денонощие в региона са лумнали 7 пожара. В два от случаите причината е била в късо съединение от преминаващи над масивите далекопроводи, в други два искрата дошла при опит да бъдат изгорени отпадъци от селскостопанската работа.", "date": "2018.06.12", "title": "Пожар унищожи бадемова градина край Сливен"}
{"url": "https://www.monitor.bg:443/bg/a/view/majkite-na-deca-s-uvrejdanija-iskat-da-se-vyrne-biser-petkov-102320", "text": "Майките на деца с увреждания искат да се преразгледа решението за оставката на социалния министър Бисер Петков. Всъщност той изпитваше голяма отговорност именно към тях. Това коментира зам.-министърът на социалната политика Султанка Петрова. Тя определи Петков като отговорен човек и изрази изненада от действията му. „От както министър Петков оглавява министерството направихме много неща в правилната посока, включително и за майките за деца с увреждания. До ескалацията според мен се стигна, защото родителите много искаха за месец да се случат нещата, които чакат вече 28 години. Както знаете в момента се преразглежда Законът за хората с увреждания, освен това се разработва и Законът за личната помощ. Прави се и преразпределение на средства, които получават родителите, които отглеждат деца с увреждания и не е малко това, което се прави. Аз разбирам тяхната болка, но нека и те да разберат, че подлагаме максимално усилия в МТСП, за да изпълним всичките им желания, но няма как това да стане факт за толкова кратък период\", добави Петрова. Тя не приемала оставката като бягство, а напротив -министърът е изключително морален и отговорен. Заместничката на Петкова не знаела и дали той има други мотиви за напускане на поста, липса на подкрепа от партията, която го издигна обаче нямало. Все още е рано в правителството да се обсъжда наследникът на поста му. Мисля, че майките осъзнаха грешката си. Трябваше да спрат с протестите преди седмица и да седнат да говорят. Диалогът е най-важното нещо. Никога не сме бягали от диалог, винаги сме били отворени, ние живем с проблемите на майките с увреждания, каза още Султанка Петрова.", "date": "2018.06.12", "title": "Майките на деца с увреждания искат да се върне Бисер Петков"}
{"url": "https://www.monitor.bg:443/bg/a/view/raketni-dvigateli-za-novija-tesla-roadster-space-x-102324", "text": "През ноември 2017 г. бе представен новия модел Tesla Roadster, чието производство трябва да започне през 2020 г. През февруари тази година, Roadster се появяви отново, но това беше роудстърът на Илон Мъск, който беше изстрелян в космоса с ракетата Falcon Heavy. Сега Мъск съобщи за специален вариант на предстоящия Roadster, който ще оборудва електрическия спортен автомобил с малки „ракетни” двигатели, като Мъск добавя, че „може би дори ще позволят на Tesla да лети ...”. Мъск казва, че пакета оборудване SpaceX за Tesla Roadster може да използва до 10 тласкача. Това няма да бъдат истински ракетни двигатели, а COPV бутилки, което е контейнери с въздух с изключително високо налягане. За да се поместят въздушните бутилки в спортния електрически кабриолет, задните седалки ще бъдат премахнати. Което не е голяма загуба, тъй като Мъск вече ги нарича детски седалки, потвърждавайки негодността им за използване от възрастни пътници. Но тъй като Roadster 2020 е обещано да изминава почти 1000 км, малко вероятно е това да притеснява бъдещите собственици.  ", "date": "2018.06.12", "title": "Ракетни двигатели за новия Tesla Roadster SpaceX"}
{"url": "https://www.monitor.bg:443/bg/a/view/spipaha-mule-na-alo-izmamnici-v-dupnica-102329", "text": "56-годишен куриер на ало измамници е задържан вчера от дупнишки полицаи. Малко след 17.30 часа наетият мъж от Самоковско бил спипан от униформените в момент, в които прибирал пратка, оставена пред дома на 60-годишен дупничанин. При проверката служители на РУ – Дупница установили, че в пакета има 2550 лв. До разкриването на случая се стига, след като в понеделник следобяд 60-годишният дупничанин получил обаждане по стационарния телефон с искане на пари. Непознат мъж се представил за служител на полицията и обяснил, че е необходимо съдействието на дупничанина за залавянето на ало измамници.   60-годишният мъж приготвил парите и се обадил в полицията, за да съобщи, че е спазил указанията. „В момента, в който получихме обаждането веднага се организирахме и направихме клопка на куриера. Той беше заловен пред дома на жертвата в момент, в който взима пакета“, обявиха участници в акцията. Пред униформените 56-годишният мъж от Самоковско обяснил, че е нает чрез интернет за куриерска дейност от фирма и бил убеден, че пакетът съдържа документи. Той ще остане 24 часа в полицейския арест, по случая е започнато досъдебно производство. Само в рамките на няколко часа вчера подобни обаждания са получили десетки дупничани. На всеки един от тях е обяснено, че е необходимо съдействието им за залавяне на телефонни измамници.  ", "date": "2018.06.12", "title": "Спипаха муле на ало измамници в Дупница"}
{"url": "https://www.monitor.bg:443/bg/a/view/poveche-shestici-na-maturite-po-matematika-i-fizika-102325", "text": "До 2022 г. зрелостниците ще полагат зрелостни изпити въз основа на учебните програми, по които са обучавани при действието на Закона за народната просвета и нямаме основание да променяме формата, но от 2022 г. новият Закон за предучилищното и училищното образование изисква вече да има зрелостни изпити на две равнища - върху общообразователната и профилираната подготовка. Това каза днес при представянето на резултатите от матурите в 12-клас Евгения Костадинова - директор на дирекцията \"Съдържание на предучилищното и училищното образование\" в Министерството на образованието и науката. По думите й това означава да има различни зрелостни изпити в зависимост от това дали един ученик е изучавал предмет, като профилиращ, или само като общообразователен. Форматът за държавните зрелостни изпити се определя с наредба на министъра на образованието и науката, като този формат следва учебните програми, по които се обучават учениците, обясни Костадинова. Тя добави, че учениците, които през тази година са в осми клас, ще са първият випуск, който ще държи тези нови матури в 12-и клас през 2022 г. До десети клас учениците, които са приети в профилирани гимназии, не учат профилиращи предмети, но в 11- и 12-и клас има профилирана подготовка.  Зрелостниците, които са в професионални гимназии още от осми и девети клас започват с отделни часове по професионална подготовка. Когато този випуск завършва 12-и клас, в зависимост от това дали са учили профилирана или професионална подготовка, каза Костадинова. Тя коментира, че \"всички, които искат да положат изпити, различни от профилиращите си и от професионалния, имат право да го направят, но ще го правят върху по-ниско равнище - върху общообразователната си подготовка\". Заместник-министърът на образованието Таня Михайлова заяви, че матурата по български език и литература, която е първият държавен зрелостен изпит, ще бъде еднаква за всички ученици, които завършват.  Експертът от МОН Александър Трингов обобщи, че след четири години - на втория задължителен държавен изпит учениците ще могат да избират между предмети, които са им били профилиращи, но не български език, и от професионалната им подготовка. \"Третият държавен изпит, който е по желание, отново зрелостниците могат да избират между предмети, като сред тях се включва и българският език, ако е бил профилиращ обаче\", обясни Трингов. Най-високи са резултатите по математика от началото на провеждането на държавните зрелостни изпити (70,41 т.), стана ясно още днес. Нараства процентът на отличните оценки по математика, физика и астрономия, английски език и по немски език, което говори за повишена мотивация и добре преценен избор на предмет за II ДЗИ. По български език и литература заявилите допускане до държавен зрелостен изпит са 55 188, допуснатите са 52 635, а положилите изпит са 51 088. По втория държавен зрелостен изпит заявилите са 44 920, допуснати – 43 038, положили – 41 670. 333 зрелостници са положили изпит по желание. а на II ДЗИ – много добър 4,50. Най-висок брой точки има по чуждите езици. Увеличава се процентът на зрелостниците, които създават текст на ДЗИ по български език и литература. Очертава се устойчива тенденция към спад на процента на двойките по география в сравнение с предходните две години (32,56% за 2016 г., 24,86% за 2017 г. и 17,18% за 2018 г.). От МОН отчитат, че добре са сработили мерките за сигурност – само 16 анулирани работи на ДЗИ, по време на проверката и оценяването за нарушена анонимност са анулирани 11 работи. По нисък брой точки се отчита по биология и здравно образование, испански език, френски език и италиански език. 215 зрелостници са с максималния брой от 100 точки, през 2017 г. – те са били 18. С 0 точки са 4-ма зрелостници, през 2017 г. те са били 15. 4496 зрелостници са с поне една слаба оценка, през 2017 г. те са били 5882. Отличните оценки по български език и литература са 6474, а през 2017 г. те са били 6155. Отличните оценки по II ДЗИ са 13380. Слабите по БЕЛ – 3025, а по II ДЗИ – 2228. С най-добър резултат по български език и литература е 91 Немска езикова гимназия-София - 5,62, а по втория държавен зрелостен изпит - Амеркианския колеж в София - 5,93.  ", "date": "2018.06.12", "title": "Нови правила за матурите през 2022 г. "}
{"url": "https://www.monitor.bg:443/bg/a/view/nlo-pobyrka-dva-dni-italiancite-102238", "text": "НЛО държа в напрежение цели два дни жителите на италианската област Пиемонт и цялата страна. Искрящият летящ обект бил забелязан от свидетели в нощта на събота срещу неделя да се рее над намиращото се недалеч от Торино селище Корио. Не много време след това обаче „извънземният нашественик“ бил погнат от два изтребителя и бил принуден на бърза ръка да се спаси зад близките алпийски върхове. Медиите разплитаха цяла неделя случая с НЛО-то над Пиемонт, появиха се и куп свидетелски показания, които малко или много си бяха чиста проба небивалици. Но липсата на официална информация по любопитната история предизвика масов страх и куп телефонни протести срещу органите на местната и централната власт. Депутатка пък от опозиционната Демократическа партия направи питане в парламента как така във въздушното пространство на страната ще се появи летящо тяло и то няма да бъде засечено от радарите на противовъздушната отбрана? Ама напук на любителите на извънземни мистерии, в понеделник сутринта „зловещото нашествие“ се оказа доста елементарна случка. Защото от министерството на отбраната съобщиха, че НЛО-то било конструиран в авио – завода на Торино свръх секретен военен разузнавателен дрон. Та той бил изпробван в нощта на събота срещу неделя със задачата да се укрие от преследващи го изтребители. Да, ама за него разбра цял свят – коментираха зевзеците в социалните мрежи, вземайки на подбив опазването на военната тайна от конструктурите на новия свръх модерен дрон.", "date": "2018.06.12", "title": "НЛО побърка два дни италианците"}
{"url": "https://www.monitor.bg:443/bg/a/view/emil-radev-naj-lesno-e-da-se-rykovodim-ot-principa-njama-jivotno-njama-problem-102299", "text": "- Всъщност нека започнем оттам, че не се изправяме за първи път пред подобен случай. Преди време имаше такъв, но с коне без регистрация в страната, които дори не бяха преминавали границата. Впоследствие обаче бяха убити след решение на Агенцията по безопасност на храните. Това е недопустимо, защото ако животните бяха заразени, щеше да е ясно отдавна. Да не говорим, че освен за сигурността за заболяване по животните агенцията отговаря и за хуманното отношение към тях. Така че не бива да се действа автоматично. Не може в цялата страна да няма изграден нито един карантинен център, където тези животни да се отвеждат и да им бъдат вземани проби. Явно от Агенцията по храните смятат, че няма нужда от такива. Лошото е, че понякога сме изправени пред абсурдни ситуации. Мога да дам пример отпреди години, когато спасих едно конче в община Аврен. То бе малтретирано година и половина от собственика му. За това време, въпреки множество проверки и сигнали, същата агенция не успя да състави нито един акт на собственика. Наложи се да купя коня от собственика и след това да го дам за отглеждане на английското семейство, което се бе застъпило за животното. Сега кончето е в добро здраве и за него се полагат изключителни грижи. - Не мисля, че в европейското законодателство изобщо е залегнал такъв казус, защото кравата Пенка не е внос от трета държава. Тя е собственост на български стопанин, има българска ушна марка, минала е всички проверки и ваксини. В Сърбия също е гледана във ферма, така че тук не говорим за това някой да е транспортирал в България животно без документи. Така че да обвиним едва ли не целия Европейски съюз, че кравата трябва да бъде убита, не е нормално. Именно такива действия подкопават доверието в ЕС и затова хората се настройват против законодателството. Излиза, че едва ли не трябва да убиват животното, защото е изминало 7 км извън границата със страната ни и е отишло на сръбска територия. Ако беше преминало границата с Гърция обаче, нямаше да има проблем. Винаги има решение. След като пробите показват, че животното не е заразено, то трябва да се върне на стопанина му. Това е хуманният подход. Не бива да четем законите като дявола евангелието. Още повече че българските закони, които касаят тази дейност, са писани преди 25 години от същите експерти. Но когато се пишат законите, това не бива да се прави по начин, удобен за чиновниците. Най-лесно е да се ръководим на принципа „няма животно, няма проблем“. Преди време разбихме нелегален кучкарник във Варна, който съществуваше от години. Бяха извършени десетки проверки от Агенцията по храните, и то без резултат. Когато обаче влязохме на място с прокуратурата и представители на МВР, видяхме, че животните се отглеждат в ужасяващи условия. Бяха недохранени, в малки клетки. - Получаваме сигнали за бездействие непрекъснато. Някъде има съмнения, че това бездействие е породено от други интереси. Да не говорим, че в момента има преразпределение на бизнеса с екарисажите. От март има сключени нови договори за обществена поръчка за 12 млн. лева. Закриха екарисажа в Шумен, това поражда множество въпроси. Има два за цялата страна. Също така се питам дали някои животни не се избиват толкова бързо, за да правят оборот на същите тези екарисажи. - Бедстващи коне в планините има непрекъснато. И това е въпрос на контрол. Случаят с животните в Осоговската планина съвсем не е единствен. Виждал съм такива и в Стара планина, но едва ли не всеки си затваря очите. Собствениците получават субсидии и никой не контролира как се грижат за конете. Да не говорим пък за фрапиращия случай с убийството на екзотичните птици в столичния зоопарк, където уж се смяташе, че има птичи грип, а такъв нямаше. Този казус също отвори няколко въпроса за това как се вземат пробите. Нека си мислим, че тази агенция е създадена да пази българския бизнес и собствениците, а не да налага правила, които не може да се изпълняват. Мога да дам пример и с износа на гъши дроб. Бяха приети подзаконови нормативни актове, които затрудниха бизнеса. Въпреки че бяхме втори в ЕС по износ, в един момент поради рестрикциите унгарските производители завзеха нашите пазари. - Тя действа, но в такива случаи не може да се намеси. Предприема мерки, когато има насилие над животни. - Тогава сигналът бе подаден прекалено късно. Иначе зоополицията отговаря на десетки сигнали в цялата страна. Има заведени десетки наказателни преписки. Действията й обаче не могат да заместят административните органи. Но когато говорим за хуманното отношение към животни и се касае за административни нарушения, това не е работа на зоополицията. Не трябва да стигаме дотам, че да се извършат престъпления срещу животни. Много сериозни се оказаха тези проблеми и за съжаление стават публично достояние и навън. Има много сигнали в интергрупата за защита на животните, много колеги евродепутати пишат до институциите у нас. Ние не можем да си позволим за нас да се говори като в миналото, когато ни сравняваха с Румъния, където избиваха кучета. Много ме учуди писмото на Агенцията по храните до моя колежка, в което се твърди, че мерките по кастрация на животните не са достатъчни и едва ли не трябва да се премине до убиването им. Трябва да спазваме всички ветеринарно-медицински норми, но все пак да действаме хуманно и да покажем пред целия свят, че сме разумни и не избиваме животните. Роден е на 26 май 1971 г. във Варна Завършил е право и публична администрация, доктор по търговско право Адвокат към Адвокатска колегия - Варна През 2009 г. е избран за народен представител в 41-вото НС, а през 2013 г. е избран за депутат в 42-рото НС Евродепутат от 2014 г., член на правната комисия и комисията „Граждански свободи, правосъдие и вътрешен ред” в ЕП      ", "date": "2018.06.12", "title": "Емил Радев: Най-лесно е да се ръководим от принципа „няма животно, няма проблем“"}
{"url": "https://www.monitor.bg:443/bg/a/view/denis-rodman-severnokorejcite-imat-syrca-102328", "text": "Бившата звезда на американския баскетбол Денис Родман добави екстравагантен щрих към срещата Ким-Тръмп, споделяйки виждането си за преговорния резултат, предаде Франс прес. Някогашният съотборник на Майкъл Джордан в \"Чикаго Булс\", посещавал пет пъти Пхенян след идването на власт на Ким Чен Ун - страстен фен на баскетбола, се самопокани на събитието в Сингапур, уточнява агенцията. Самият Родман да пуши пура край басейна на хотел, разположен на 200 м от хотела на Ким и севернокорейската делегация. Запитан миналата седмица, Тръмп отрече Родман да е поканен на лидерската среща. Ким Чен Ун \"се опитва да тласне напред страната си (. . .) А Доналд Тръмп ще свърши добра работа\", заяви развълнувано Родман пред Си Ен Ен, нахлупил червена шапка с козирка с лозунга от кампанията на Тръмп \"Да направим Америка отново велика\". Бившият баскетболист бе потърсен за мнение наред с експертите по ядрената програма на Северна Корея и говори в пряко предаване от Сингапур, където пристигна снощи, посочва АФП. Ким \"е като голямо дете, нищо че е малък на ръст\" и \"според мен Доналд Тръмп разбира, че севернокорейците имат сърца, души, харизма и се обичат помежду си\", добави той. \"Не правя това за пари, изобщо не съм го започнал заради парите\", каза той. Според АФП Родман фактически е споделил, че може да се види с Ким Чен Ун, негов \"приятел за цял живот\", преди държавникът да отпътува за Пхенян. Белият дом уточни, че макар Родман да е \"великолепен\" на баскетболното игрище, би било неуместно да участва в преговорите.      ", "date": "2018.06.12", "title": "Денис Родман: Севернокорейците имат сърца"}
{"url": "https://www.monitor.bg:443/bg/a/view/borisov-na-vizita-v-turcija-izrael-i-palestina-102309", "text": "На тридневна обиколка зад граница заминава днес министър-председателят Бойко Борисов. Той първо ще посети Турция, а след това Израел и Палестина. Премиерът ще се отбие за кратко в Измир, където ще разговаря с турския премиер Бенали Йълдъръм, като се очаква двамата да обсъдят доставките на газ за хъба „Балкан“, както и „Турски поток“. Тази визита е очаквана, особено след посещението на Борисов в Москва, където стана ясно, че след разговори между Кремъл и Анкара „Турски поток“ може да премине през България и страната ни да печели в бъдеще от транзита на руски газ към Европа, превръщайки се в разпределителен център чрез хъба „Балкан“. След това Борисов заминава за Израел, където ще разговаря освен с Нeтаняху, и с президента Реувен Ривлин, както и с лидера на местната опозиция Исаак Херцог. Срещите са предвидени за 13 юни, като на тях освен сигурността ще се обсъдят международни и регионални теми. По всяка вероятност Натаняху ще повдигне и въпроса за Иран и намесата в Сирия, както направи преди няколко седмици по време на европейската си обиколка и срещите си с германския канцлер Ангела Меркел, британския премиер Тереза Мей и френския президент Еманюел Макрон. В четвъртък, преди да отлети обратно за София, в Рамала Борисов ще обсъди със своя палестински колега Рами Хамдала възможностите за разширяване на двустранното сътрудничество и за близкоизточния мирен процес.  ", "date": "2018.06.12", "title": "Борисов на визита в Турция, Израел и Палестина"}
{"url": "https://www.monitor.bg:443/bg/a/view/trymp-i-kim-se-sreshtnaha-102317", "text": "Американският президент Доналд Тръмп и севернокорейският лидер Ким Чен Ун се срещнаха в Сингапур. Двамата подписаха исторически документ, заяви по време на подписването Тръмп, а Ким му благодари за срещата. Тръмп нарече документа комплексен и подробен.  Президентът на САЩ Доналд Тръмп и лидерът на Северна Корея Ким Чен Ун обещаха да работят за Корейски полуостров без ядрени оръжия, а Вашингтон пое ангажимент да предостави гаранции за сигурност на Пхенян, предаде Ройтерс. В документа, подписан и от двамата, се казва: Документът не споменава нищо за международните санкции, които бяха наложени на Северна Корея заради програмата й за ядрени оръжия. Никъде не се говори и за сключване на мирен договор. САЩ и Северна Корея воюват в Корейската война (1950-1953 г.) и технически все още са във война, тъй като конфликтът бе прекратен с обикновено примирие. Двете страни постигнаха споразумение за връщане на тленните останки на военнопленници, включително незабавно репатриране на вече идентифицираните. Ким и Тръмп се срещнаха в Сингапур, както бе уговорено, в хотел Капела на о. Сентоса малко преди 9 часа местно време. Първи на мястото пристигна Ким, следван от Тръмп. Двамата видимо бяха в добро настроение. Първото им ръкостискане пред камерите    След това в течение на разговорите имаше още няколко ръкостискания пред обективите. Тръмп заяви, че се чувства прекрасно и че за него е чест да срещне Ким. Ким пък коментира, че пред срещата е имало много предразсъдъци и препятствия, но двамата са успели да я осъществят. Срещата на четири очи само в присъствието на преводачите продължи 45 минути. След това към тях се присъединиха съветниците им. Тръмп и Ким излязоха заедно и спряха пред очакващата ги група от журналисти. \"Имахме една наистина фантастична среща\", на която бе постигнат \"голям прогрес\", заяви Тръмп. Той коментира, че срещата е минала по-добре, отколкото който и да било е очаквал, съобщи Ройтерс. Тръмп определи Ким като талантлив човек, който много обича родината си. Тръмп заяви, че денуклеаризацията на Корейския полуостров ще започне \"много скоро\" и че е установил \"много специална връзка\" с Ким, когото покани в Белия дом. Ким каза, че двамата лидери са загърбили миналото и че светът ще стане свидетел на големи промени. Преди да напусне Сингапур, Тръмп каза, че процедурата по премахване на ядрените оръжия от полуострова може да започне \"много, много бързо\". В споразумението между Тръмп и Ким не се споменава севернокорейски ангажимент за \"пълното, проверимо и необратимо премахване на ядрените оръжия\", за което Тръмп дълго време настояваше, че е предварително условие да разговаря с Ким. Но президентът на САЩ заяви, че въпреки всичко това е \"велик ден, велик момент в световната история\".Тръмп изрази желание да посети Пхенян \"в подходящ момент\", както и че Ким \"безусловно\" ще бъде поканен в Белия дом. Ким ще предприеме незабавни стъпки за премахване на ядрените оръжия, а самият процес се движи бързо, каза Тръмп в интервю за телевизия \"Фокс нюз\". \"Смятам, че сега ще започнем процеса по премахване на ядрените оръжия от Северна Корея. Смятам, че той (севернокорейският лидер) дава заден ход и на практика ще го започне веднага\", заявява президентът според откъси от интервюто, излъчени след срещата на върха САЩ-Северна Корея в Сингапур. \"Той вече загатна за това.\" \"Както историята е показала, противници могат да стават приятели\", каза Тръмп. Като незабавен жест Тръмп каза, че Тези учения, които САЩ редовно извършват заедно с армиите на Южна Корея и други страни, изострят напрежението между Вашингтон и Пхенян, каза Тръмп. Той добави, че със спирането им \"ще бъдат спестени огромни финансови средства\". Северна Корея обеща да унищожи свой голям ракетен полигон, каза Тръмп, както и че \"няма предел на това, което КНДР ще може да постигне, когато се откаже от ядрените оръжия\". Санкциите срещу Пхенян, които през последните години бяха силно затегнати заради ракетно-ядените изпитания на Северна Корея, ще бъдат отменени \"само ако се знае, че атомните бомби вече не са фактор\". \"Председателят Ким има възможност, каквато не е имал никой друг: да бъде запомнен като лидерът, който донесе нова ера на благоденствие за народа си\", каза Тръмп. \"Тя (Северна Корея) има огромен потенциал\", заяви Тръмп. \"Ким има шанс да осигури невероятно бъдеще за своя народ.\" Държавният секретар на САЩ Майк Помпео ще има разговори със севернокорейските си партньори в най-близко бъдеще.      След срещата Тръмп и Ким се разходиха в градината на хотела и хапнаха заедно. Менюто е подготвено така, че да съчетава вкусовете на Изтока и Запада. Белият дом разкри менюто - говежди ребърца конфи с гратен дофинуа - картофено ястие, броколи на пара и сос червено вино. Предлагало се и свинско в сладко-кисел сос с ориз, както и маринована треска с редки екзотични плодове. Има и корейско блюдо (дегу джорим) от риба треска със задушена соя и гарнитура от репички и азиатски зеленчуци. Салатата е от авокадо с манго и октоподи. След това Тръмп показа на Ким лимузината си. Специалисти по езика тялото коментират, че в началото жестовете на двамата показваха нервност и отчетоха, че Тръмп е говорил повече, а Ким е слушал. На път към библиотеката, където беше първата им среща, Доналд Тръмп се опитва да намали напрежението, като бъбри с Ким и го оставя да ходи малко пред него. Доналд Тръмп обаче контролира разговора, като потупва Ким и го насочва с ръка към помещението.Ким Чен Ун също потупва няколко пъти Доналд Тръмп, опитвайки се да установи контрол, но гледа предимно надолу. Карен Леун, управляващ директор на сингапурска компания за обучение в лидерство, каза, че Доналд Тръмп не е проявил никаква вражда, въпреки това, желанието на Тръмп да доминира, се вижда ясно.", "date": "2018.06.12", "title": "Ким и Тръмп: Светът ще види големи промени (обзор)"}
{"url": "https://www.monitor.bg:443/bg/a/view/vijte-padnalija-helikopter-mi-17-102319", "text": "Военният хеликоптер Ми-17 се е разбил на около 200-300 метра от пистата на летище \"Пловдив\".  При падането на хеликоптера капитаните Пламен Пантелеев и Стоян Неделчев са загинали на място. Третият член на екипажа – бордният инженер офицерски кандидат Алексей Каменов, е ранен и откаран в болница.  \"Модернизацията за съжаление е закъснял процес. Закъснял с  много години, защото много политици дрънкаха глупости и ги слущам още ги дрънкат, че не ни трябват средства за модерно въоръжение или ремонт на наличната техника. Но освен средства за превъоржаване, са нужни средства за наличната техника, която носи и дежурствата, която изпълнява и задачите. Една от единиците, която днес аварира, е част от тази техника, която трябва да бъде поддържана. Тя е годна, здрава, но трябва да се поддържа, за което трябва да се отделят необходимите средства\", заяви няколко часа след трагичния инцидент министърът на отбраната Красимир Каракачанов, който посети 24-а Авиобаза Крумово. Той изказа своите съболезнования на семействата на загиналите пилоти. ", "date": "2018.06.12", "title": "Вижте падналия хеликоптер Ми-17"}
{"url": "https://www.monitor.bg:443/bg/a/view/ujas-v-orlando-myjyt-vzela-za-zalojnici-chetirite-deca-gi-izbi-102318", "text": "Мъжът, който повече от 12 часа държа за заложници четири деца, ги изби и се самоуби, съобщи CNN. Децата са открити мъртви в апартамента, в който се беше барикадирал стрелецът.  Според информацията на полицейския участък в Орландо, в 11.45 местно време жена се е оплакала на патрулиращи полицаи, че е насилвана. Полицаите се отзовали на сигнала, но когато влезли в апартамента в жилищния комплекс, мъжът започнал да стреля по тях. Служителите отвърнали на огъня, но не е ясно дали човекът, държащ заложници, е ранен. Простреляният полицай се е отзовал на повикване за домашно насилие, а е намерил мъж, барикадиран в апартамент с деца. Домът се намира в един от жилищните комплекси на Орландо. Той държал за заложници четирите деца на възраст 1,7,10 и 12 години, съобщиха в Туитър от полицията в града. Не е ясно дали децата са негови, но се предполага, че поне някои са от него. Властите съобщават, че неизвестният мъж има криминално минало. В течение на часове специални части бяха отцепили мястото и се опитваха да водят преговарят с мъжа.", "date": "2018.06.12", "title": "Ужас в Орландо: Мъжът, взел за заложници четирите деца, ги изби "}
{"url": "https://www.monitor.bg:443/bg/a/view/spirat-vsichki-voenni-poleti-dokato-teche-razsledvaneto-za-padnalija-mi-17-102316", "text": "Всички полети  24 Авиобаза Крумово ще бъдат спрени, докато тече разследването за катастрофата с падналия МИ-17. Това обяви командирът на авиобазата бригаден генерал Димитър Иванов, който говори пред журналисти заедно с военния министър Красимир Каракачанов след няколко часа престой на мястото на инцидента. „Нормална процедура при такъв инцидент е всички полети в авиацията да се спират до приключване на разследването и изпълняване на организационни мероприятия във всички военни авиобази“, посочи той. Каракачанов пък подчерта, че вертолетът е изпълнявал през деня тренировъчни задачи, като фаталният полет е бил четвъртият за денонощието. Преди това на него летели други екипажи и никой от тях не е докладвал за технически проблем. Хеликоптерът е на въоръжение в Българската армия от октомври 1989 г. През 2016 г. е преминал ремонт в завод \"Терем\", София. Загиналите двама пилоти са опитни. Единият е с над 600 часа нальот, а вторият – с близо 500 летателни часа. Нито един от двамата не е бил от Пловдив. Капитан Неделчев е от Елхово, а капитан Пантелеев от Бяла, Русенско, но двамата са служели в 24-та Авиобаза от двайсетина години и са имали огромен опит. Най-вероятната версия е техническа неизправност на машината, като Каракачанов подчерта, че никой не може да каже това със сигурност преди да приключи разследването. Оцелелият борден техник е в стабилно състояние. Обмисля се да бъде транспортиран във ВМА София. Той е със счупен глезен и потрошени ребра. Предполага се, че е оцелял,  защото не е поел удара. Хеликоптерът е паднал на дясната си стана, а той е бил на другата. Според информацията сам е напуснал кабината на вертолета и е вървял повече от 100 метра, каза военният министър. МИ-17 не е летял над терминала на гражданското летище. В негова близост – да, но категорично не е имало опасност за пътници, подчертаха още министърът и генералът. Това е единственият боеспособен хеликоптер МИ-17 на въоръжение в тази авиобаза, който на последния парад носеше националния флаг на страната. Вижте повече от пресконференцията на министър Каракачанов и ръководството на ВВС няколко часа след трагичния инцидент:", "date": "2018.06.12", "title": "Спират всички военни полети, докато тече разследването за падналия МИ-17"}
{"url": "https://www.monitor.bg:443/bg/a/view/anelija-zasne-prosjaci-v-kapadokija-102314", "text": " Професионалните ангажименти на поп-фолк дивата Анелия я върнаха отново в Турция, където реализира един от най-успешните си проекти – „Дай ми още“. Звездата на „Пайнер“ отскочи до Кападокия за да заснеме видеото към новия си сингъл. разказа тя. Припомняме, че миналата година Анелия засне клипа на „Дай ми още“ в дворец „Чираан“ в южната ни съседка. Проектът е популярен зад граница със заглавието Unutamam и бе промотиран на видеостените в коридорите на комплекса и се въртя дълго време по една от най-оборотните турски телевизии Viva. Междувременно 35-годишната певица призна, че когато не е изтощена от натоварената си програма, не пропуска да спортува. Тайната й се крие в балансирания начин на живот – здравословен хранителен режим, физическа активност и хубави емоции. Затова тя съветва всички дами", "date": "2018.06.12", "title": "Анелия засне „Просяци“ в Кападокия"}
{"url": "https://www.monitor.bg:443/bg/a/view/paris-hiltyn-shte-nosi-njakolko-rokli-na-svatbata-102315", "text": "Хотелиерската наследница Парис Хилтън ще носи няколко рокли на сватбата си с актьора Крис Зилка. Чаровната блондинка не уточнява точния брой на тоалетите си, но дава заявка, че няма да са малко. разказа в интервю пред сп. People тя. За специалната рокля, с която ще се разходи до олтара, Хилтън иска нещо елегантно, шик и уникално. За тоалетите на шаферките си тя още се чуди между розово и светлосиньо. Парис и Зилка още не са издали точната дата за сватбата и къде ще се проведе церемонията, но искат събитието да се състои тази година. 37-годишната красавица, която уплътнява времето си с дизайн на дрехи за хора и кучета, не изключва опцията да направи сватба в Америка и в Европа, но засега е сигурна само за Щатите. Крис отправи предложението си за брак към нежната си половинка с пръстен за 2 милиона долара по време на празничната им ски ваканция в Аспен, Колорадо в края на миналия декември. Искрата между звездната двойка пламва преди две години. Познанството им обаче датира от 2010 г., когато двамата се срещат на парти за наградите „Оскар“.", "date": "2018.06.12", "title": "Парис Хилтън ще носи няколко рокли на сватбата"}
{"url": "https://www.monitor.bg:443/bg/a/view/ariana-grande-se-sgodi-102313", "text": "За няколко седмици Ариана Гранде не само откри любовта, но и е готова да се разходи до олтара с новата си муза. Поп певицата и Пит Дейвидсън, който е сценарист и актьор в хумористичното предаване Saturday Night Live, са се сгодили. Това издаде близък до звездната двойка пред сп. People. сподели анонимният източник. Искрата между изпълнителката на No Tears Left To Cry и Дейвидсън пламна през май, веднага след раздялата на 24-годишната красавица с рапъра Мак Милър. За връзката им стана ясно преди дни.", "date": "2018.06.12", "title": "Ариана Гранде се сгоди"}
