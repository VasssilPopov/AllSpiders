{"url": "https://www.monitor.bg/bg/a/view/vodnijat-rejim-v-pernik-vijte-koga-184625", "text": "30 млн. лв. ще бъдат преведени в последния ден на годината на Община Перник за решаването на водната криза в града. Заедно с отпуснатите други суми те стават 35 млн. лв. Това заяви на брифинг в Министерския съвет премиерът Бойко Борисов. На спешната среща в МС присъстваха финансовият министър Владислав Горанов, министрите на икономиката Емил Караниколов и на вътрешните работи Младен Маринов, както и зам-регионалният министър Николай Нанков и кмета на Перник Станислав Владимиров. Борисов уточни, че МС е приело постановление след доклад на кризисния щаб. Парите още във вторник ще бъдат прехвърлени по сметката на общината и работата ще започне веднага. С отпуснатите преди дни около 3,2 мнл.лева и още допълнително 1 млн.лева, сумата за Перник набъбва до общо 35 млн.лева. Борисов уточни, че планът включва отвеждане на вода до язовир \"Студена\", нов магистрален водопровод, ремонт на двете пречиствателни станции, както и ремонт на ВиК мрежата в града. Машините ще работят и на 31-ви декември, както и на 1 януари. На място са специалисти от държавното предприятие \"Монтажи\". Борисов заяви, че от понеделник МВР вече е влязла на проверки във всички ВиК дружества в страната. Икономическа полиция вече една седмица е събрала много материали по казуса с Перник и всички данни са в прокуратурата. Борисов изрази надежда виновните да си получат отговорността. \"Кой каквото си е надробил, да си го сърба. Това е работа на прокуратурата. Аз на тях не им се меся\" , заключи Борисов. Той коментира, че е имало акция в Плевен, заради боклука, но не даде подробности. Кметът на града пък благодари за подаръка, който е получил за рождения си ден. С тези 35 млн, както и със 120 млн.лева за водния цикъл на града, който пък се финансира с европари и трябва да се изгради догодина, Перник щял да получи чисто нови тръбопроводи и пречиствателни станции. Емил Караниколов пък се надява водният режим в Перник да приключи през януари, а целта е да докарат до \"Студена\" между 400 и 900 литра в секунда дебит. Предстоят и две важни операции - хора да влязат в пещерите за намиране на нови извори и направата на нови сондажи близо до басейна на язовира. Първото е с предимство, а при второто има неизяснени екологични въпроси и първо трябва да се направи анализ, за да не направят грешки. Парите пък се превеждал на общината, защото инфраструктурата е общинска, въпреки че ВиК дружества са държавни.", "date": "2019.12.30", "title": "Водният режим в Перник пада (ВИЖТЕ КОГА)"}
{"url": "https://www.monitor.bg/bg/a/view/zemetresenie-4-5-po-rihter-lushna-samokov-i-blagoevgrad-184627", "text": "Земетресение със сила 4,5 по Рихтер люшна Самоков и Благоевград и изплаши хиляди хора във високите жилищни блокове в двата града. Няма данни за пострадали и щети причинени от труса. Това съобщи БНТ. Според Димо Солаков, зам-директор на Института по геофизика и геодезия към БАН епицентъра на труса е бил под връх Свети Никола, а според различни източници силата му е била между 4,1 и 4,7 по скалата на Рихтер.  \"Хората доста се уплашиха по високите етажи. Силно беше земетресението. Най-вече се усети в блоковете. Усети се тътена\", обяви кмета на Самоков Владимир Георгиев пред БНТ.", "date": "2019.12.30", "title": "Земетресение 4,5 по Рихтер люшна Самоков и Благоевград"}
{"url": "https://www.monitor.bg/bg/a/view/3-mlrd-lv-imane-na-bg-oligarsite-pod-kluch-184621", "text": "Близо 3 млрд. лева на подсъдими и обвиняеми български олигарси са запорирани от държавата към момента. Сред знаковите фигури, на които са открити незаконни пари, са подсъдимият за източването на КТБ банкер Цветан Василев, разградският бос, прикриващ се като издател, Иво Прокопиев, пионката на Василев, чрез която той държи военния завод „Дунарит“, Емилиян Гебрев, както и двете фамилии Ветко и Маринела Арабаджиеви и Николай и Евгения Баневи. Двете семейства се оказаха зад решетките заради разследвания за финансови афери и пране на пари. В килията е и алкохолният бос Миню Стайков, който също е със запорирано имане заради разследванията срещу него. Това показват официалните данни на Комисията за противодействие на корупцията и отнемане на незаконно придобито имущество (КПКОНПИ). В сумата от близо 3 млрд. лева не влизат останалите дела, по които комисията е внесла искове за конфискация или запор. Само за изминаващата 2019 г. олигарси – всички до един отгледани под крилото на бившата ДС и с благословията на тъмносиния задкулисен ментор Иван Костов. Пръв в редицата се нареди оръжейникът Емилиян Гебрев. На 10 май КПКОНПИ внесе иск за конфискация на имоти и пари на обща стойност 13 млн. лв. от авера на Цветан Василев и сина му Христо в Софийския градски съд. Проверката на имуществото на Гебрев и сина му е стартирала, след като двамата се сдобиха с обвинения за организирана престъпна група за пране на пари. Част от нея е и адвокатът на подсъдимия за фалита на КТБ Цветан Василев – Лазар Карадалиев, както и друг доверен човек на банкера беглец - бившият директор на „Дунарит“ Кръстьо Кръстев. Гебрев е обвиняем за пране на пари заради купуването на русенския оръжеен завод, като според разследващите бизнесменът е знаел, че Василев е придобил предприятието с престъпни пари. Самият Гебрев в продължение на години се опитва буквално да открадне русенския военен завод с поредица от схеми, работещи в негов интерес и на партньора му Цветан Василев. Именно банкерът беглец стои в основата на схемите, прилагани от собственика на ЕМКО, който пък от своя страна дълго време осигуряваше тлъсти финансови инжекции за Василев, източвайки предприятието. Макар юридически да няма права върху „Дунарит“, благодарение на посочен от него самия борд на дружеството вече повече от 2 години Гебрев го източва, като осигуряваше доскоро солидни финансови инжекции към банкера беглец Цветан Василев и покровителите му в Русия, в лицето на олигарха Константин Малофеев и обкръжението му. Именно заради тези врътки собственикът на ЕМКО заедно с неколцина други пионки на Василев. Благодарение на откраднатите от военния завод пари Василев поддържа вече години охолния си начин на живот в Белград и плаща хонорари на адвокати, журналисти на повикване и говорители, за да го бранят от възмездието за престъпленията му. Самият подсъдим банкер пък също е с блокирано имане, като стойността на запора е рекордна – 2,2 млрд. лв. За тези пари се води и дело за конфискация в Софийския градски съд, което обаче преди почти 2 години беше блокирано от адвокатите на мустакатия аферист с ловък юридически маньовър - питане до съда в Люксембург. след като генералният адвокат на Съда на Европейския съюз (СЕС) Елинор Шарпстън даде становище, че гражданската конфискация не е обвързана с резултата от наказателното производство. Така на практика бяха попарени мераците на Василев, който се надяваше чрез Съда в Люксембург да спре запора над имането си у нас. По същото време бяха наложени и обезпечителни мерки на имущество на стойност над 310 милиона лева на Вълчо и Маринела Арабаджиеви и на 9 юридически лица отново по искане на КПКОНПИ. Причината за запора е проверка на имането им, след като срещу фамилията стартира разследване за участие в организирана престъпна група с цел извършване на данъчни престъпления и изпиране на пари. През декември заради тези обвинения Арабаджиеви бяха предадени на съд. Арабаджиеви бяха задържани в Барселона през март 2019 г. с европейска заповед за арест. Два месеца по-късно те бяха екстрадирани в България и им бяха предявени обвиненията. Три дни по-късно Антикорупционната комисия запорира имущество за 134 млн. лв. на Миню Стайков и на 9 души, свързани с него. Стайков е в ареста по обвинение за участие в организирана престъпна група и данъчни престъпления. Наскоро срещу него започна и друго разследване - за злоупотреби с пари от Държавен фонд \"Земеделие\". Бизнесменът е в ареста повече от година заедно с шурея си Белун Хазърбасанов. Обвиняем е и синът на Миню Стайков, който е под домашен арест. В края на ноември пък като обезпечение на бъдещ иск на КПКОНПИ за 141 820 225,19 лв. Обезпечителната заповед бе издадена от апелативния съд в Бургас. С нея се допуска обезпечение на бъдещ иск на КПКОНПИ за отнемане в полза на държавата на незаконно придобито имущество от Николай, Евгения и Мария Баневи. С решението си съдът наложи запор на поименни акции и дружествени дялове от капитала на търговски дружества на Баневи, на движими вещи, иззети от Специализираната прокуратура (златни кюлчета и накити, часовници, монети и др.), на средства в банкови сметки, както и на моторна яхта. Николай, Евгения и Мария Баневи са обвинени от Специализираната прокуратура за участие в организирана престъпна група (ръководена от Николай Банев), създадена с цел данъчни престъпления, пране на пари и длъжностни присвоявания. За повдигнатите обвинения прокуратурата уведоми КПКОНПИ, която от своя страна предприе действия по обезпечаване на незаконно придобито имущество. Николай и Евгения Баневи попаднаха в ареста от 6 декември 2018 г., след като бяха екстрадирани от Франция. През 2019 г. стана ясно, че и разградски бос, се пробва да спаси от конфискация 199 млн. лв. Парите бяха запорирани в края на декември 2017 г., а малко по-късно беше внесен и иск в съда за конфискацията му. Комисията \"Антимафия\" започна проверка срещу Прокопиев още в началото на 2017 г. заради обвинението му по делото „ЕВН“. По него той вече е подсъдим заедно с бившите министри на енергетиката Трайчо Трайков и на финансите Симеон Дянков. При ревизията на дружествата от групата \"Алфа финанс холдинг\" КОНПИ е установила редица нарушения при приватизационната процедура на предприятието \"Каолин\". Запорът е бил наложен, след като комисията е установила несъответствие с около 200 млн. лв. между доходите и имуществото на Прокопиев. На пресконференция пред медиите тогава от комисия „Антимафия\" оповестиха, че КПКОНПИ има претенции към 30% от имот в Созопол, в който освен къща има и 2 басейна. Това е и най-скъпият имот на олигарха, който е поставен под запор. От края на 2017 година до сега Прокопиев и неговите адвокати са се опитали три пъти да оспорят наложения запор, но безуспешно. През 2019 г. пък той дори обяви, че е готов да съди държавата в Страсбург, за да опази незаконните си милиони. Отнеха 360 бона от Пешо Сумиста и бившата му Спестявания и имоти на обща стойност 361 888 лв. да бъдат отнети от изтърпяващия доживотна присъда във варненския затвор за организиране и ръководене на престъпна група бивш шеф на Българската федерация по сумо Петър Стоянов. Това реши в средата на 2019 година състав на Старозагорския окръжен съд. Конфискацията на крупната сума е по искане на КПКОНПИ. В списъка на незаконното имане са акции в 6 търговски дружества със седалища в София и Варна, 12 000 евро, отнети при задържането на Стоянов през далечната 2009 година в Шумен, други суми по различни банкови сметки с титуляр затворника, 21 бона от продажба на дружествени дялове в различни фирми, 35 000 лв. от продажба на право на строеж на апартамент, както и бивш овчарник в павелбанското село Манолово. Производството за конфискация на имуществото е стартирало още през 2010 година, когато Пешо Сумиста е бил привлечен като обвиняем за организирането и ръководенето на известната „Група на килърите“. От КПКОНПИ са поискали да бъдат конфискувани и 13 бона от сметките на бившата вече съпруга на атлета Емилия Попова. Бившият мъж на манекенката Ирена Милянкова – Росен Чолов, се раздели с имущество за над 500 бона, след като Софийският апелативен съд (САС) уважи иска на КПКОНПИ срещу Чолата. Процедурата срещу Росен Чолов е по реда на новия Закон за отнемане в полза на държавата на незаконно придобито имущество. Той има повдигнато обвинение от Специализираната прокуратура за организиране на престъпна група и за трафик на хора с цел сексуална експлоатация. Чолата беше арестуван два пъти в последните години. Той бе уличен от проститутки, работили за него. Моделите заработвали пребогато и отчитали печалбата на Росен Чолов. След ареста му КПКОНПИ започна проверка на доходите му. В крайна сметка бяха открити изключително сериозни несъответствия между приходите на Чолов и разходите за 6-членното му семейство. Според справките за последните 10 години той е похарчил над 330 000 лева за семейството си, като най-сериозно перо на разходите са почивките извън страната. Решението на магистратите вече е влязло в сила и това означава, че от бившия мъж на Милянкова ще бъдат отнети 503 000 лв. – паричната равностойност на къщата му в Горна баня, 5000 лева от продажбата на акции във фирма „Еф Ес Инс“, 23 000 лева от две разплащателни сметки и 6000 лева депозит в банка. Освен това Росен Чолов ще бръкне в джоба си за още 1000 лева за експертизи по делото, 16 бона за разходите на КОНПИ за адвокати и държавна такса от 22 хиляди по сметката на съда. Така общата сума набъбва до 576 000 лева.", "date": "2019.12.30", "title": "3 млрд. лв. имане на  БГ олигарсите под ключ"}
{"url": "https://www.monitor.bg/bg/a/view/direktoryt-na-gimnazija-v-ihtiman-se-sdobi-s-obvinenie-za-podkup-184618", "text": "Повдигнаха обвинение за подкуп на директора на гимназия \"Васил Левски\" в Ихтиман Димитър Бонев. В понеделник сутрин прокуратурата поиска определяне на мярка за неотклонение спрямо него и още едно лице, след като в петък Бонев беше арестуван, тъй като като в качеството си на длъжностно лице е приел подкуп от 5000 лв. Парите били дадени от арендатор на земи, които са собственост на държавното училище. Целта била директорът да не променя изгодни условия по договора за аренда, сключен през 2015 г. Сумата била дадена на Бонев чрез посредник от името на арендатора.", "date": "2019.12.30", "title": "Директорът на гимназия в Ихтиман  се сдоби с обвинение за подкуп"}
{"url": "https://www.monitor.bg/bg/a/view/kmetyt-na-nesebyr-izleze-na-svoboda-184616", "text": "Кметът на Несебър Николай Димитров е бил освободен от ареста срещу парична гаранция, съобщиха негови съседи. Те са го видели да влиза в дома си в събота, 28 декември. Според неофициална информация е бил освободен от Наказателния специализиран съд на 27 декември. Решението за освобождаването на Димитров е изненадващо, тъй като само седмица по-рано Апелативната инстанция на спецсъда остави Димитров зад решетките. Той обаче е обжалвал отново и този път защитата му е успяла да убеди спецсъда да промени мярката за неотклонение. Не е ясно дали освобождаването му е свързано със здравословни проблеми или мотивите са други. След като излезе на свобода, се очакваше градоначалникът да заеме кметския стол още на 30 декември. На предишното заседание на спецсъда за Димитров бе определена парична гаранция от 40 000 лв., но Специализираната прокуратура протестира и магистрати от Апелативния специализиран съд не пуснаха Димитров. Той обаче отново е обжалвал на 27 декември в наказателния спецсъд, а този път държавното обвинение не е реагирало срещу променената мярка за неотклонение. Николай Димитров бе задържан броени дни преди местните избори и обвинен като ръководител на организирана престъпна група за купуване на гласове. Делото срещу него и още четирима съветници се води в Специализирания съд в София. Избраният за 4-ти мандат Димитров бе арестуван броени дни преди първия тур на местните избори и обвинен като лидер на организирана престъпна група за купуване на гласове. Заедно с него бяха задържани още трима кандидати за общински съветници и кандидатът за кмет на Св. Влас Атанас Япаджиев. Впоследствие в столичния арест останаха само Николай Димитров и новоизбраният общински съветник Петър Хрусафов, който също бе доведен на първото заседание на общинския съвет с белезници. Според близки до несебърския кмет той се чувства добре и готов да поеме обичайните си задължения в общината.", "date": "2019.12.30", "title": "Кметът на Несебър  излезе на свобода"}
{"url": "https://www.monitor.bg/bg/a/view/antonija-petrova-posreshtna-koleda-na-pjana-parti-184580", "text": "Мис България 2009 Антония Петрова показа в социалните мрежи как е посрещнала най-светлите празници. Тя сподели видеоклипове от пяна парти, на което е била навръх Коледа с любимия си Ивайло Батинков и тяхната рожба Благовест. Семейството е в Дубай, като чаровната блондинка не пропусна да поздрави последователите си. „Светли празници, приятели! и първата Коледа на Бест Батинков! Бъдете здрави и благословени! Бъдете благодарни, добри и мили, с тези които ви обичат и дават всичко за вас! Бъдете усмихнати и позитивни! Нека е светло в душите и сърцата ни! Бъдете благородни и ценете и обичайте важните за вас хора! Семейството е всичко! Весела Коледа!\", написа във Фейсбук тя.", "date": "2019.12.30", "title": "Антония Петрова отпразнува Коледа с пяна парти"}
{"url": "https://www.monitor.bg/bg/a/view/rupyrt-grint-jivotyt-sled-hari-potyr-be-strashen-184572", "text": "Актьорът Рупърт Гринт, по-познат на малки и големи като Рон Уизли от поредицата за Хари Потър, направи интересни признания. 31-годишната звезда разкри, че животът след края на снимките на историята за най-известния магьосник в света, му се струвал страшен. „Изведнъж се озовахме отново в големия непознат свят.  Но пък вече имах контрол над косата си. Не, че бих направил нещо различно с нея. заради бавния процес на заздравяване“, разказа пред в. Daily Telegraph още той. Стана ясно още, че в банковата си сметка Гринт има 25 милиона паунда, но има „странна връзка“ с парите. Причината е, че винаги ги е имало от детството насам.“, обясни актьорът.", "date": "2019.12.30", "title": "Рупърт Гринт: Животът след „Хари Потър“ бе страшен"}
{"url": "https://www.monitor.bg/bg/a/view/madona-se-zapozna-sys-semejstvoto-na-mladoto-si-gadje-184588", "text": "Връзката между Мадона и 26-годишният танцьор Ахламалик Уилямс става все по-сериозна. Това съобщава пред клюкарския сайт TMZ бащата на младото гадже на певицата. По думите на таткото, изпълнителката на Hung Up вече е казала на приятеля си заветните думи „Обичам те“. Нещо повече, макар че за връзката между двамата се разбра едва преди няколко седмици, Мадона и Уилямс са заедно от малко повече от година. За първи път двамата се срещнали през 2015 г., когато Ахламалик е бил на прослушване да се присъедини към танцьорите, с които Мадона пътува по турнета. 61-годишната певица се е запознала с родителите на гаджето си този септември, като малко по-късно ги поканила на гости в дома й. Още отсега тя им е подсигурила и билети за два от концертите й в началото на 2020 г. в Англия и Франция. коментира още бащата на Уилямс.", "date": "2019.12.30", "title": "Мадона се запозна със семейството на младото си гадже"}
{"url": "https://www.monitor.bg/bg/a/view/po-edin-pedagog-na-11-deca-v-gradinite-184611", "text": "По един педагог средно се пада на 11 хлапета в детските градини у нас, показват данните на Националния статистически институт. Според тях към края на април в забавачките в страната е имало 218 767 малчугани, а педагогическият персонал, включително директори без групи, музикални ръководители, методисти и възпитатели, е наброявал 19 799 души. Детските учители са били 18,5 хил., или 93,7% от педагогическия персонал. Най-много - 3647, са били педагозите на възраст от 55 до 59 години. В предпенсионна или пенсионна възраст - на 60 или повече години, пък са били 2606 души от педагогическия персонал в градините, показват още данните на националната статистка. Във възрастовата група от 50 до 54 години са били 2836 педагози. Най-малко пък са тези, които все още не са били навършили 25 години – едва 367. През учебната 2018/2019 г. което прави 2,1% от записаните в детските градини. Въпреки че процентът не е висок, през миналата учебна година броят на лицензираните частни забавачки се е увеличил спрямо предходната година с 3 до 101. Най-голям брой през миналата учебна година са били децата, посещавали целодневни градини, като общият им брой в страната е бил 203 604. В полудневни са били приети 14 593-ма малчугани, а децата в специални градини са били 543. Едва 27 хлапета пък са ходили в сезонни градини. Средният брой деца в една детска градина за страната е бил 119, като за градовете е значително по-голям - 154, а за селата - 62. Една група се е формирала средно от 24 деца, съответно 25 в градовете и 20 в селата, показват още данните на НСИ. Броят на всички записани в градини деца през учебната 2018/2019 г. е намалял спрямо предходната година с 1% до 218 767 хлапета, настанени в общо 1834 самостоятелни детски градини в страната. За последните пет години обаче хлапетата, посещавали градина, са се стопили с над 20 000. Обхватът на децата, изчислен чрез груповия нетен коефициент на записване, за учебната 2018/2019 година е 78,4% и остава непроменен спрямо предишната учебна година. Този коефициент се изчислява в проценти като съотношение на броя на децата в детските градини във възрастовата група 3 - 6 години към броя на населението в същата възрастова група. Най-висок е той в Благоевград, Смолян, Перник и Враца - над 85%.", "date": "2019.12.30", "title": "По един педагог на 11 деца в градините"}
{"url": "https://www.monitor.bg/bg/a/view/kristiano-ronaldo-specheli-prestijna-nagrada-184614", "text": "Кристиано Роналдо е номер 1 за 2019 година в анкетата на Globe Soccer Awards, която се организира от Европейската асоциация на футболните агенти и Асоциацията на европейските клубове. За играча на „Ювентус\" това е четвърти пореден триумф в допитването и общо шести от девет възможни. От старта на организирането на тази класация Кристиано е бил побеждаван само от Радамел Фалкао (2012 г.), Франк Рибери (2013 г.) и Лионел Меси (2015 г.). Роналдо получи наградата си на церемония в Дубай. След като на два пъти остана подгласник на Лео Меси и Виджил ван Дайк в класациите за индивидуални призове (“Златната топка” и FIFA The Best), португалската звезда най-сетне има повод за радост. Четвъртият номиниран беше Мохамед Салах. Най-добър за 2019 г. сред треньорите е мениджърът на “Ливърпул” Юрген Клоп, който взима трофея от Дидие Дешан, който триумфира преди 12 месеца. “Ливърпул” пък е №1 сред отборите, а над всички сред вратарите е Алисон Бекер. Агентът на Роналдо Жорже Мендеш доминира при футболните мениджъри.", "date": "2019.12.30", "title": "Кристиано Роналдо спечели престижна награда "}
{"url": "https://www.monitor.bg:443/bg/a/view/ludogorec-predstavja-pavel-vyrba-na-ivanovden-184610", "text": "„Лудогорец” започва подготовка за пролетния футболен сезон на 6 януари 2020 г. (понеделник). Футболистите се събират на лагер в столичния комплекс \"Царско село\". На 7 януари ръководството на клуба ще даде пресконференция, на която ще бъдат представени новият треньор Павел Върба и неговият екип. Два дни по-рано чешкият специалист с екипа си ще посети Разград, където ще разгледа клубната база, както и стадион \"Хювефарма Арена\". На брифинга в София ръководството на “Лудогорец” ще представи също така плана за зимната подготовка, както и подробности за контролните мачове, които отборът ще изиграе по време на лагера в Турция. “Лудогорец” пък няма да харчи сериозна сума за своята зимна селекция. Собствениците на българския шампион Кирил и Георги Домусчиеви са ограничили парите до 1 - 1,5 милиона евро за нови попълнения. Преди да предприемат конкретни действия, шампионите чакат последната дума на наставника Павел Върба, който се очаква да се произнесе относно селекцията, след като минат 15-20 дни от подготовката в Турция. Идеята на опитния специалист е първо да се запознае отблизо с качествата на състезателите, за да прецени от какви футболисти има нужда.", "date": "2019.12.30", "title": "\"Лудогорец\" представя Павел Върба на Ивановден "}
{"url": "https://www.monitor.bg:443/bg/a/view/kristijan-malinov-e-igrach-nomer-1-na-cska-184608", "text": "Кристиян Малинов е играч на полусезона в ЦСКА. Това определиха феновете в анкетата на сайта на “червените“. Повече от 10 000 привърженици се включиха в допитването, а сърцатият полузащитник Малинов събра 26,5% от всички гласове. През изминалия полусезон футболистът отбеляза 3 гола, направи 4 асистенции и се отличи с 87,6% успешни пасове. Той успя да си извоюва и титулярно място в националния отбор на България. В последните няколко мача треньорът на ЦСКА Милош Крушчич залагаше не на него, а на Рубен Пинто и Валентин Антов в средата на терена. Междувременно един от основните халфове на ЦСКА Рубен Пинто все още не желае да подписва нов договор. Настоящият му контракт изтича в края на сезона и от януари той ще може да подпише предварителен договор с всеки клуб. Ръководството на ЦСКА ще има разговори с футболиста преди заминаването за лагера в Испания. Пинто е част от \"червените\" от 3,5 години. Ако остане и през следващия сезон, той ще стане чужденецът с най-много участия за ЦСКА. В хода на сезона той беше изпаднал в немилост при треньора Люпко Петрович, но след напускането му беше реабилитиран и отново е твърд титуляр. Спортно-техническият щаб на ЦСКА пък не би продал своята звезда в атака Али Соу за по-малко от 2 млн. евро. Африканецът беше твърд титуляр през есента и въпреки многото пропуски успя да отбележи девет гола и е №1 по този показател на \"Българска армия\". Интерес към Соу не липсва, като от него се интересуват клубове от Арабския свят и Китай. В ЦСКА се събраха доста играчи за върха на атаката, след като беше привлечен таранът Ахмед Ахмедов от “Дунав”. ЦСКА ще стартира зимната си подготовка на 6 януари, а от 8-и отива в Гърция, където времето е значително по-топло и терените са в по-добро състояние. Лагерът в Марбея пък ще стартира на 17 или 18 януари и ще продължи до началото на февруари. На този етап е известна само една контрола - с втородивизионния немски “Нюрнберг” на 21 януари. На испанска земя \"армейците\" са планирали проверки също с японци и китайци.", "date": "2019.12.30", "title": "Кристиян Малинов е играч номер 1 на ЦСКА "}
{"url": "https://www.monitor.bg:443/bg/a/view/milanov-ostava-v-levski-do-kraja-na-sledvashtija-sezon-184609", "text": "Капитанът на “Левски” Живко Миланов подписа нов договор с клуба до лятото на 2021 година. Досегашният контракт на десния краен бранител изтичаше през лятото, но още преди месец той заяви, че разминавания с клуба няма и нов договор ще бъде подписан съвсем скоро. Живко Миланов е най-опитният в състава не само на \"сините\", а и в цялата Първа лига. Той се наложи в тима преди 15 години под ръководството на Станимир Стоилов, като бе част от отбора, играл четвъртфинал в УЕФА и в групите на Шампионска лига. В момента той кара третия си период на \"Герена\", който започна в началото на тази година. На този етап 35-годишният играч е несменяем титуляр, а общият му брой мачове със синята фланелка е 226. Това го поставя на 35-о място във вечната ранглиста на клуба, но ако Живко продължава да играе редовно до края на новия си договор, той ще доближи топ 10 в \"синята\" история. В близките дни се очаква и раздвижване около другите двама основни играчи с изтичащи контракти - Хали Тиам и Мартин Райнов. „Левски“ се събира за първа тренировка на 9 януари. Подготовката на \"сините\" ще се проведе на два етапа. Първата част от нея ще бъде в Сандански, а втората в Турция. Треньорският щаб на Левски планира отборът да изиграе пет контроли по време на подготвителния период.", "date": "2019.12.30", "title": "Миланов остава в \"Левски\" до края на следващия сезон "}
{"url": "https://www.monitor.bg:443/bg/a/view/strelba-blokira-centyra-na-berlin-184607", "text": "Стрелба отекна в центъра на Берлин, където няколко сгради бяха отцепени, предаде Ройтерс. Стреляно е било при опит за обир на магазин на улица \"Фридрихщрасе\", съобщи полицията в Туитър. Тя уточни, че ситуацията вече е под контрол.  Полицията не съобщи за пострадали. Според местни медии, изстрелът е бил свързани с грабеж, извършен в или близо до кафене на компанията \"Старбъкс\", което се намира до Чекпойнт Чарли - един от известните бивши военно-пропускателните пунктове, построени в Берлинската стена между Западна и Източна Германия. Властите заявиха, че берлинската полиция е обградила сгради в центъра на германската столица и че издирва неизвестния нападател. Малко по-късно берлинската полиция написа в \"Туитър\", че ситуацията се намира под контрол. \"Към момента смятаме, че изстрелът е бил произведен при опит за грабеж в магазин на Фридрихщрасе. Имаме пълен контрол над ситуацията\", посочиха от берлинската полиция. За инцидента е било съобщено около 14:00 часа централно европейски време. Няма съобщения за жертви и ранени. До редакционното приключване на броя стрелецът не беше идентифициран.    ", "date": "2019.12.30", "title": "Стрелба блокира центъра на Берлин"}
{"url": "https://www.monitor.bg:443/bg/a/view/bezplaten-transport-v-novogodishnata-nosht-v-stolicata-184605", "text": "През новогодишната нощ част от обществения транспорт в София ще се движи и през нощта, съобщават от Столичната община. На 23, 27, 30 и 31.12.2019 г. линиите ще работят по делнични разписания. На 01.01.2020 г.линиите ще работят по празнични разписания с увеличени интервали на движение. Разписанията ще бъдат публикувани в сайта на „Център за градска мобилност“ ЕАД. На 31.12.2019 г. срещу 01.01.2020 г. се организира нощно движение както следва: трамваен транспорт: трамвайна линия № 5 – 2 коли на интервал 31 минути; трамвайна линия № 7 – 2 коли на интервал 37минути; трамвайна линия № 8 – 2 коли на интервал 41 минути; трамвайна линия № 12 – 2 коли на интервал 46 минути;   трамвайна линия № 18 - 2 коли на интервал 29 минути; трамвайна линия  № 20 – 2 коли на интервал 49 минути; трамвайна линия № 22 – 2 коли на интервал 50 минути; тролейбусен транспорт: тролейбусна линия № 1 – 2 коли на интервал 50 минути; тролейбусна линия № 2 – 2 коли на интервал 46 минути; тролейбусна линия № 4 – 2 коли на интервал 48/49 минути; тролейбусна линия № 9 – 2 коли на интервал 34 минути; На 01.01.2020 г. линиите ще работят по оптимизирани празнични разписания. Линии 72, 78, 83, 111 и 204 ще работят по действащите празнични разписания. На 30 и 31.12.2019 г. линиите ще работят по оптимизирани делнични разписания. Линии № 72, 78, 83, 111 и 204 да работят по действащите делнични разписания. Автобусна линия № 100 ще работи на 01.01.2020 г. по оптимизирано предпразнично разписание На 31.12.2019г. срещу 01.01.2020 г. се организира нощно движение както следва: автобусна линия № 83 – 3 коли на интервал 45 минути; автобусна линия № 85 – 1 кола на интервал  79 минути; автобусна линия № 102 – 2 коли на интервал 65 минути. автобусна линия № 213 – 2 коли на интервал 50 минути. автобусна линия № 285 – 1 кола на интервал 79 минути; автобусна линия № 310 – 2 коли на интервал 35минути. На 01.01.2020 г. (нощта на 31.12.2019 г. срещу 01.01.2020 г.) нощните автобусни линии № N1, N2, N3 и N4 ще работят по променени маршрути както следва: N1 (в посока ж.к. Младост 4): от бул. “Тодор Александров” (площад “Независимост”) по бул. “Княз Александър Дондуков”, надясно по бул. “Васил Левски” и по бул. “Цар Освободител” по маршрута двупосочно; За линията се закриват спирки: двупосочна за прекачване с кодове 6435, 6436, 6455 и 6468 «Площад Княз Александър I”; с код  6457 “Ул. Париж”; с код  6456 “Ул. 6-ти септември” N2 (в посока Студентски град): от бул. “Тодор Александров” (площад “Независимост”), по бул. “Княз Александър Дондуков”, надясно по бул. “Васил Левски” и  по маршрута двупосочно. За линията се закриват спирки: двупосочна за прекачване с кодове 6435, 6436, 6455 и 6468 «Площад Княз Александър I”; с код  6457 “Ул. Париж”; с код  6456 “Ул. 6-ти септември”. N3 (в посока автостанция Изток): от бул. “Тодор Александров” (площад “Независимост”) по бул. “Княз Александър Дондуков” и след кръстовището с бул. “Васил Левски” направо по маршрута до автостанция Изток двупосочно. За линията се закриват спирки: двупосочна за прекачване с кодове 6435, 6436, 6455 и 6468 «Площад Княз Александър I”; с код  6457 “Ул. Париж”; с код  6456 “Ул. 6-ти септември” двупосочна с кодове 6439 и 6440 “Площад Св. Александър Невски”; с код 1241 “Площад Паметник Левски”; с код 2012 “Ул. Кракра”. N4 (в посока ж.к. Дружба 2): от бул. “Тодор Александров” (площад “Независимост”) по бул. “Княз Александър Дондуков”, надясно по бул. “Васил Левски” и наляво по бул. “Янко Сакъзов” по маршрута двупосочно. За линията се закриват спирки: двупосочна за прекачване с кодове 6435, 6436, 6455 и 6468 «Площад Княз Александър I”; с код  6457 “Ул. Париж”; с код  6456 “Ул. 6-ти септември” двупосочна с кодове 6439 и 6440 “Площад Св. Александър Невски”. Линиите ще спират на съществуващите трамвайни и автобусни спирки в променените участъци на маршуртите и на временна двупосочна спирка за прекачване на бул. “Княз Александър Дондуков” при ул. “Сердика”. Спирката ще бъде сигнализирана. АВТОБУСНИ ЛИНИИ №12, 18, 20, 22, 24, 27, 29, 30, 31, 81, 86, 90, 117, 118, 119 и 260: На 01.01.2020 г. ще работят по разписания за предпразник и празник. На 30 и 31.12.2019 г. ще работят по делнични разписания. \"МЕТРОПОЛИТЕН\" АД: На 01.01.2020 г. линиите ще работят по разписания за предпразник и празник. На 30 и 31.12.2019 г. линиите да работят по делнични разписания. На 31.12.2019г. срещу 01.01.2020 г. ще се организира нощно движение на метровлаковете както следва: маршрут МС «Младост 1» - МС «Витоша» - на интервал 20 минути; маршрут МС «Младост 1» - МС «Бизнес парк София» - на интервал 40 минути; маршрут МС «Младост 1» - МС «Летище София» - на интервал 40 минути.", "date": "2019.12.30", "title": "Денонощен транспорт в новогодишната нощ в столицата"}
{"url": "https://www.monitor.bg:443/bg/a/view/pestim-nad-70-mln-lv-godishno-s-na-gaz-prez-balkanski-potok-obzor-184596", "text": "Над 70 млн. лв. ще спестяват българските потребители от доставка на руски природен газ всяка година. До това ще доведе променената входна точка за „синьото гориво“ за България. Това каза министърът на енергетиката Теменужка Петкова по време на брифинг, посветен на темата. От 1 януари 2020 г. вместо досегашната Негру вода, входна точка за руския природен газ ще бъде Странджа-2. Промяната е по предложение на „Газпром“, а след направени анализи от българска страна, става ясно, че доставните цени за българските битови и индустриални потребители на природен газ ще намалеят с близо 5% на годишна база. „Икономията идва от спестен разход за пренос и капацитет през Румъния, и от по-ниски разходи за капацитет през Странджа-2“, поясни изпълнителният директор на „Булгаргаз“ ЕАД Николай Павлов като напомни, че през юни румънският оператор завиши тарифите си за газовата 2019-2020 г., което остави бизнесът недоволен. Освен променена входна точка, Те са основно технически като вече вместо с календарна година, ще се работи с газова година, с газово денонощие, а ценообразуването ще е в енергийни единици. На година България ще получава по 2.9 куб. метра млрд. природен газ. „Газопреносната система на „Булгартрансгаз“ е готова да приеме тези количества от новата входна точка“, увери шефът на дружеството Владимир Малинов. Необходимата инфраструктура от 11 км газопровод от българо-турската граница до компресорна станция „Странджа“ е изградена и работи, а вчера са приключили и последните проверки на двете страни по готовността им да се промени входът. Преносът към Северна Македония и към Гърция ще се запази на база подписани договори за резервирани количества до 2030 г. Изборът на входна точка обаче зависи от самия ползвател на услугата. „Вървим с ускорени темпове“, заяви ресорният министър във връзка със строежа на Балкански поток. Петкова се похвали, че се работи по трасе от 150 км, което е разделено на 3 участъка. Към момента са доставени Над 50 км пък е разнесената тръба по трасето, а цели 35 км са вече заварените тръби. Малинов изтъкна, че над 110 км от полусата е почистена от хумус и подготвена за строителство. От 2 януари борсата за търговия с природен газ пък ще има нови платформи. Те ще са за многостранна търговия и ще включват краткосрочен сегмент, дългосрочен сегмент и брокерска услуга. „Това ще даде възможност за пълна либерализация на пазара на природен газ у нас“, подчерта Петкова.", "date": "2019.12.30", "title": "Пестим от газ над 70 млн. лв. годишно от „Балкански поток“ (ОБЗОР)"}
{"url": "https://www.monitor.bg:443/bg/a/view/guardiola-s-pobeda-nomer-100-vyv-visshata-liga-184613", "text": "Пеп Гуардиола записа победа номер 100 в английската Висша лига, идвайки в мач №134. Това стана при 2:0 над “Шефийлд Юнайтед” с 2:0 у дома. Успехът запази статуквото на върха на Висшата лига, където шампионите са на стряскащите 14 точки зад лидера “Ливърпул” и са изиграли мач повече от \"червените\". Постижението на Гуардиола е най-добро в историята на Висшата лига, като досега рекорда държеше Жозе Моуриньо. Специалния спечели 100 победи в първите си 142 мача, което бе считано за недостижимо. Мениджърът на “Ливърпул” Юрген Клоп пък се поздрави със стотния си успех в своя мач №159 начело на мърсисайдци. Гуардиола изпреварва категорично и легенди от ранга на сър Алекс Фъргюсън (162) и Арсен Венгер (179). \"Ще се готвим за следващия сезон в първенството - призна Гуардиола, усмихвайки се след мача. - Може би не сме тренирали достатъчно. Разликата е твърде голяма, нашите цели са други. Трябва да защитим трофеите, които спечелихме миналия сезон - Купата на лигата и Купата на Футболната асоциация. През пролетта се завръща и Шампионската лига. В първенството не виждам възможности за друго, освен за второто място\", допълни Гуардиола. В същия дух се изказа и Серхио Агуеро, който призна, че да се мисли за титлата, вече е на прага на фантастиката. \"Да стигнем „Ливърпул” е много трудно” - каза голмайсторът. “Но имаме достатъчно други цели, особено в Европа.\" Изпълнителният директор на “Сити” Феран Сориано разкри, че Гуардиола ще седне на преговори с клуба за нов договор през януари, а идеята е отборът отново да бъде подсилен през лятото и да се търси освежаване. \"Този състав направи невероятен тригодишен цикъл с огромни успехи - каза каталунецът. - Пеп е наясно какво е нужно, за да го промени и превърне отново в шампионски тим.\" \"Гражданите\" не изиграха силен мач срещу „Шефилд Юнайтед“, особено през първата част. Двата тима се оттеглиха при резултат 0:0, като домакините бяха далеч от формата, която бяхме свикнали да наблюдаваме срещу по-скромните съперници. В началото на втората част обаче Серхио Агуеро откри със своя десети гол през сезона, а 10 минути преди края Кевин Де Бройне оформи крайното 2:0.", "date": "2019.12.30", "title": "Гуардиола с победа номер 100 във Висшата лига "}
{"url": "https://www.monitor.bg:443/bg/a/view/otvoriha-za-fenove-kontrolata-na-nacionalite-s-egipet-184600", "text": "Първата контролна среща от предвидените две между волейболистите на България и Египет ще е отворена за публика и медии. Двубоят е утре, 31 декември от 16:00 часа в зала \"Христо Ботев\" в София, с час по-късно от първоначално обявеното. Вторият мач е в сряда, 1 януари, но при закрити врата, както бе планирано. Двете проверки са част от подготовката на националите за предстоящата олимпийска квалификация в Берлин между 5 и 10 януари. България е в група \"В\" в компанията на Франция, Сърбия и Холандия. В другата група са домакините от Германия, Чехия, Белгия и Словения. Само първенецът в турнира ще получи олимпийска квота за Игрите в Токио. Женският ни волейболен състав пък играе довечера първата си проверка от подготовката за олимпийските квалификации. Момичетата, водени от селекционера Иван Петков излизат срещу Хърватия в помощната зала на \"Арена Армеец\" при закрити врата. Дамите ще се борят за квота в холандския град Апелдорн между 7 и 12 януари. Съперници на нашите са Полша, Азербайджан и Холандия в група \"А\", а в другата са отборите на Германия, Турция, Хърватия и Белгия. Отново само първият ще се класира за олимпийските игри през 2020 г.", "date": "2019.12.30", "title": "Отвориха за фенове контролата на волейболистите с Египет"}
{"url": "https://www.monitor.bg:443/bg/a/view/grisho-vpechatlen-ot-pokriva-na-zalata-v-sidni-184592", "text": "Звездата ни в тениса Григор Димитров участва в церемонията по откриването на обновения корт \"Кен Розуел Арена\" в олимпийския център в Сидни. Главното действащо лице бе легендарният Розуел, а Давид Гофен, Борна Чорич и Джейми Мъри също присъстваха. Гришо обаче се впечатли най-много от новия покрив на съоръжението. \"Вижте този покрив! Не съм виждал друг такъв\", обърна се българинът към колегите си. Димитров хареса и трофея, който ще получи победителят в ATP Cup. Легендата Андре Агаси също се присъедини към екипа на българина. \"Екипът е тук, всички са до мен. Безусловната им подкрепа през цялата година беше най-важното нещо за мен. Помогнаха ми да премина през някои много трудни периоди. Ще направим равносметка, ще видим какво е можело да направим по-добре и ще поставим нови цели\", заяви Гришо. Пожарите в Австралия пък се оказаха много голям проблем през последните два месеца, а организаторите на турнира там ще разчитат на медицински експерти в Сидни, които да следят внимателно качеството на въздуха по време на отборната надпревара, в която участва и България. Григор Димитров сподели, че осъзнава проблема, но не е притеснен, тъй като това е извън неговия контрол. Още едно голямо име след Анди Мъри се отказа от ATP Cup. Японецът Кей Нишикори ще пропусне турнира, както и Откритото първенство на Австралия, заради контузия в лакътя. \"В момента не съм готов да се състезавам на най-високо ниво\", заяви Нишикори.", "date": "2019.12.30", "title": "Гришо впечатлен от покрива на корта в Сидни"}
{"url": "https://www.monitor.bg:443/bg/a/view/lek-trus-kraj-bansko-184591", "text": "Лек трус е регистрирано снощи в 19:36 часа между Банско и Белица.    Лек трус е регистрирано снощи в 19:36 часа между Банско и Белица. Според Европейския сеизмологичен център трусът е бил с магнитуд 3,5 по Рихтер и дълбочина 20 км. Епицентърът на земетресението се намира на 5 км западно от Белица, на 34 км източно от Благоевград и на 82 км южно от София. Усетено е било в Банско, Белица и чак в Рилския манастир.    Жители на село Краище, намиращо се на 2 км. от Белица свидетелстват, че са чули бучене, след което са почувствали разклащане, блеснала е светкавица и един хоризонтален трус за секунда ги е разлюлял. Няма пострадали или напукани сгради. Не е имало клатещи се осветителни тела,  паднали етажерки, или други предмети.", "date": "2019.12.30", "title": "Лек трус край Банско"}
{"url": "https://www.monitor.bg:443/bg/a/view/zaloviha-recidivisti-kradci-na-velosipedi-prashtat-gi-na-syd-184590", "text": "Двама рецидивисти в кражбите отиват отново на съд за отнети велосипеди, съобщиха от районната прокуратура в Пловдив. Единият от обвинените е на 61 години. Само за няма и две седмици от 22 май до 4 юни т.г. той успял да свие три колелета и един мобилен телефон. Изтъргувал ги за жълти стотинки, а парите похарчил на рулетки. Мъжът бил осъждан многократно за различни престъпления против собствеността. През септември 2016 г. изтърпял последното си ефективно наказание „лишаване от свобода“, но след като излязъл от затвора, продължил да краде. Така, на 22 май 2019 г., около 9 часа сутринта минал покрай жилищна кооперация, в чийто двор бил оставен велосипед. Колелото било заключено за дърво с метален кабел и катинар. Кражбарят прерязал кабела, а по-късно оставил велосипеда в заложна къща и за него получил 60 лева. На 29 май отново прерязал метално въже и катинар на заключено на междуетажна площадка в блок в Пловдив колело. Отишъл в Асеновград, където го продал на случаен минувач за 50 лева. На 4 юни влязъл в жилищен блок, за да открадне нещо. Намерил отключена входна врата на един от апартаментите. В коридора върху шкаф видял оставен мобилен телефон. Собственичката на жилището през това време била в съседна стая. Мъжът взел телефона и затворил вратата. В същия вход пред избените помещения бил оставен велосипед, който не бил заключен. Крадецът взел и него. След това продал велосипеда за 100 лева на непознат мъж в близкия магазин. Парите изиграл в казино. По-късно продал и мобилния телефон за сумата от 40 лева. Според изготвената по делото експертиза общата стойност на отнетите вещи е 835 лева.  След подадени сигнали в полицията, обвиняемият К.К. е задържан. Вторият пловдивчанин, който също отива на съд заради кражби на велосипеди, е на 35 г. и отново е с богато криминално досие. Той успял да открадне само едно колело преди за пореден път да бъде арестуван. Престъплението му обаче се води, че е извършено в условията на опасен рецидив, уточниха от държавното обвинение. На 28 септември 2019 г. през нощта обвиняемият се разхождал в централната градска част.  По пътя си той забелязал велосипед, заключен на стоянка и го отнел, чрез използване на техническо средство. Откарал колелото в дома си. Собственичката подала сигнал в полицията за кражбата. По-късно обвиняемият продал велосипеда за 30 лева на свой познат. Крадецът е бил разпознат и задържан от полицейски служители. Велосипедът е върнат на собственичката му. До момента мъжът е бил осъждан девет пъти. Предстои Районен съд.- Пловдив да насрочи заседания по делата.   ", "date": "2019.12.30", "title": "Заловиха рецидивисти крадци на велосипеди, пращат ги на съд"}
{"url": "https://www.monitor.bg:443/bg/a/view/borisov-naredi-proverka-na-vsichki-vi-k-v-stranata-obzor-184602", "text": "Премиерът Бойко Борисов е наредил проверка на всички ВиК дружества в страната след водната криза в Перник. Това стана ясно от думите на депутата и член на Изпълнителната комисия на ГЕРБ Красимир Велчев на специална пресконференция на партията в миньорския град. Представители на властта бяха в града за пореден ден в опит за решаване на проблема с липсата на вода, както и за поредното заседание на кризисния щаб. В града пристигна лично и премиерът Бойко Борисов, който инспектира трасето на новия магистрален водопровод, както и старата пречиствателна станция, чийто авариен ремонт започва още тази седмица. Именно това са част от мерките на правителството и местната власт за справяне с безводието. Премиерът даде да се разбере, че с проблема в Перник няма политика и техният интерес е кризата да се реши по най-добрия начин. Той изброи и най-важните стъпки, които предстои да се извършат – нов водопровод, ремонт на старата пречиствателна станция и свързването й с новата, както и ремонт и подмяна на водопровода на критичните участъци в града. В тази връзка Борисов призова всички ВиК дружества в страната да вземат нужните мерки, за да не се стига и в други региони до проблем с водата. Борисов заяви, че всеки град в нужда може но уточни, че към момента никой друг кмет не му е сигнализирал за проблем. Очаква и община Перник бързо да подготви документално всичко необходимо за отпускане на финансова помощ от държавата. Той не пропусна да отбележи и визитата на соцлидерката Корнелия Нинова в Перник ден по-рано и критиките й към ГЕРБ. В тази връзка той отбеляза, че Перник е управляван от ГЕРБ само през последните 4 години, а в останалите 26 г. - от БСП. „И аз съм съгласен да търсим отговорност, но от всички. Да се види и как са приватизирани големите мощности на Перник. Ако държавата или общината бяха получили пари за своите капиталови мощности по време на приватизацията, сега нямаше да взимаме пари от държавата“, каза Борисов и добави: „Хубаво е да се търси отговорност от 90-а година какво се е случвало в индустриалната зона в Перник\". По думите му трябва в града и дори разясни схемата. „Правят дълг през една фирма за извозване на земни маси, тя поема целия ТЕЦ и го взима без пари. Държавата не се явява на съд тогава. Много интересни работи, госпожа Нинова хубаво ми даде тон“, коментира премиерът. Иначе пред него икономическият министър Емил Караниколов докладва, че на трасето по тръбопровода действат три машини, а загубата на вода е намаляла с 20%. По думите му има два варианта за трасето на новия водопровод. Единият - за 2,2 млн. лв., като трасето е около 1,2 км и стига до до разклонението за града. Другият е за 3,1 млн. лв. без ДДС, при който трябва да се мине зад ТЕЦ - Перник. Зам. регионалният министър Николай Нанков пък припомни, че е на разположение евроресурс от 1,5 млрд. лв., който може да се използва за водните цикли на общините. Междувременно лидерът на БСП Корнелия Нинова заяви, че соцпартията ще внесе вот на недоверие срещу кабинета за провала в политиката за околната среда и водите. По думите на Нинова в резултат на „безхаберие и кражби“ близо половин милион българи са оставени без достъп до питейна вода, а в същото време цената на водата се увеличавала. Трети сме били в света по замърсен въздух. На свой ред от ГЕРБ отговориха на критиките на БСП и дори заподозряха сценарий с опит за сваляне на правителството след кризата с безводието в Перник. „В последно време се получава така, че някои наши опоненти правят така, че едва ли не цялата вина за тази криза да се припише на правителството и на ГЕРБ\", коментира Красимир Велчев. По думите му има предположения, че идеята е да се приложи сценарият от 2013 г., когато през зимата имаше масови протести за скъпите цени на тока. \"Трети път няма да има. Този път Борисов няма да подава оставка, това трябва да ви бъде ясно\", каза депутатът. Велчев дори даде пример с времето, когато Борисов е станал кмет на София и само за два месеца е възникнала кризата с боклука. След това същото се повторило и през 2013 г. заради сметките за ток. „Бяха активирани определени среди, за да се подаде оставка. Сега подобен сценарий се гласи и в момента. Точно затова е наредил премиерът пълна проверка на всички ВиК в страната\", заяви той. Екоминистърът Нено Димов обвини соцлидерката Корнелия Нинова, че разпространява фалшиви нови и насажда страхове у хората. Коментарът му дойде само няколко часа след като от БСП заявиха, че внасят вот на недоверие заради проблемите с водата и мръсния въздух, който дишат българите. \"Не е редно лидер на политическа партия с претенции да насажда страх. Ако тя имаше претенции за качеството на въздуха, в правителството на БСП можеха да се предвидят пари за подобряване на чистотата му, но не го направиха\", каза Димов. Той припомни още, че всички ТЕЦ-ове и топлофикации са били приватизирани в този период, в който БСП е управлявала. „Когато говорим за това какво се диша, трябва да си дадем сметка, че тя пряко е участвала в приватизацията и трябва да понесе отговорността си“, подчерта той. От 2014 г. насам пък почти всички станции, изследващи чистотата на въздуха, са подобрили своите показатели. \"Някой трябва да каже на г-жа Нинова, че с фалшиви новини политика не се прави“, заключи още екоминистърът. Той очаква наредбата за качеството на твърдите горива, която е била пратена за нотификация в ЕК, да бъде върната от Брюксел в началото на следващата година и да се приеме от МС.", "date": "2019.12.30", "title": "Борисов нареди проверка на всички ВиК в страната (ОБЗОР)"}
{"url": "https://www.monitor.bg:443/bg/a/view/hari-stajls-oshte-e-na-vyrha-v-klasacijata-na-bilbord-za-albumi-184577", "text": "Британският певец Хари Стайлс запази челната си позиция в престижната седмична класация Топ 200 на \"Билборд\" за албуми, съобщи сайтът на изданието. По данни на Нилсен Мюзик от новия самостоятелен албум Fine Line на 25-годишния изпълнител за периода на отчитане са продадени 89 000 еквивалентни единици.  Второ място в чарта заема певецът Майкъл Бубле със 77 000 продадени еквивалентни единици от албума Christmas. Следва ги рапърът Роди Рич със 73 000 продадени еквивалентни единици от тавата Please Excuse Me for Being Anti-Social.  Топ 5 в албумната класация на \"Билборд\" се допълва от Марая Кери с Merry Christmas (71 000 продадени еквивалентни единици) и Били Айлиш с When We All Fall Asleep, Where Do We Go? (64 000 продадени еквивалентни единици).", "date": "2019.12.30", "title": "Хари Стайлс още е на върха в класацията на \"Билборд\" за албуми "}
{"url": "https://www.monitor.bg:443/bg/a/view/15-godini-zad-reshetkite-za-ubijstvoto-na-kuciak-184593", "text": "Мъж бе осъден на 15 години затвор в Словакия за ролята си в убийството на разследващия журналист Ян Куциак, предаде Ройтерс, като се позова на съдебна говорителка. Убийството на Куциак и годеницата му Мартина Кушнирова в дома им край Братислава през февруари миналата година доведе до масови протести срещу корупцията в централноевропейската страна, които разтърсиха правителството. Очаква се случаят да изиграе роля и на предстоящите през февруари парламентарни избори. Осъденият, 42-годишният Золтан Андрушко, бе един от петимата обвиняеми по случая. Само той обаче направи самопризнания и сключи сделка с прокуратурата в замяна на свидетелските си показания. Процесът срещу другите четирима, включително бизнесменът Мариан Кочнер, който е станал обект на статии на Куциак по случаи на корупция, започна на 19 декември и ще продължи догодина. Те може да получат доживотни присъди, ако бъдат признати за виновни. Андрушко се беше споразумял за 10-годишна присъда с прокуратурата, но днес съдът отхвърли споразумението и постанови по-дълга присъда, която обвиняемият прие. \"Съдът смята силно намалената присъда за оправдана и логична, но съдът, със своето решение, трябва да се стреми към справедливост не само за обвиняемия, но и за всички страни по случая, за обществото и за правосъдието\", заяви съдия Памела Залеска, цитирана от в. \"Денник Н\".", "date": "2019.12.30", "title": "15 години зад решетките за убийството на Куциак"}
{"url": "https://www.monitor.bg:443/bg/a/view/ataki-s-dronove-po-liderite-na-ash-shabab-v-somalija-184594", "text": "Няколко лидери на ислямистката терористична групировка \"Аш Шабаб\" са били убити при атаки с дронове в Сомалия, съобщиха разузнавателни източници, цитирани от ДПА. Ударите са нанесени в отговор на вчерашния терористичен акт с кола бомба в столицата Могадишу, при който загинаха близо 100 души, а над 120 са ранени, съобщиха сомалийски държавни медии. Все още никой не е поел отговорност за този кървав атентат, макар че мнозина подозират \"Аш Шабаб\" за организатор. Днешните удари били нанесени край град Куня Бароу, се казва в съобщенията. В тях участвали и елитни сомалийски части. Не се дават повече подробности. Според медиите най-малко един командир с висок ранг в \"Аш Шабаб\" е сред убитите. ДПА обръща внимание, че Сомалия не разполага със собствени дронове, а разчита на помощ от съюзниците. Според сомалийските медии при ударите са били използвани американски дронове. САЩ подкрепят сомалийските сили, както и умиротворителните сили от Африканския съюз. Днес много жители на Могадишу и околностите идват в най-големите болници на столицата, за да дарят кръв за десетките ранени вчера, които се нуждаят спешно от нея. Премиерът Хасан Али Каире каза, че някои от критично ранените ще бъдат прехвърлени извън страната за лечение. В Могадишу пристигна турски военен самолет с медицински екип, който да помага на жертвите, съобщи Анадолската агенция, цитирана от ДПА.", "date": "2019.12.30", "title": "Атаки с дронове по лидерите на \"Аш Шабаб\" в Сомалия"}
{"url": "https://www.monitor.bg:443/bg/a/view/nova-godina-po-banski-184612", "text": "Уж по традиция българинът е свикнал навръх Нова година да гази в преспи до кръста, да яде луканка с руска салата и да си суши чорапите до камината (в най-добрия случай), но в последните години климатът съвсем не ни дава този празничен интериор и екстериор. Вместо това получаваме нещо средно между късна есен и вяла зима, нито топло, ни студено, не става за ски дори. Затова защо не си решим генерално въпроса с разкаляното време навън, като просто изберем един от двата варианта – сняг или слънце по бански. И понеже снегът по рождение не ни е предизвикателство, тази година решихме да проучим как стои въпросът с палмите и пясъка, както и с градусите над 20 - 25 по Целзий. Дори си има ежегодни класации за топдестинации, пълни със слънце. Доверихме се на една такава на престижния вестник The Telegraph, която наистина е пълна с екзотични страни и далечни точки от света. Е, да, подобна ваканция съвсем няма да е евтина, особено по празниците, но пък със сигурност ще създаде незабравими спомени на всички въвлечени.       Най-големият град в Нова Зеландия – Окланд, освен че е суперекзотично и интересно място за българския пътешественик, носи и специален бонус за нашенците, които изберат да вдигнат наздравиците си за 2020 г. там. Всъщност те ще посрещнат 1 януари с цели 11 часа преди роднините си, останали тук. Окланд е сред първите дестинации, които палят фойерверките, само на 1 час разлика от първенеца Самоа. Разположен е на западния бряг на тихоокеанския залив Хаураки на Северния остров. Населението му е 404 658 жители, като малко над 10% са маори. Това е гаранция за уникалното разнообразие и смесици от музика, изкуства, занаяти и местна кухня. На езика на маорите град Окланд се нарича Тамаки-Макау-Рау –  Градът си е спечелил това име, тъй като районът, в който е разположен, е бил желан от много племена. Представата за града се допълва от слънчевия климат (в момента там е лято), ритъма на полинезийската култура за фон, както и страстта за превъзходна храна, вино и пазаруване. Това характерно за града съчетание е допринесло за начин на живот, който е един от най-добрите в света.   Наполовина типичен, наполовина морски, Окланд е космополитен град, обграден от очарователен воден свят, осеян с повече от 50 острова и още толкова изгаснали вулкани на сушата. Основан е като столица на Нова Зеландия през 1840 г., но първенството му е отнето само 25 години по-късно от Уелингтън под предлог на по-ключовото му местоположение между Северния и Южния остров. Въпреки това Окланд продължил да процъфтява и днес могат да се видят множество следи от тогавашната му слава, като реставрираните викториански домове, кметството и часовниковата кула, както и фериботния терминал. Наричат го още  защото има повече яхти и лодки на глава от населението, отколкото в който и да било друг град по света. Само за половин час може да се достигне до почти всякакви места, да се плава към някой от островите, да се отиде на поход през тропическа джунгла или на пикник на върха на вулкан, да се дегустира вино в някоя от винарните или да се броди по пустия океански плаж, засипан с черен пясък. И по-конкретно: на остров Рангитото може да изкачите вулканичния конус, а за 40 минути с ферибот ще стигнете до Уайхеке да се излегнете на пуст плаж (един от най-идиличните тук е заливът Онероа) или да се разходите из лозята и да дегустирате на воля. Островът е сравнително гъсто населен, като има и няколко хиляди ваканционни жилища.    Вторият по големина остров от архипелага Канари след Тенерифе е истински слънчев рай, като температурата дори през януари не пада под 20 градуса по Целзий. Площта му е 1659 кв. км, а населението - около 104 000 души, но е един от най-спокойните острови. Столицата е Пуерло дел Росарио, но истинските пътешественици избират крайбрежието и малките селца по протежението на сушата. Климатът му е уникален, сух и доста ветровит, което го превръща в идеална дестинация за сърфистите. Най-предпочитаното място за тази не толкова далечна за българина точка е южният плаж Хандия, който е и сред най-дивите на острова, където освен състезания за професионалистите с дъските има и класове за начинаещи, но не са най-евтиното забавление, което може да си осигурите. Ако се съобразявате с ограничен бюджет, може да се порадвате на друго необичайно занимание –  Грабнахме ли вниманието ви?!   За да се позабавлявате върху гърбатите животни, трябва да отидете до малкото селце Лахарес и срещу достъпна сума ще прекарате два доста запомнящи се часа из пустините на Фуертевентура. Несъмнено островът разполага и с истински приказни плажове. Един от тях обаче е твърде „странен“. Наричат го Плажа с пуканките, защото е покрит с откъснали се от близките скали бели корали, които вълните носят до плажа и оформят като пуканки.  Друга перла е Плаяс де Коралехо - рай за всички, които искат да избягат от тълпите, но да се насладят на място като от картичка. Местността около рибарското селце Коралехо разполага и със забележителни запазени дюни, които се простират на площ от 27 кв. м и превръщат зоната в природен парк. Мястото дава още една възможност за забавление – идеални дайвинг точки за всички запалени гмуркачи, пък и за тези, които искат да опитат за пръв път. Коралехо е основна връзка на пътуванията до съседния голям остров Лансароте, който е само на 15 км по вода от Фуертевентура. А крайбрежната зона на селцето пък е гурме рай, където сервират вкусна морска храна и традиционни ястия от канарската гастрономия като набръчканите картофи. Те са варени, но заради това, че са расли във вулканична почва, имат особено грапава структура. Сервират се със специален сос, който е леко лют. Този иначе неголям остров дава още една възможност за забавление, а именно  ЮНЕСКО го включи в своя списък с резервати StarLight заради уникалната му гледка към нощното небе. Местната астрономическа асоциация организира дори нощни изгледи с професионалисти астрономи. Южноафриканската република, и по-специално вторият по големина град Кейптаун, може би не е първата асоциация, която правите, когато планирате новогодишната си ваканция, но се оказва доста практичен избор за едно екзотично пътуване. Първо, защото часовата разлика е малка и няма да страдате от ужасен джетлег, второ – защото температурата не пада под 20 градуса. Кейптаун е най-южният град в Африка и седалище на парламента на ЮАР, следователно е законодателна столица на страната и е сред най-мултикултурните градове в света. Разположен на бреговете на залива Тейбъл, също както се казва и забележителната планина в близост, градът се счита за първото европейско селище в Африка, заселено от холандците, но бързо надхвърля първоначалното си предназначение на европейски преден пост с крепостта Добра надежда, превръщайки се в стопански и културен център. Първото, което спира дъха, е планината Тя има почти вертикални склонове, влизащи в океана, и плосък връх, откъдето идва името й (от английски „плато“). В двата й края се намират две възвишения – Дяволския връх (Девилс пийк) и Лъвска глава (Лайънс хед). Понякога около планината се образува тънък слой облаци, който наричат „покривката“. На върха на това „плато“ може да се изкачите с живописен лифт, като може да не го хващате от първата спирка (Тафелберг Роуд), която е в града, а да поемете по някой туристически маршрут за разходка, за да се насладите на природата – една от най-богатите флори и фауни в Африка. Ако сте в по-лежерно настроение, може да видите събрано всичкото това разнообразие в една от най-големите ботанически градини в света „Кирстенбош“, която се простира на 528 хектара. Непосредствено на юг от планината полуостров Кейп образува живописен планински гръбнак, навлизащ 40 км на юг в Атлантическия океан и завършващ с нос Кейп Пойнт, в непосредствена близост до далеч по-популярния Отишли до там, не пропускайте да посетите и замъка „Добра надежда“, който е най-старата сграда в ЮАР, завършена през 1679 г.   Лятото в Кейптаун, продължаващо от декември до март, е топло и сухо, със средни максимални температури 26 °C и средни минимални 16 °C. Естествено, това е поредната дестинация, която прави любителите на водните спортове щастливи. Брегът на Атлантическия океан е изумително студен, облизван от арктическото Бенгелско течение. За разлика от него водата край Фолс Бей откъм Индийския океан е осезаемо по-топла. Уникалното разположение е използвано доста хитро за изграждането на „Аквариум на два океана“ - най-големия в южното полукълбо. В самия град цари истинска космополитна атмосфера - богата театрална, художествена и музикална сцена, дизайнерски магазини, отлични и разнообразни ресторанти и клубове. Изобилства и от галерии и музеи, като не си позволявайте да пропуснете Южноафрикнската национална галерия – един от най-големите музеи в страната. Едно от най-интересните неща, на които трябва да обърнете внимание, са по обед. Не се плашете, това е традиция, която датира от 1806 г., когато корабните капитани са си сверявали хронометрите по тях. Оръдията са разположени на Сигнал Хил и са две, изработени в края на 18-и век. Не е за подминаване обаче престъпността, която е проблем и не трябва да я пренебрегвате. В някои райони ходете само с гид и се вслушвайте в местните къде да не ходите, особено нощем. Важи дори за най-смелите.", "date": "2019.12.30", "title": "Нова година по бански"}
{"url": "https://www.monitor.bg:443/bg/a/view/taksa-prodajba-na-imot-i-danyk-mps-skachat-v-sofija-184597", "text": "Общинската такса при покупка на имот и местният данък МПС ще бъдат увеличени през 2020 г. Това реши Столичният общински съвет вчера. Дължимата такса при възмездно придобиване на имущество досега беше 2,5% от стойността му. Догодина тя скача на 3%. Данъкът за автомобилите пък се увеличава с различни проценти в зависимост от екологичния стандарт мощността. Идеята на това увеличение е, собствениците на возила, които излъчват повече вредни газове в атмосферата да плащат повече. Средно скокът ще е между 7 и 40 лева за колите с нисък екологичен клас – Евро 1 и 2, или 0. Без промяна ще останат налозите за колите до 100 к.с., които са 47% от всички автомобили в столицата и за тези с Евро 5 и 6. За автомобилите с Евро 3 и 4 повишението ще е 17 лв. За мощните автомобили над 100 к.с. увеличението ще е от 3 до 10 лева. Кметът на София Йорданка Фандъкова защити предложението за вдигане на двата местни налога от една страна с мерките за подобряване качеството на въздуха в столицата, от друга с ограничаване на прекомерното строителство и от трета – с необходимостта от средства за благоустрояване на кварталите. Допълнителните 20 млн. лева, които ще влязат в общинската хазна ще се използват точно за ремонти в кварталите. \"Ясно е разпределението на тези средства - 10 млн. лева към районните кметове, за да изпълнят своите програми, а другите 10 млн. - пак за ремонт на основни улици в кварталите\", заяви Фандъкова. “През последните 10 г. не позволих вдигане на данъците в София. За този период увеличихме собствените приходи с над 250 млн. лв. чрез по-добра събираемост и привлякохме над 4 млрд. лв. европейски средства. Сега предлагам промени в два данъка с две конкретни цели - по-чист въздух и повече инвестиции в кварталите. В момента данъците за колите в София са най-ниските в страната”, посочи Фандъкова.", "date": "2019.12.30", "title": " Такса продажба на имот и данък МПС скачат в София"}
{"url": "https://www.monitor.bg:443/bg/a/view/nash-pilot-trenira-s-alonso-v-ispanija-184599", "text": "Българският картинг пилот Никола Цолов проведе тридневна подготовка за предстоящия сезон в Испания, където се срещна с двукратния шампион във Формула 1 и победител в \"24 часа на Льо Ман\" Фернандо Алонсо. 12-годишният Цолов бе поканен от испански отбор на пистата край Овиедо, където Алонсо притежава голям комплекс с картинг писта и музей. Легендарният испанец кара цяла тренировъчна сесия заедно с българина, като бе очарован от скоростта на Никола Цолов и бързата му адаптация. Цолов очаква първия кръг от Световните картинг серии в края на януари в Италия.", "date": "2019.12.30", "title": "Наш пилот тренира с Алонсо в Испания"}
{"url": "https://www.monitor.bg:443/bg/a/view/pompeo-otiva-v-ukrajna-belarus-kazahstan-uzbekistan-i-kipyr-184579", "text": "Държавният секретар на САЩ Майк Помпейо съобщи днес, че в началото на следващата година ще посети пет страни в Европа и Азия, предадоха световните агенции. В Туитър Помпейо каза, че е развълнуван, че ще отиде в Украйна, Беларус, Казахстан, Узбекистан и Кипър. По време на тези визити той ще потвърди американските приоритети в Европа и Южна Централна Азия. По-рано днес говорителят на беларуското министерство на външните работи Анатолий Глаз съобщи, че държавният секретар на САЩ ще бъде в Беларус на 4 януари. Агенция Блумбърг коментира, че визитата на Помпейо в Украйна цели да покаже, че американската политика към страната се ръководи именно от държавния секретар, а не от Рудолф Джулиани, личния адвокат на президента Доналд Тръмп.", "date": "2019.12.30", "title": "Помпео отива в Украйна, Беларус, Казахстан, Узбекистан и Кипър"}
{"url": "https://www.monitor.bg:443/bg/a/view/luna-bog-mi-e-naj-vajen-184582", "text": "Поп-фолк певицата Луна ще посвети новата си песен на любовта си към християнството. Това съобщи самата тя, като обяви и премиерната дата за видеото към парчето – 6 януари. обясни певицата с мерак да се превърне в първата жена президент на страната. Песента й носи името „Ти, моя път“, а тийзърът към клипа е вече достъпен онлайн. От него става ясно, че музикалното видео е заснето сред природата, а за визията си Луна е заложила на нежни рокли и дори тиара.", "date": "2019.12.30", "title": "Луна: Бог ми е най-важен"}
{"url": "https://www.monitor.bg:443/bg/a/view/amerikanci-izvikaha-policija-zaradi-prahosmukachka-184575", "text": "Семейство от щата Северна Каролина извика полиция, защото помисли, че в дома им е влязъл крадец, но \"нарушителят\" се оказа новата им прахосмукачка-робот. Томас Милъм и съпругата му се скрили уплашени в килера, докато пристигнат полицаите, след като чули някой да тършува на долния етаж на къщата им. Служителите на реда разбили входната врата и влезли с извадено оръжие. Веднага след това те чули характерния шум от прахосмукачката. Прахосмукачката била съвсем нова придобивка. Милъм и съпругата му толкова й се радвали, че я нарекли Хари.", "date": "2019.12.30", "title": "Американци извикаха полиция заради прахосмукачка"}
{"url": "https://www.monitor.bg:443/bg/a/view/kitaj-izstrelja-chanchjyn-5-184578", "text": "От космодрума Венчан в провинция Хайнан беше изстреляна най-тежката ракета-носител \"Чанчжън-5\", с която Китай планира да осъществи своята бъдеща лунно-марсианска програма. Най-новият спътник \"Шицзян-20\" ще работи на геостационарна преходна орбита. По думите на местните специалисти космическият апарат напълно ще удовлетвори потребностите за развитие на съвременните далекосъобщения на Китай в близките 5-15 години. Това е 323-ият старт на носител от серията \"Чанчжън\" и трети за \"Чанчжън-5\". Тежката ракета е с товароподемност 25 тона в ниска околоземна орбита и 14 тона при излизане в геостационарна преходна орбита. На височина \"Чанчжън-5\" достига 57 метра при диаметър 5 метра. Нейният първи успешен старт беше осъществен през 2016 година с извеждането в орбита на спътника \"Шицзян-17\". Второто изстрелване беше осъществено на 2 юли 2017 година, но то се оказа неуспешно.", "date": "2019.12.30", "title": "Китай изстреля ракетата \"Чанчжън-5\""}
{"url": "https://www.monitor.bg:443/bg/a/view/hero-mustafa-na-granicata-poseti-kapitan-andreevo-184595", "text": "Американският посланик у нас Херо Мустафа посети граничния пункт \"Капитан Андреево\", това стана ясно от официалната фейсбук страница на посолството на САЩ. Знаете ли, че ГКПП „Капитан Андреево“ е най-натовареният граничен пункт в Европа?\", пишат от дипломатическата мисия и добавят, че САЩ подкрепят работата на българските власти по гарантиране граничната сигурност на България, която е и външна граница на Европейския съюз. \"САЩ и България са отлични партньори и си сътрудничат усилено по отношение на сигурността на границите\", пиша от посолството. \"Днес посланик Мустафа посети ГКПП “Капитан Андреево”, зелената граница на Република България и Тристранния съвместен контактен център за полицейско и митническо сътрудничество (съвместен център между България, Гърция, Турция, разположен на ГКПП „Капитан Андреево”).\", заключват от там. От снимките пък стана ясно, че от граничната служба са предложили  на Мустафа да хапне българска баница.", "date": "2019.12.30", "title": "Черпиха Херо Мустафа с баница на ГКПП \"Капитан Андреево\""}
{"url": "https://www.monitor.bg:443/bg/a/view/paola-na-preslava-se-izjavjava-kato-chistachka-184565", "text": "Дъщеричката на поп-фолк дивата Преслава проявява любопитни интереси. Малката Паола изявява желание да помага в домакинската работа. За това се похвали гордата майка, като сподели видео в социалните мрежи. На кадрите се вижда как момиченцето чисти с моп и след това бърше прах от столове и шкафове. се чува и гласът на изпълнителката на „Пиян“. Припомняме, че щъркелът дари Преслава с Паола миналия август. Таткото е бизнесменът Павел Лазаров.", "date": "2019.12.30", "title": "Паола на Преслава се изявява като чистачка"}
{"url": "https://www.monitor.bg:443/bg/a/view/vandali-porugaha-pametna-plocha-na-apostola-v-septemvri-184583", "text": "Неизвестни вандали са счупили с парчета от тротоарни плочки паметната плоча на Васил Левски в Септември. За неприятната случка написа в социалната мрежа местният съветник и лидер на ВМРО в железничарското градче Кузо Божинов. Той уточнява, че е подаден сигнал до Районното управление на МВР в Септември, но извършителите засега не са открити. \"Преди настъпващите празници безродни скотове поругаха плочата на Апостола в Септември. Плочата беше поставена от кмета Рачев, а ние от ВМРО оцветихме около нея в цветовете на нашия трибагреник. Извършителите са не хора, а долни отрепки, не заслужаващи милост\", написа в социалните мрежи Божинов. Мемориалният знак бе поставен през есента на 2015 година. За негово място е избран някогашен хан, запазен и до днес, където Левски е отсядал. Там е основан и местният революционен комитет. След вандалската проява общинската организация на ВМРО декларира, че ще възстанови паметната плоча със собствени средства и ще настоява за най-сурово наказание за вандалите, дръзнали да потрошат паметния знак с парчета от тротоарни плочки.", "date": "2019.12.30", "title": "Вандали поругаха паметна плоча на Апостола в Септември"}
{"url": "https://www.monitor.bg:443/bg/a/view/menidjyryt-na-kobrata-pak-se-zakani-na-djoshua-184584", "text": "Американският промоутър на най-добрия ни професионален боксор Кубрат Пулев - Боб Аръм за пореден път отправи закани към настоящия световен шампион Антъни Джошуа. 88-годишният Аръм смята, че Кобрата ще нокаутира британеца и подчерта, че Пулев тренира изключително сериозно. Двамата трябва да се срещнат за титлата на международната федерация - IBF, но все още няма яснота кога и къде. \"Всички подценяват този българин, който тренира като луд във фитнеса. Нека ви кажа, че той няма да дойде дебел като Анди Руис,а ще постави Джошуа под напрежение и ще го нокаутира\", категоричен бе Боб Аръм. Опитният импресарио направи още по-любопитно изказване, че според него по-добрият вариант за Антъни Джошуа е да не се бие с никого, докато не си уреди мач срещу победителя от реванша между Дионтей Уайлдър и Тайсън Фюри. \"Ако бях Джошуа, не бих се бил отново, докато не знам победителя. Бих овакантил титлите и не бих се срещал с никого, докато не дойде големият мач, защото това е, което иска публиката. Феновете искат да знаят кой е №1\", коментира Аръм и добави: \"№3 и №4 се биха в Саудитска Арабия. №1 и №2 ще се бият на 22 февруари.\" Промоутърът визира предстоящия повторен двубой между Уайлдър и Фюри в Лас Вегас. Американецът държи пояса в тежка категория на WBC - единственият, който липсва в колекцията на Джошуа.", "date": "2019.12.30", "title": "Мениджърът на Кобрата пак се закани на Джошуа"}
{"url": "https://www.monitor.bg:443/bg/a/view/misterijata-na-bylgarskite-glasove-se-bori-za-klimata-video-184586", "text": "Хорът „Мистерията на българските гласове“ даде тон за песен за опазването на климата. Съставът, който е носител на престижната награда „Грами“, се включи в глобалната кампания #Resolution2020, подкрепена от световни звезди като холивудската актриса Ема Томпсън и шотландската певица Ани Ленъкс. Вече трета седмица песента Resolution Song, написана за кампанията, набира мощна подкрепа от цял свят в социалните мрежи. До този момент парчето е изпято и споделено от десетки изпълнители и хорове от различни държави. Организаторите на глобалната кампания лично са поканили световноизвестния наш женски хор да се присъедини към инициативата. На български и английски съставът записа своя клип в Южна Франция, в единствения почивен ден по време на скорошното си турне там. Условието на организаторите е всеки, подкрепил кампанията, да изпее своя версия на песента. Посланието трябва да е отправено на собствения език, за да може да стигне до сънародниците на изпълнителя, а той трябва да номинира друг изпълнител за участие в кампанията. \"Мистерията на българските гласове\" номинира за участие в кампанията френската вокална група Corou De Berra. До този момент подкрепата си към кампанията са изразили състави, индивидуални изпълнители и общности от САЩ, Нигерия, Бразилия, Полша, Монголия, Южна Корея, Тринидад и Тобаго, Индия и Канада. Междувременно равносметката на \"Мистерията на българските гласове\" за вече отминаващата 2019 година изглежда така: над 40 концерта в 14 държави. Най-много са гастролите на хора във Франция - 15, следвани от Португалия и Полша с по 3, както и Холандия, Великобритания и Швейцария с по два концерта.", "date": "2019.12.30", "title": "\"Мистерията на българските гласове\" се бори за климата (ВИДЕО)"}
{"url": "https://www.monitor.bg:443/bg/a/view/milano-predlaga-pyrvite-v-italija-hoteli-kapsuli-184562", "text": "Да спиш във висока капсула с ширина 1,45 метра и върху легло дълго 2 метра? Хотелите-капсули, тези евтини места за настаняване, които дълго време бяха привилегия на японците, вече могат да бъдат намерени по целия свят, информира Франс прес. Така е и в Милано, градът, който преживява истински туристически бум. 31-годишният хърватин Драган Купрешанин, който работи в Дъблин, е пожелал да изпробва тази авантюра. Какво го е изкушило? \"Новостта, футуристичния стил, с всички тези видове кутии, в които спиш\". След като е спал спокойно в хотела-капсула Остелз (Ostelz), разположен на спокойна улица в центъра на Милано, той е готов отново да повтори това изживяване. Според него този тип хотели трябва да се развиват, тъй като много хора избягват хостелите заради липсата на уединение, което има в капсулите. В стандартните стаи има осем капсули, залепени една до друга, с общи тоалетни и душ-кабини в дъното на коридора. Във вътрешността на кабината има легло, широко 90 сантиметра и дължина 2 метра, с възглавница и олекотена завивка, два контакта за зареждане на телефон или компютър, ракла за чантите и нощно шкафче към нея. Всичко това за цена, започваща от 19 евро (с включена закуска) извън пиковите периоди и достигаща до 150 евро по време на седмицата на дизайна. Концепцията за хотелите-капсули се е родила в Япония и по-точно в Осака през 1979 година, припомня пред Франс прес блогърката за пътувания Аниезе Сабатини. От няколко години тази концепция се разпространи в целия свят. Най-напред на летищата - от Париж до Москва и Банкок, а по-късно и в самите градове - Сингапур, Сеул и Бомбай. Въпреки това хотелите-капсули в Европа извън летищата все още са рядкост. Сред тях са Сити хъб в Амстердам и хотелът-капсула в Люцерн. В Италия Милано е първият град с подобни хотели, но Злийпендгоу (ZZZleepandGo) и филиалът й Остелз възнамеряват да открият подобни хотели и в други градове. Според Аниезе Сабатини \"единственият отрицателен аспект на хотела-капсула е чувството за изолиране и клаустрофобия, което може да се задейства у някои хора\" Блогърката смята, че като се изключи това, хотелите-капсули предлагат печелившата \"тройка\": уединение, по-евтини цени и всичко в града на една ръка разстояние. Изборът на Милано за първия хотел-капсула в Италия не е случаен - градът отбеляза туристически подем след Международното изложение ЕКСПО 2015 година, благодарение на седмиците на модата, дизайна, на Дуомото и нощния живот. Броят на посетителите е нараснал от 4,2 милиона души през 2011 година до 6,8 милиона души (от които около 65 процента чужденци), което е растеж от над 60 процента. Тази тенденция продължава: през септември Милано е посрещнал над 700 000 туристи , което е скок от 18 процента на годишна основа. Сред тях все по-голям дял имат младежите,отбелязва Франс прес.", "date": "2019.12.30", "title": "В Милано отварят хотели-капсули"}
{"url": "https://www.monitor.bg:443/bg/a/view/danychni-oblekchenija-vlizat-v-sila-v-gyrcija-ot-1-januari-184564", "text": "Шестнайсет данъчни изменения, които водят главно до намаление на данъците, влизат в сила от 1 януари и се отнасят до всички домакинства, дружествата и собствениците на недвижими имоти. По-конкретно от Нова година се намалява месечната удръжка от заплатите и пенсиите, отлага се ДДС за строителството, отменя се вноската \"солидарност\", плащана от инвалидите, като същевременно се въвеждат стимули за инвестициите. От 1 януари 2020 г. влизат в сила мерки, които предвиждат: 1. Промени в данъчната скала за облагането на наемните работници, пенсиите, бизнеса и селското стопанство, като началната данъчна ставка се намалява от 22 на 9 процента за първите 10 хиляди евро от годишния доход. Следващата ставка, която съответства на частта на дохода от 20 хиляди до 30 хиляди евро, се намалява от 29 на 28 процента, а от 30 хиляди до 40 хиляди - от 37 на 36 процента. За доходите над 40 хиляди евро ставката спада с един процентен пункт от 45 на 44 процента. Годишната отстъпка от данъка, която се предоставя за доходите от заплати и пенсии и за печалбите от селскостопанска дейност, се формира както следва: - От 1900 на 777 евро за всяко данъчно задължено лице без деца на негова издръжка. - От 1950 на 810 евро за всяко данъчно задължено лице с едно дете на негова издръжка. - От 2000 на 900 евро за всяко данъчно задължено лице с две деца на негова издръжка. - От 2100 на 1120 евро за всяко данъчно задължено лице с три деца на негова издръжка. - От 2100 на 1340 евро за всяко данъчно задължено лице с четири деца на негова издръжка. - От 2100 на 1560 евро за всяко данъчно задължено лице с пет деца на негова издръжка. Данъчната отстъпка намалява с 20 евро на всеки 1000 евро годишен доход над 12 хиляди евро за наемните работници, пенсионерите и земеделските производители. 2. Намаляване на данъчната ставка върху приходите на дружествата и останалите юридически лица от 28 на 24 процента. Намалението се отнася за печалбите от 2019 г., които ще бъдат обложени през 2020 г. 3. Намаляване на данъка върху дивидентите от 10 на 5 процента от финансовата 2019 г. В случай на разпределение на дивиденти намаленият данък може да бъде внесен до 31 декември 2020 г. 4. Намаляване на данъчната ставка на 10 процента за всички земеделски кооперативни схеми. 5. Отлагане на плащането на ДДС от 24 процента за прехвърлянето на новопостроени имоти от строителни дружества към частни купувачи. Предвижда се разсрочването да важи за три години, от 2020 до 2022 г. Във всеки случай сумата на отстъпката ще се разпредели през следващите четири години. 6. Отлагане на плащането на данъка върху печалбата при покупко-продажба на недвижими имоти за следващите три години, от 2020 до 2022 г. 7. Отстъпка от данъка, равна на 40 процента, за разходите за предоставяне на услуги за енергийна ефективност и естетическо подобряване на сгради до сумата от 16 хиляди евро. Отстъпката ще се предоставя за приходите от годините 2020 - 2022 г. Във всеки случай сумата на отстъпката ще се разпредели през следващите четири години. 8. Промяна на ставката на ДДС от 24 на 13 процента за всички стоки от първа необходимост, свързани с отглеждането на малки деца. 9. Промяна на ставката на ДДС от 24 на 13 процента за каските за мотоциклети и за детските столчета за автомобили. 10. Нова схема за уреждане на данъчни задължения. Всички неуредени задължения могат да бъдат изплатени на 24 или 48 вноски според вида на задължението. По-конкретно 24-те вноски се отнасят до редовните задължения като данъка върху дохода и данъка върху недвижимото имущество, а 48-те вноски се отнасят до извънредните задължения като данъка върху наследството. В схемата влизат всички потвърдени просрочени задължения в данъчните служби, одиторските центрове и митниците, а по избор на длъжника могат да бъдат включени и потвърдени и просрочени задължения, които са отложени с административно или съдебно решение. 11. Отмяна на вноската \"солидарност\" са лицата с над 80 процента инвалидност. 12. Отмяна на данъка \"лукс\" за личните автомобили, които се използват от многодетни лица с непълнолетни деца. 13. Стимули за прехвърляне на данъчния адрес в Гърция за физически лица, които желаят да инвестират суми над 500 хиляди евро. Тези, които прехвърлят данъчния си адрес в Гърция, ще разполагат със съществени данъчни облекчения за дохода си от цял свят, който независимо от размера си ще се облага със сумата от 100 хиляди евро плюс 20 хиляди за всеки член на семействата им. Прехвърлилите данъчния си адрес в Гърция ще трябва в рамките на три години да реализират инвестиции от 500 хиляди евро. 14. Освобождаване на юридически лица с данъчен адрес в Гърция от данък върху дохода от прехвърляне на дружествени дялове. 15. Освобождаване от данък върху дохода и вноска \"солидарност\" на лихвите от дружествени облигации, вписани на организирания пазар. 16. Еднократно отписване на задължения на физически и юридически лица на обща стойност до 10 евро на данъчно задължено лице.", "date": "2019.12.30", "title": "Данъчни облекчения влизат в сила в Гърция от 1 януари"}
{"url": "https://www.monitor.bg:443/bg/a/view/tatkoto-na-greta-tunberg-se-razkaja-184585", "text": "Бащата на еко активистката Грета Тунберг Сванте Тунберг изрази съжаление, че дъщеря му е станала еко-войн, каквато е сега. Изказвайки се по програмата на BBC Radio 4 Today, актьорът Тунберг заяви, че Грета е страдала от депресия в продължение на \"три или четири години\", преди да започне да пропуска часовете в петък, за да протестира срещу изменението на климата през 2018 година.   Той каза, че поради депресията, тя спряла да говори и отказала да яде. Сванте започнал да прекарва повече време с Грета и по-малката й сестра Беата в дома им в Швеция. 14-годишната Беата е диагностицирана с хиперактивност с дефицит на вниманието, синдром на Аспергер и обсесивно-компулсивно разстройство. Тя вече е борец за феминистката кауза и амбициозна певица. Грета има и Аспергер и обсесивно-компулсивно разстройство, но тя посочи аутизма си като \"свръхсила\", а не като тежест. Съпругата на Сванте, известната оперна певица Малена Ерман, анулира договорите си, за да може да бъде заедно с останалата част от семейството, каза той. Когато започнаха да разглеждат въпроса за изменението на климата, Грета разви интерес към решаването на проблема. Сванте Тунберг разказа, че е нарекла родителите си „огромни лицемери“ за това, че не вземат достатъчно сериозно проблема с климата. Въпреки благоприятното отразяване в медиите и признанията на западните политици и културни дейци, Грета не успя да спечели всеобщо признание, тъй като мнозина я нарекоха жертва на насилие над деца или предположиха, че тя е манипулирана. Сванте каза в предаването, че смята, че е \"лоша идея\" Грета да отиде на \"фронтовата линия\" в борбата срещу изменението на климата, но поясни, че дъщеря му се справя с критиките \"невероятно добре\". В края на дългите четири месеца, в които момичето пътуваше от Европа до Америка и обратно, както и изявите ѝ на срещата на върха на ООН за климата в Ню Йорк и климатичната конференция в Мадрид, Грета се завърна в Швеция и възобнови протестите си в петък. Баща й каза, че се надява нещата да станат „по-малко интензивни“ за семейството и добави, че вярва, че Грета „наистина иска“ да се върне в училище. Той придружаваше Грета на нейните трансатлантически пътешествия, но каза, че няма да има нужда да го прави, тъй като на 17 януари тя навършва 17 години. „Ако тя има нужда от мен там, ще се опитам да го направя“, казва той, „но мисля, че тя все повече и повече ще се справя сама, което е чудесно“. Самата Грета Тунберг предновогодишно хората да възприемат климатичните промени като реално извънредно положение в навечерието на Новата година.  Климатичните промени са \"екзистенциално извънредно положение\", към което най-накрая трябва да бъде проявено нужното отношение, без значение на партийните политики или политически мнения, написа тийнейджърката.", "date": "2019.12.30", "title": "Таткото на Грета Тунберг се разкая: Не трябваше тя да става екоактивистка "}
{"url": "https://www.monitor.bg:443/bg/a/view/df-zemedelie-shte-podpomogne-izgorjalata-ovceferma-v-isperihovo-184589", "text": "ДФ „Земеделие“ ще подпомогне семейство Димитрови от брациговското село Исперихово, чието стадо от около 400 овце гладува, след като пожар изпепели склада с храната за животните по Коледа. Това съобщи изпълнителният директор на фонда Васил Грудев, който се свързал днес по телефона с пострадалите стопани. ДФЗ стартира процедура за отпускане на индивидуална помощ de minimis на семейство Димитрови. Финансовата подкрепа ще компенсира фермерите за щетите, които огнената стихия нанесе на стопанството, унищожавайки целия фураж за животните - над 20 тона фуражи и близо 10 хил. бали слама. Чрез държавната помощ ще бъде осигурено изхранването на елитното стадо овце през зимния период, допълнил Грудев.Общият размер на подпомагането за един земеделски стопанин, както и за едно и също предприятие по схемата de minimis не може да надхвърля левовата равностойност на 25 000 евро (48 895.75 лв.) за период от три данъчни години (2017–2019 г.).", "date": "2019.12.30", "title": "ДФ “Земеделие“ ще подпомогне изгорялата овцеферма в Исперихово"}
{"url": "https://www.monitor.bg:443/bg/a/view/shofiorka-oshamari-myj-na-pytja-v-ruse-184587", "text": "Гневна и агресивна жена нападна и удари шамари на мъж след засичане на ключово кръстовище в Русе. Екшънът се разиграл на кръстовището при Пантеона, което е едно от най-натоварените в крайдунавския град. Свидетел на конфликтната ситуация разказва пред камерата на Нова тв, че пред нея е имало гонка. По време на гонката, автомобилът на жената закача няколко от оградните колчета на тротоара. Свидетелят е бил на тротоара със съпругата си и 5-годишното им дете. Агресивната жена е от популярно семейство от Русе и затова никой от свидетелите не пожелал да застане пред камера, за да разкаже подробности за случката. „На това кръстовище има много камери за видеонаблюдение. На 20 декември Община Русе прие визуализацията и монтажа на новите камери, които влизат в употреба. Те са разположени на 30 кръстовища и дават много широка представа за това, което се случва на тях”, заместник-кметът на града Димитър Недев. Той каза, че не познава никого от участниците в инцидента, но камерите имат добра резолюция и може да бъде видян номерът на автомобилите. За случая е уведомена и полицията. \"Установени са участниците в този инцидент. Работи се по случая. Извършва се проверка. Сигналът е подаден от потърпевшия. Полицията ще си свърши работата спрямо закона”, коментира пред Нова тв  началникът на Първо РПУ в Русе. Той обясни, че човекът, заснел клипчето не е подал сигнал за инцидента и подчерта: „Не е важно от кое семейство е жената, законът е един за всички. Щом са участници в инцидент, ще се вземе отношение спрямо закона”.", "date": "2019.12.30", "title": "Шофьорка ошамари мъж на пътя в Русе"}
{"url": "https://www.monitor.bg:443/bg/a/view/izgorjaha-4-avtomobila-v-stara-zagora-184568", "text": "4 автомобила са изпепелени или повредени след пожар, който лумна в 5,50 часа на 29-и декември, съобщиха от полицията. Получен е сигнал за пожар на лек автомобил, паркиран на бул. „Цар Симеон Велики“. При извършения оглед е установено, че на паркинг на жилищна сграда се намират паркирани четири коли, засегнати от пожара. Напълно е изгорял лек автомобил „БМВ 525“, собственост на 43-годишен мъж. Пламъците са овъглили и автомобил „Опел Вектра“, собственост на 55-годишен мъж. Паркиран до тях „Хюндай“ е с разтопено ляво огледало за обратно виждане и щети по боята от лявата страна. Тази кола е собственост на 30 годишна жена. Засегната с обгоряла дясна страна е и пръснало се задно дясно стъкло е „Опел Корса“, собственост на 43-годишен мъж. Полицията изяснява дали става въпрос за умишлен палеж или самозапалване. „Пламъците са тръгнали от БМВ-то, но на паркинга не се виждаха хора“, казаха неофициално очевидци на началото на огтнения ад.", "date": "2019.12.30", "title": "Изгоряха 4 автомобила в Стара Загора"}
{"url": "https://www.monitor.bg:443/bg/a/view/ide-starchevata-184569", "text": "По вековна традиция и сега, в първия ден на 2020 година, на площада в Разлог ще се проведе кукерският карнавал, познат в цяла България като „Старчевата“. По вековна традиция и сега, в първия ден на 2020 година, на площада в Разлог ще се проведе кукерският карнавал, познат в цяла България като „Старчевата“. Моми и ергени в народни носии, сурвакарски групи дегизирани като мечки, дядовци и баби ще дефилират пред любопитното хилядно множество. В публиката всяка година присъстват англичани, руснаци, гърци и северомакедонци. През годините, новогодишният кукерски карнавал „Старчевата“ се утвърди като едно от най-мащабните събития не само в региона, но и в цяла България. “Старчевата” ще стартира в 11:00 часа на 1 януари. Всеки от седемте квартала на града, ще представи традицията, като същественото е хорото, на което се хващат накрая всички облечени в красиви разложки носии. Кукерите и техните ръководители, с житни класове в ръце, ще изпълнят ритуала по гонене на злите сили и привличане на доброто и красивото. Ще има и мечки, ще има и скечове, ще има от всичко, от което народният талант се вълнува и претворява. Истински народен театър. От народа и за народа!", "date": "2019.12.30", "title": "Иде кукерският фестивал „Старчевата“"}
{"url": "https://www.monitor.bg:443/bg/a/view/varnenka-otkri-ryjdiv-metalen-vint-v-opakovka-c-pileshki-vodenichki-184571", "text": "Варненка сподели във Фейсбук снимки на опаковка с пилешки воденички, в която открила забит ръждив метален винт. Кадрите, разпространени в групата „Забелязано във Варна“, са на Елвира Ангелова, която написа: „Без коментар... Винт във воденичка.. Воденичката вече е ръждясала... Внимавайте много какво ядете...“, предупреждава варненката. Пилешките дреболии са производство на една от известните фирми у нас, които предлага подобни разфасовки пилешки дреболии. Намериха се познавачи, които веднага уточниха, че ръждивото парче метал не е винт, а видия. Някои от коментиращите под публикацията смятат, че може да става въпрос за фалшификация, с цел да се злепостави фирмата. Други ибвиняват авторката на снимките, че иска по този наччичн да получи бърза популярност. В отговор на тези коментари Ангелова написа: „Качвам този пост като предупреждение. Аз нямам интерес да нагласям каквото и да било. Вие решете какво да мислите - дали е винт, дали - видия, мисля, че не е от огромно значение, за да се издребнява. Друга е целта на поста. Качвам го за хората, които консумират такава храна - да внимават и да я преглеждат“. В отговор, шегаджии препоръчаха на Елвира „Утре да купи пак, ще му намери и гайката!“", "date": "2019.12.30", "title": "Варненка откри ръждив метален винт в опаковка c пилешки воденички"}
{"url": "https://www.monitor.bg:443/bg/a/view/bylgarija-shte-poluchava-ruskija-gaz-prez-balkanski-potok-ot-1-januari-2020-g-184570", "text": "От 1 януари 2020 година се променя входната точка за доставка на природен газ за България. „Булгаргаз” ЕАД ще получава природен газ на пункт за доставка „Странджа“, обяви на брифинг министърът на енергетиката Теменужка Петкова. До сега входната точка за страната бе Негру Вода. “В резултат от постигнатите договорености между „Булгаргаз“ ЕАД и ООО „Газпром“, доставните цени за българските битови и индустриални потребители на природен газ ще намалеят с близо 5% на годишна база. Тази икономия се дължи на отпадането на разходите за достъп и пренос през територията на Република Румъния в размер на 76 млн. лева, които през предстоящата година няма да бъдат заплащани от „Булгаргаз“ ЕАД и от българските потребители на природен газ”, обяви енергийният министър Петкова по време на брифинга. Очаква се българският доставчик “Булгаргаз” да реализира положителен финансов резултат в приблизителен размер на 4.6 млн. лева за 2019/2020 газова година от заплащане на по-ниските тарифи, обявени от „Булгартрансгаз“ ЕАД на вход „Странджа“. Изпълнителният директор на „Булгартрансгаз“ ЕАД Владимир Малинов увери, че газопреносната система е е в пълна готовност да приеме резервираните количества. Преносът на газ към Северна Македония и към Гърция, който минава през България, ще се запази заради подписани договори за резервирани количества до 2030 г. На въпрос коя точка ще използват съседките ни, Малинов уточни, че всичко зависи от ползвателя на услугата. Шефът на „Булгаргаз“ ЕАД Николай Павлов пък допълни, че договореното количество за доставка на руски газ е 2.9 куб. м. на година. По думите на министър Петкова от 2-ри януари на платформата за търговия на „Газов хъб Балкан“ ЕАД стартира многостранна търговия на организирания борсов пазар, в т.ч. краткосрочен сегмент, дългосрочен сегмент и брокерска услуга. „Това ще даде възможност за пълна либерализация на пазара на природен газ у нас“, подчерта тя. За първи път през тази година „Булгаргаз“ проведе няколко търга и сключи договори за доставки на втечнен природен газ, включително и от САЩ, в размер на общо 403 млн. куб. м. За месец януари са договорени още 100 млн. куб. м. втечнен природен газ.", "date": "2019.12.30", "title": "България ще получава руския газ през „Балкански поток“ от 1 януари 2020 г. (ОБНОВЕНА)"}
{"url": "https://www.monitor.bg:443/bg/a/view/sled-5-mesechno-prekysvane-otslujiha-liturgija-v-armenska-cyrkva-184567", "text": "След 5-месечно прекъсване във варненската арменска църква „Свети Саркис“ беше отслужена света литургия. Специално за нея от Румъния пристигна епископ Татев Агопян - архиерейски наместник на Арменската църковна общост в България. Висшият духовник отправи молитви за любов, здраве и разбирателство за арменците, които живеят у нас. Болка от няколко месеца за арменската общност във Варна е липсата на свещеник, което затруднява духовния им живот в града. „Подготовката на един свещеник е труден процес и не сме в състояние във всеки един момент да предложим готови свещеници, които да дойдат и да служат в България“, коментира ситуацията Татев Агопян. По време на службата епископът освети десетки нарове - плодът, който е символ на Армения. Арменците празнуват Коледа на 6 януари. Ден по-рано епископ Агопян ще бъде отново във Варна, за да отслужи празнична Коледна литургия.  ", "date": "2019.12.30", "title": "След 5-месечно прекъсване отслужиха литургия в арменска църква във Варна "}
{"url": "https://www.monitor.bg:443/bg/a/view/zak-efron-postypi-v-bolnica-184563", "text": "Актьорът Зак Ефрон е бил хоспитализиран вследствие на стомашна инфекция. Това потвърди самият той, като обясни, че е постъпил в болница докато е снимал приключенското риалити „Да убиеш Зак Ефрон\" в Папуа Нова Гвинея. написа звездата от „Училищен мюзикъл“ в социалните мрежи. Според австралийски медии бившият кадър на „Дисни“ е бил откаран в болница в Бризбейн, Австралия, а ситуацията е била „на живот и смърт“.Актьорът е бил стабилизиран и преместен в частната болница „Сейнт Андрюс“. След като е бил лекуван в продължение на няколко дни, Ефрон е бил изписан и е получил разрешение да се завърне у дома в САЩ. „Да убиеш Зак Ефрон\" е приключенска поредица, която ще бъде завъртяна по предстоящата мобилна видеоплатформа Quibi.", "date": "2019.12.30", "title": "Зак Ефрон постъпи в болница"}
{"url": "https://www.monitor.bg:443/bg/a/view/depozitite-na-firmite-sa-bili-s-otricatelni-lihvi-prez-noemvri-184574", "text": "Средният лихвен процент по депозитите на фирмите с договорен матуритет в левове през ноември запазва достигнатото ниво от 0.09 на сто, а по тези в евро спада с 0.08 процентни пункта до минус 0.05%, съобщава Българската народна банка. През ноември 2019 г. спрямо ноември 2018 г. средният лихвен процент по депозитите с договорен матуритет в левове се понижава с 0.04 пр.п. до 0.15 на сто, а по тези в евро - с 0.06 пр.п. до 0.23 на сто. В сравнение с октомври 2019 г. средните лихвени проценти по депозитите с договорен матуритет в левове и в евро се променят незначително. През ноември 2019 г. средният лихвен процент по кредитите за фирмите до един млн. евро, договорени в левове, нараства на годишна база с 0.02 процентни пункта /пр.п/. до 3.78 на сто, а по тези, договорени в евро намалява с 0.02 пр.п. до 2.61 на сто. Средният лихвен процент по кредитите над 1 млн. евро, договорени в левове, намалява с 0.52 пр.п. до 2.57 на сто, а по тези, договорени в евро - с 0.97 пр.п. до 1.97 на сто. През ноември 2019 г. средният лихвен процент по кредитите на домакинствата за потребление в левове се повишава на годишна база с 0.15 пр.п. до 8.52 на сто, а по тези в евро спада с 0.56 пр.п. до 3.63 на сто. При жилищните кредити в левове и в евро средните лихвени проценти намаляват с 0.24 пр.п. съответно до 3.00 процента и до 3.47 на сто. Средният лихвен процент по другите кредити в левове нараства с 0.23 пр.п. до 2.44 на сто, а по другите кредити в евро се понижава с 0.16 пр.п. до 2.91 на сто. Годишният процент на разходите (ГПР) по кредитите за потребление в левове през ноември 2019 г. в сравнение със същия месец на 2018 г. се понижава с 0.08 пр.п. до 10.29 на сто, а по кредитите за потребление в евро - с 0.56 пр.п. до 3.90 на сто. През ноември 2019 г. годишният процент на разходите по жилищните кредити в левове спада спрямо ноември 2018 г. с 0.25 пр.п. до 3.36 на сто, а по жилищните кредити в евро - с 0.36 пр.п. до 3.85 на сто.", "date": "2019.12.30", "title": "Депозитите на фирмите са били с отрицателни лихви през ноември"}
{"url": "https://www.monitor.bg:443/bg/a/view/davat-na-syd-solista-na-grupa-lube-184557", "text": "Юристите на руския Пенсионен фонд погнаха лидера на руската група „Любе“ Николай Расторгуев. Срещу музиканта е подаден съдебен иск, заради неплатена глоба, наложена за отсъствие на отчет за дейността на благотворителния фонд на певеца за 2018 г. Организацията е учредена от Расторгуев през 2014 г., като на официалния й сайт се казва, че събраните средства отиват за помощ на деца сираци, както и за култура и изкуство.    Адвокатите на Пенсионния фонд твърдят, че фронтменът на „Любе“ не е декларирал дейността на фонда за миналата година, за което му била наложена парична санкция в размер на 20 000 р. или близо 300 евро. Растаргуев обаче така и не платил глобата и срещу него е подаден иск в Арбитражния съд. Самият музикант, който заедно с групата си е чест гост на България, заяви че няма никакви данъчни задължения и не е бил глобяван. Според певеца, става дума за злонамерена информационна атака срещу него.    ", "date": "2019.12.30", "title": "Дават на съд солиста на група „Любе“  "}
{"url": "https://www.monitor.bg:443/bg/a/view/vjatyr-zatvori-pristanishtata-v-gyrcija-184555", "text": "Във връзка с бурни ветрове в Гърция, които на места достигат до 9-10 степен по скалата на Бофорт (със скорост между 76 и 102 км в час), продължават да са затворени пристанищата в Пирея, Рафина и Лаврио. За района на островите Егина, Саламина, Спецес, Идра, Порос, Агистри и Докос частично е разрешено плаването на \"кораби от закрит тип\". Не се изпълняват курсове по линиите Агия Марина - Неа Стира, Глифа - Агиокампос, Кавала - Тасос и Александруполис - Самотраки. МВнР препоръчва на българските граждани при планиране на пътуване в Гърция по море да контактуват предварително със съответната пристанищна администрация по избрания маршрут, да бъдат особено внимателни към състоянието на метеорологичната обстановка, както и да спазват стриктно конкретните указания на гръцките власти. При необходимост от съдействие българските граждани могат да се свържат с посолството на България в Атина на: Дежурен директен телефон: +30 210 67 48 107 Телефонен секретар и оператор: +30 210 67 48 105, +30 210 67 48 106 Дежурни телефони в извънработно време: +30 210 67 48 105, 106, 107 Мобилен телефон за спешни случаи: +30 693 70 96 220", "date": "2019.12.30", "title": "Вятър затвори пристанищата в Гърция"}
{"url": "https://www.monitor.bg:443/bg/a/view/nad-5-000-leva-sa-sybranite-sredstva-ot-daritelskata-kampanija-za-decata-ot-kardam-obzor-184556", "text": "5 168 лева са събрани от дарителската кампания за петте деца от Кардам, чиито брат Стефан, на 7 години, почина внезапно. Днес в Община Генерал Тошево бяха отворени 26 дарителски кутии в Генерал Тошево, Добрич, Варна и Кардам. В присъствието на инициатора за подпомагане на децата, Вили Димитрова, и представителя на Сдружението „Родители, обединени за децата“ Олга Дякова, изброените пари в кутиите бяха 4 048 лева. Отделно в банковата сметка на децата има налични 1 120 лева. Очаква се Общинският съвет на Генерал Тошево да гласува отпускане на 2 000 лева в помощ на петте деца от Кардам. „Всички средства ще отидат за ремонт на къщата, в която живеят децата, с баба си и дядо си. Ако не стигнат, ще направим нова кампания с дарителски кутии“, каза Вили Димитрова. Към момента петте деца, бабата и дядото живеят в съседката, която ги приюти преди месец. Семейството има всичко, от което се нуждае – храна, дърва, дрехи, децата са получили и много подаръци за Коледа. Майката Росица Маринова все още не се е върнала при децата си. Тя си замина на 10 декември и оттогава никой не знае къде е. В селото се говори, че заживяла с някакъв овчар в Харманли, но няма потвърждение. Росица дори не е говорила с децата си. Трагедията с мистериозната кончина на 9-годишния Стефчо на 27 октомври потресе цялата държава. След всички експертизи стана ясно, че причина за смъртта на детето е отравяне с фосфин. Отровният газ бил в таблетки срещу гризачи, които пък били открити в направени дупки в стената, замазани отгоре с кал. Токсичното вещество става опасно при съприкосновение с вода. Влажната замазка още повече е ускорила отделянето на отровния газ. Таблетките били открити зад леглото на Стефан. Детето е било изложено на отровния газ около дванадесет часа. Количеството фосфин, вдишано от Стефан, е било значително над нормите, описани в специализираната литература, които предизвикват смърт.", "date": "2019.12.30", "title": "Над 5 000 лева са събраните средства от дарителската кампания за децата от Кардам (ОБЗОР)"}
{"url": "https://www.monitor.bg:443/bg/a/view/majkata-na-di-kaprio-go-vodi-kym-oltara-s-kamila-moroun-184527", "text": "Майката на носителя на „Оскар“ Леонардо ди Каприо – Ирмелин, настоява синът й да предложи брак на приятелката си Камила Мороун. Родителката на звездата от „Имало едно време в Холивуд“ се е запознала с модела през месец август, като източници издават пред The Digital Weekly, че двете се разбират много добре. Въпреки това близки до актьора издават, че той не е готов за такава крачка. Нещо повече, той настоявал с доведената дъщеря на Ал Пачино да поддържат неангажиращи отношения, а преди няколко дни е видян да флиртува с Кендъл Дженър по време на коледно парти. По традиция Ди Каприо не говори публично за връзката си и държи личния си живот далеч от светлините на прожекторите. Това пролича и на световната премиера на „Имало едно време в Холивуд“ в Кан. Въпреки че красавицата се разходи по червения килим, за да подкрепи любимия си, двамата пристигнаха поотделно на събитието и така и не дадоха повод на папараците да ги щракнат в интимен момент.", "date": "2019.12.30", "title": "Майката на Ди Каприо го води към олтара с Камила Мороун"}
{"url": "https://www.monitor.bg:443/bg/a/view/pravjat-vremenna-komisija-za-vyzduha-v-ruse-184559", "text": "Кметът на Русе Пенчо Милков предлага на Общинския съвет създаването на временна комисия за решаването на проблема с мръсния въздух. На пресконференция градоначалникът обясни, че идеята е комисията да е съставена от общински съветници, експерти, а участието на представители на предприятията в работата й е желателно. Заседанията ще са публични и всеки гражданин може да изкаже мнение или да направи предложение. Кметът се надява коментарите във фейсбук за качеството на въздуха да се пренесат в тази комисия, за да се намерят реални решения. Временната комисия трябва да очертае параметрите на проблема с мръсния въздух и да излезе с обща позиция. Ще се настоява големите предприятия в града да имат дни на отворените врати, за да могат гражданите да се запознаят с производствата, да знаят какви вещества се използват и какви отпадъци се генерират. Кметът призова русенци да са отговорни към проблема - да не използват за отопление гуми, платове, плоскости, защото това е канцерогенно, и уточни, че проверките ще се засилят. „Желанието ми е проблемът да е публичен и в неговото решаване на участва цялата общественост. Качеството на въздуха е отговорност на всеки – каква кола караш, какво гориш“, каза кметът.", "date": "2019.12.30", "title": "Правят временна комисия  за въздуха в Русе"}
{"url": "https://www.monitor.bg:443/bg/a/view/sblysyci-v-cherna-gora-ima-i-raneni-184553", "text": "Пред храма \"Възкресение Христово\" в Подгорица снощи полицията разпръсна със сълзотворен газ граждани, които се събраха на протест заради приемането на закона за свободата на вероизповеданията в черногорския парламент, съобщи \"Танюг\". Черногорската агенция \"Мина\" съобщи, че четирима полицаи са били ранени от камъни, които гражданите хвърляли по тях на блокирана от протестиращи граждани магистрала в столицата на Черна гора. Вестник \"Виести\" съобщава, че полицията с употреба на сила е накарала гражданите пред църквата да се разотидат. В послание Руската православна църква заяви, че законът за вероизповеданията в Черна гора, за който се твърди, че предвижда отнемане на църковна собственост на Сръбската православна църква, \"изглежда като циничен дар за църквата и подкрепя разкола\". Това се казва в патриаршеско и синодално послание на Руската православна църква, публикувано в понеделник в сайта на Московската патриаршия. Синодът на РПЦ сравнява ситуацията в Черна гора с Украйна, където също са приети закони за изземване на храмове и манастири от собствеността на каноничната църква. В Черна гора разколниците с подкрепата на властите в продължение на много години се опитват да превземат храмовете на каноничната църква, както и в Украйна, заяви Руската православна църква. Законът за свобода на вероизповеданията бе приет от черногорския парламент в нощта срещу петък, 27 декември. За него гласуваха 45 депутати от 45 присъстващи. Гласове против нямаше, защото документът се разглеждаше след размирици в залата и извеждането от полицията на депутатите от опозицията. В много градове имаше протести против приемането на закона, а Сръбската православна църква заяви, че той цели отнемането на нейното имущество в Черна гора.", "date": "2019.12.30", "title": "Сблъсъци в Черна гора, има и ранени"}
{"url": "https://www.monitor.bg:443/bg/a/view/orlando-blum-natiska-kejti-peri-za-deca-184536", "text": "Актьорът Орландо Блум чува тиктакането на биологичния часовник и вече мисли, че е време той и певицата Кейти Пери да се сдобият с общ наследник. Целим се към това. Самата тя е като дете и затова е толкова добра с малчуганите“, заяви звездата от „Карибски пирати“ пред в. Sunday Mirror. Блум заяви, че Пери вече също е на вълна „пълна къща“. Освен това, поп звездата е в добри отношения с Флин – синът на Орландо от бившата му съпруга Миранда Кер. Междувременно стана ясно, че актьорът и Кейти са се отказали да вдигат сватба през тази година. Те я отложиха за „по някое време“ през 2020-а. Причината са натоварените работни графици и на двамата.", "date": "2019.12.30", "title": "Орландо Блум натиска Кейти Пери за деца"}
{"url": "https://www.monitor.bg:443/bg/a/view/toto-tiraj-104-shte-se-tegli-na-31-dekemvri-184561", "text": "Празничното теглене на тираж №104 на ТОТО 2 ще бъде на 31.12.2019 г., вторник, съобщиха от Българския спортен тотализатор. Печалбите за тираж №104 ще се определят на 31.12.2019 г., след тегленето на тиража. Тегленето на игрите на ТОТО 2 и Втори ТОТО Шанс в ефира на BTV ще бъде с начален час 16:40 до 17:00 часа, а в ефира на БНТ1 от 17:30 до 17:45 часа.", "date": "2019.12.30", "title": "Тото, тираж №104 ще се тегли на 31 декември"}
{"url": "https://www.monitor.bg:443/bg/a/view/vladimir-zografski-ostana-izvyn-top-30-v-oberstdorf-184576", "text": "Владимир Зографски завърши на 48-о място в старта от Световната купа по ски-скок в Оберстдорф (Германия). Българинът постигна резултат от 110 метра, което му донесе 92,5 точки, което не бе достатъчно, за да получи право на втори опит. Победител в състезанието стана Рьою Кобаяши от Япония с 305,1 точки (скокове от 138 и 134 метра). Втори е германецът Карл Гайгер с 295.9 точки (135/134 метра), а трети е Давид Кубацки (Полша) с 294,7 точки (132/133). Трикратният олимпийски шампион Камил Стох (Полша) остана 19-ти с 267 точки след скокове от 124.5 и 130.5 метра С успеха снощи Кобаяши увеличи преднината си на върха в генералното класиране, като вече има 540 точки, следван от Карл Гайгер (Германия) 427, Щефан Крафт (Австрия) с 419 и други. Зографски дели 50-ото място с 5 точки.", "date": "2019.12.30", "title": "Владимир Зографски остана извън топ 30 в Оберстдорф"}
{"url": "https://www.monitor.bg:443/bg/a/view/otkriha-pochinal-v-jilishteto-mu-184558", "text": "58-годишен благоевградчанин е открит мъртъв в жилището си в града. Сигналът е подаден около 16:20 часа на 27 декември в 02 РУ-Благоевград, съобщиха от полицията.  При първоначалния оглед не са установени конкретни данни за насилствено причиняване на смъртта. За случая е уведомена Окръжна прокуратура - Благоевград. Образувано е досъдебно производство.", "date": "2019.12.30", "title": "Откриха мъртъв 58-годишен в жилището му"}
{"url": "https://www.monitor.bg:443/bg/a/view/beroe-s-nov-transferen-udar-vze-vtori-nacional-184573", "text": "Втори сериозен трансферен удар в края на 2019 г. направи баскетболният \"Берое\". Дни след като подписа с Павел Маринов, клубът обяви привличането на още един национал - Станимир Маринов. Гардът в момента води индивидуална подготовка и се възстановява от проблемите с кръста, заради които напусна бившия си френски тим \"Кемпер\", а надеждата му е скоро да бъде максимално готов за нови силни изяви на терена. \"Прогнозите са това да се случи през февруари. Запознах се с всички в \"Берое\". Чувствам се много добре и наистина се надявам максимално бързо да започнем да играем заедно. С българите се знаем отдавна, а от чужденците останах с много добри впечатления. Атмосферата е чудесна\", сподели Станимир Маринов, който на няколко пъти през годините е бил близо до подпис с водения от бившия национален селекционер Любомир Минчев тим на \"Берое\". Именно треньорът е главната причина, Маринов да се завърне в българското първенство. \"Казах на Любо Минчев, че ще играя под неговото ръководство. Причината е, че с него имаме много добри взаимоотношения и връзката треньор-играч е много силна. Надявам се, че с моето присъединяване и това на Павел Маринов ще вдигнем нивото\", добави баскетболистът. Отборът на \"Берое\" посрещна \"Черноморец\" снощи в последния мач от НБЛ за 2019 г., а след успеха си над \"Спартак\" (Плевен) в София тимът на \"Левски Лукойл\" си върна първото място в класирането. \"Сините\" надделяха с 96:77 точки и с 12-ата си победа вече имат същия актив като шампиона \"Балкан\". В игра се завърна Чавдар Костов, който бе извън терена за 6 седмици. Христо Захариев бе най-резултатен с 19 точки за \"Левски\", Брандън Йънг добави 14. За \"Спартак\" Николай Маринов завърши с 20 точки. Междувременно ръководството на Адриатическата лига обяви наказанието на женския състав на \"Берое\", който не се яви за мач в Подгорица. Старозагорки получиха служебна загуба с 0:20 и от актива им в подреждането бе отнета 1 точка, плюс глоба от 2500 евро. \"Всички са още по-амбицирани за постигане на високи резултати. Имаме да защитаваме титла, сега нещата стават малко по-трудни, но не е невъзможно\", коментира изпълнителният директор на \"Берое\" Иван Николов.", "date": "2019.12.30", "title": "\"Берое\" с нов трансферен удар,  взе втори национал"}
{"url": "https://www.monitor.bg:443/bg/a/view/d-r-veselin-gerev-prevyrnahme-praznicite-v-panair-na-potreblenieto-184523", "text": "Българинът нито почива, нито работи пълноценно, казва психиатърът в интервю за \"Монитор\" - Това по-скоро се прави от хората, които са максималисти. Обикновено когато човек приема ежедневието съвсем нормално, го оценява такова, каквото е. Когато обаче си максималист, правиш и равносметки. Тогава търсиш много повече от това, което си постигнал. В повечето случаи обвиняваш обстоятелствата за неуспехите си, а не себе си. Така че такива хора най-често правят равносметка на изминалата година. Но все пак това е минало, изтърпели сме последствията и бъдещето предстои. - Колкото и човек да си взема поука, той е склонен да допуска същите грешки. Практиката го показва, болшинството от хората не осмислят това, което им се е случило. Затова е по-добре да сме подвластни на разума, а не на емоциите си. А равносметката винаги е свързана с някаква емоция, в повечето случаи негативна. - Много по-удобно е. Едно време това се наричаше обективни обстоятелства, като субективният фактор никога не влизаше в тях. Сега още повече се засилиха тези обективни обстоятелства - като се започне с ретрограден Меркурий, петък 13 и не знам още какво ли не. Все търсим причина в нещо. Всичко това ни влияе дотолкова, доколкото сме внушаеми и сме фаталисти в нашата същност и характер. - Всъщност българинът нито работи, нито почива както трябва. Когато работи, мисли за почивка, а през ваканцията мисли за работа. Това е парадокс. Какво означава да почиваш пълноценно - затваряйки вратата на офиса, да оставим проблемите там и да не занимаваме близките си с тях. Лошото е, че в повечето случаи занимаваме близките си със служебните си неволи, мрънкаме, без да направим каквото и да било, за да подобрим качеството си на почивка и съответно на работа. - Както казах, равносметките са натоварени с емоции, а консуматорското общество е натоварено със сметки. То толкова е промило психиката на хората, че за обществото е важно материалното, ценностите са финансите и потребяването. Едва ли не празниците стават панаир на потреблението. И тогава хората се надцакват кой ще пътува до по-далечна и екзотична дестинация, кой ще си купи по-скъпа вещ, не се влага емоция в самия празник. А това е времето да се събере семейството, да се създаде празнична обстановка, да се споделят емоции и мисли. А ние обменяме финанси и се надлъгваме кой е по-по-най-. Така изпадаме в депресия, когато разберем, че някой има повече от нас. Най-голямата глупост, която човек си причинява по това време, е да се охарчи много с идеята да си купи емоция, а не да си я създаде. - Като не купуваме. Видяхте ли дори какви снимки се публикуват в социалните мрежи - софри с храна, хора, облечени като клоуни. Да видяхте някой да написа емоционално пожелание, нещо смислено. Всеки си пожелава на първо място здраве и след това много пари. Българинът се страхува най-вече за здравето си и иска да е много богат, поне за ден. Това ни се налага и от рекламите за бързо забогатяване. Всеки търси формула за това, а никой не вниква в съдържанието на важните неща. Никой не мисли за момента на споделената емоция с близките си и за радостта, че се е родил нашият Господ Бог. Онази светлина, която трябва всеки от нас да носи в душата си. - Да, събиранията на българина обикновено приличат на пиянска свада, която завършва с масов бой. Така че в повечето случаи ние не можем да разберем, че купената емоция не е истинска. И оттук отново прехвърляме моста към консуматорското общество и трябва да разберем, че психиката получава моментно удоволствие, като от наркотик, от придобитото материално. - Българинът е максималист още от самото рождение. Ние все искаме да сме началници, мениджъри... Наскоро попаднах в интересна ситуация с мои близки, на които съм кръстник на тяхното дете. Те са чужденци и споделиха, че за тях е неразбираемо защо когато у нас се роди дете, все му пожелаваме да стане директор, банкер, а не простички неща и да е щастливо. Те ми казаха, че обикновено пожелават на техните деца да станат електротехници, обущари, сладкари, пощальони - все дребни и изпълними неща. А ние си поставяме високи и неизпълними цели. Това ни депресира. Това са кулите на Дон Кихот - възприемаме живота си още от нашето детство химерно. И това ни се натрапва от самото общество. Този максимализъм, който на нас ни е генетично заложен, ни убива. Ние все искаме да сме построили най-високата сграда, да сме най-умни, с най-скъпата кола. Това е стремежът на българина и той се хвали с това. А зад тази фасада има просто празна кутия и нищо повече. Няма съдържание. Това ни кастрира емоционално. И всъщност ние правим това, за да избием комплексите си. Така искат да запълнят емоционалната празнота. И зад това стои философският въпрос какво осмисля нашия живот - преди, по време и след празниците. Отговорът е - материалните неща, които правят емоционално кастрираните хора щастливи. Но това е за кратко, а след това депресията идва след въпроса защо хората не ме възприемат с вещите ми по начина, по който искам. Специалист по психиатрия Завършва медицина във ВМИ - Пловдив Специализирал е психиатрия в психодиспансера в Пловдив, работил е като консултант към Военна болница и ДКЦ „Св. Врач” Специализирал е в Университетската клиника във Франкфурт на Майн, Германия В момента работи като психиатър на свободна практика", "date": "2019.12.30", "title": "Д-р Веселин Герев: Превърнахме празниците в панаир на потреблението"}
{"url": "https://www.monitor.bg:443/bg/a/view/bdj-naema-osem-lokomotiva-i-mashinisti-184526", "text": "Докато поднови грохналия подвижен състав БДЖ ще ползва под наем 8 локомотиви с бригадите им. Държавните железница са пуснали обществена поръчка с пет позиции за заемането на машините в деня преди Бъдни вечер, става ясно от сайта на дружеството. Поръчката обяви в интервю пред „Монитор“ изпълнителният директор на „Холдинг БДЖ“ инж. Никола Василев. Мотивът е да се запушат малките дупки в графика на движение, което е признато и в решението за наем на локомотиви. Междувременно усилията на ръководството на железниците е ремонт на собствените локомотиви, вагони и мотриси, и към придобиване на нов подвижен състав. Наемът на осемте локомотива с машинисти ще бъде за срок от шест месеца с възможност за Прогнозната стойност на обществената поръчка е 6,4 млн. лева без ДДС за година и половина. В средата на декември стана ясно, че четири от големите производители в търга за нови локомотиви на БДЖ „Бомбардие транспортейшън“ ГмбХ, ДЗЗД „Сименс Трон”, консорциум „Екселор-Е.Л.“ и ”Щадлер рейл Валенсия“ С.А. Прогнозната стойност на поръчката е 57,5 млн. лева без ДДС за доставка и поддръжка на 10 нови електрически локомотива. Планираното приключване на поръчката е до края на март 2020 г., а предполагаемата доставка на първите нови локомотиви е до 18 месеца след подписването на договора. В същото време ръководството на БДЖ подписа договора за ремонта на мотрисите „Сименс”. За пет години избраният от железниците румънски клон на френския гигант „Алстом“ първо ще обнови, а после и ще поддържа срещу 137 млн. лева 46-те мотриси на жп превозвача. Предстои да се бъде обявявена и процедурата и за или общо 4000 места, които ще обслужват средните дестинации – пътувания до 3 часа, от типа на Пловдив-Бургас, Горна Оряховица-Варна и др. Поръчката им ще бъде на стойност до 120 млн. евро или средна цена на седалка от порядъка на 25-30 000 евро. Много стари, но издържали на времето 10 електрически локомотиви на БДЖ – Шкода, също ще бъдат ремонтирани. Срещу над 20 млн. лв. с ДДС търси бързо обновяване на машините от сериите 4400 на \"Шкода\". Очаква се модернизация и на 5 броя румънски локомотиви, 46-а серия. Поръчките са част от плана на министерството на транспорта за тотално реновиране на влаковия състав на БДЖ до 2024 г., когато договорът на дружеството с държавата приключва и ще трябва да се конкурира на свободния пазар.", "date": "2019.12.30", "title": "БДЖ наема осем локомотива и машинисти"}
{"url": "https://www.monitor.bg:443/bg/a/view/nejtyn-pilchyr-brodi-v-strana-na-golemi-kotki-snimki-184504", "text": "Дивото зове! Това важи с пълна сила за Нейтън Пилчър и Саманта Дейвис, които ще водят зрителите през приключението „Страна на големи котки“. Поредицата ще стартира на 2 януари от 20 ч. по Viasat Nature и ще се разгърне в шест епизода от по 60 минути. Обективът е фокусиран върху три могъщи лъвски прайда, които обитават долината на р. Луангва и се борят в името на земята и малките си. Нейтън разказа пред „Монитор“ за живота на лъвовете, за опасностите, пред които са изправени и за снимачния процес. - Няколко години следих развитието на тези лъвове. Първоначално прайдът Холивуд властваше в района, но те изгубиха мъжките си. Тогава прайдът МК получи предимство и започна да застрашава Холивуд. За нас е чудесно, че можем да прекараме толкова дълго време с тях и да проследим динамиката, постоянните промени и това, което ги застрашава. - Всеки си мисли, че лъвовете са кралете на джунглата. И в известен смисъл на думата това е така, но точно документалните предавания показват колко уязвими са те. Малките лъвчета често биват убити от други животни или от по-големи лъвове, покосяват ги различни болести, губят се... Тяхната обстановка е сурова. От друга страна, хората започнаха да се заселват все по-близко до тях и да черпят от ресурсите им. Така земята на лъвовете става все по-малка, започват да се лутат в търсене на храна и нови места за обитаване. - Трудно е да не се привържеш. Прекарваш толкова време около тях, наблюдаваш поведението им и някои от тях израстват пред очите ти. Много е трудно, когато видиш, че лъвче се е изгубило и искаш да помогнеш, но знаеш, че не можеш да се месиш в естествената им среда. Така че да – невъзможно е да не се привържеш. - Аз не съм фен на имената. Но те получават имената си в различни резервати от изследователи, от туристически гидове и прочие. Понякога, когато прекарваме твърде дълго време с тях, и ние си ги кръщаваме. Не всички де, трудно е, когато са голяма група. Винаги има такива, които изпъкват, например с ярък цвят грива. - Аз и Сам прекарваме дълго време с тях и ги отразяваме от различни ъгли. Можем в дълбочина да разкажем истории от ежедневието им. Затова историите им малко наподобяват сапунка. - За мен винаги е много значимо да наблюдавам как някой прайд завзема друг, но всъщност невинаги е приятна гледка. Много е интересно от гледна точка на поведението им. И, разбира се, някой от най-приятните моменти са свързани с малките лъвчета. Те са много игриви. Много съм привързан към прайда Холивуд, защото ги следя от най-дълго време. И все пак ми е трудно да си избера фаворит. Най-трудно е да следиш малко лъвче, което се лута изгубено с дни. Сигурен съм, че и за Саманта това е най-тежко, тъй като тя прекарва много време с тях. Трудно е да не можеш да се намесиш и да помогнеш. Трябва да стоиш и да гледаш безпристрастно. Страхотно е! През повечето време работя с малки екипи, а да работя с някой като Сам, който има такава страст към това, е невероятно. Това прави разказването на историята много по-лесно, по-приятно и по-обширно. - Не само че снимам там отдавна, но и съм отраснал в Саваната. И давах някои насоки на Сам, но това беше двупосочна улица. Тя има страхотен поглед върху нещата, така че често тя ме насочваше. Тя е много добра и в наблюдаването на поведението на лъвовете и знаеше кое животно кое е, а при мен това е слабост. Така че като екип се допълваме един друг. - Най-голямата промяна в мащабен план, която влияе на животните, е появата на много хора. Това е опасно, защото хората и дивата природа не си взаимодействат добре. Ние трябва да намерим начини да опазим дивата природа, но и да научим хората как да живеят с животните. - Мисля, че това е страст, свързана с любовта ми към Саваната и дивата природа. Започнах да заснемам животните, за да покажа на хората същността на Саваната. А и искам да дам гласност на нуждата да обърнем внимание на живите същества там и да ги опазим. - За съжаление в момента нямам възможност да се завърна в Замбия и да започна нови снимки. Това е първата година, в която изпускам този шанс. Малко се срамувам. Но пък се надявам един ден да се завърна, защото мястото значи много за мен.", "date": "2019.12.30", "title": " Нейтън Пилчър броди в „Страна на големи котки“ (СНИМКИ)"}
{"url": "https://www.monitor.bg:443/bg/a/view/arestuvaha-pojarnikar-i-slujitel-na-ch-ez-s-narkotici-184548", "text": "В събота вечерта в Разлог полицаи арестуваха пожарникаря Иван Д. и служителя на ЧЕЗ Божидар К. в момент на сделка с около 500 г марихуана и хероин. Заедно с тях е задържано и трето лице. Пожарникарят работи по Черноморието и вероятно той е доставил наркотика в Разлог. Същата вечер са били претърсени и други адреси в Разлог. Двамата са били под наблюдение от известно време и ареста им в момент на сделката е плод на специализирана операция. В хода на акцията  полицаите са спрели лек автомобил „Фолксваген Пасат“ в района на ул.“Хан Аспарух“ в гр.Разлог, в който се намирали  тримата разложани - на 29, 31 и 37 години. При обиска у 31-годишния Иван Д. е намерена и иззета около 2,3 грама марихуана, у 37-годишния Божидар К. - около 1,3 грама марихуана, а в автомобила - около 536 грама марихуана. В помещение в сграда в гр.Разлог, ползвано от 31- годишния са открити 16 бр. полиетиленови пликчета, съдържащи общо около 37 грама хероин и около 6 бр. полиетиленови плика, съдържащи около 13 грама марихуана. При последващи претърсвания и изземвания на жилище в гр.Банско, обитавано от 33-годишен от града, у същия е намерена около 27 грама марихуана.   Разследващите полицаи продължават на нищят случая под наблюдението на Районна прокуратура - Разлог. Образувано е досъдебно производство.", "date": "2019.12.30", "title": "Арестуваха пожарникар и служител на ЧЕЗ с наркотици (ОБНОВЕНА)"}
{"url": "https://www.monitor.bg:443/bg/a/view/karanikolov-sledvashtite-20-dni-shte-sa-naj-tejki-za-pernik-184549", "text": "\"Най тежкият период за Перник ще е в следващите 20 дни\". Това заяви пред бТВ министърът на икономиката Емил Караниколов, който от сутринта е в миньорския град. Аварийният план за справяне с водната криза стартира днес с полагането на нови тръби по алтернативно трасе, което ще доведе вода до града. То ще е дълго близо километър и ще се финансира от държата с над 2 млн. лв. Започва и процедура за подмяната на 70 км водопровод в града, както и ремонт на пречиствателната станция. „Все още не е достигнат мъртвия обем на язовир „Студена“, съобщи Караниколов. Той обаче допълни, че от необходимите 10 млн.кубика, в чашата на язовира има само 2,6 млн.кубика вода. „Проблемът е по-сложен и трябва да се търси генерално решение“, каза Караниколов. Той уточни, че ВиК инфраструктурата е в „ужасно състояние“ и се губи почти една трета от водата. Ремонтът на пречиствателната станция пък се налага, защото тя е изградена през 1954 г. и досега не е била реновирана. По повод проучванията за възможността да се докара вода от карстовите пещери на Витоша, министърът коментира, че като се търси решение за Перник не трябва да се нарушава екосистемата и много внимателно да се действа.", "date": "2019.12.30", "title": "Караниколов: Следващите 20 дни ще са най-тежки за Перник"}
{"url": "https://www.monitor.bg:443/bg/a/view/sa-sht-s-defanzivni-udari-sreshtu-irak-i-sirija-184552", "text": "Американската армия е нанесла \"прецизни дефанзивни удари\" в Ирак и Сирия срещу милицията Катаиб Хезбола, съобщиха американски източници, цитирани от Ройтерс. В изявление на Пентагона се казва, че са атакувани три обекта на подкрепяната от Иран шиитска милиция в Ирак и два в Сирия. В отговор на многократните атаки на Катаиб Хезбола срещу иракски бази, в които са разположени коалиционните сили от \"Операция непоколебима решимост\" (Operation Inherent Resolve), американските сили нанесоха прецизни дефанзивни удари, които ще ограничат способността на Катаиб Хезбола да провежда повече атаки в бъдеще срещу коалиционните сили, заяви говорителят на Пентагона Джонатан Хофман. Атакуваните обекти включвали складове за оръжия, командни центрове и контролни пунктове, които Катаиб Хезбола използва, за да планира и извършва атаки срещу коалиционните сили, каза Хофман. При трите удара срещу обектите в Ирак са убити 4-ма бойци на шиитската милиция, а 30 са ранени, се казва в съобщение на иракското военно командване. Според телевизионния канал \"Ал Хадас\", цитиран от ТАСС, сред убитите при атаката срещу щаба на Катаиб Хезбола край град Каим на границата със Сирия е един от командирите на групировката Абу Али ал Хазали. Иракски източници, цитирани от ДПА, съобщиха и за въздушен удар по щаба на т.нар. \"Бригада 45\" в западната иракска провинция Анбар, при която били ранени убити 13 бойци на мощната шиитска групировка Ал Хашд аш Шааби, включително бригаден командир, а други 30 били ранени. Ударите били нанесени с безпилотни летателни апарати. Катаиб Хезбола се подчинява на общо командване на шиитските формирования Ал Хашд аш Шааби, които се сражаваха на страната на иракската армия и дадоха принос в разгрома на терористичната групировка \"Ислямска държава\". Преди няколко дни държавният секретар на САЩ Майк Помпейо обвини подкрепяни от Иран сили за серията от атаки срещу бази в Ирак и предупреди Иран, че на всяка атака от Техеран или негови протежета, която навреди на американци или техни съюзници, \"ще бъде отговорено по решителен начин от САЩ\". Американски цивилен подизпълнител бе убит в петък при ракетна атака срещу иракска база близо до Киркук, в която според американски представители е замесена групировката Катаиб Хезбола. В понеделник министърът на отбраната на САЩ Марк Еспър нарече въздушните удари успех. Той не изключи възможността, ако се наложи, да бъдат предприети и други действия, за да не се допусне тези формирования да предприемат враждебни действия срещу САЩ, предаде Франс прес. Според телевизия \"Ас Сумария\" при обстрела на базата на \"Катаиб Хизбула\" в Каим, Ирак, са загинали 25 шиитски бойци, а 38 са били ранени, предаде ТАСС. Според други източници при петте удара са загинали 19 души. Държавният секретар на САЩ Майк Помпейо каза за ударите, че те са послание, че САЩ няма да търпят действия на Иран, които застрашават живота на американски граждани, съобщи Асошиейтед прес. След операцията Помпейо, Еспър и генерал Марк Мили, председател на Съвета на началник-щабовете на въоръжените сили на САЩ, заминаха за Палм бийч, Флорида, за да информират президента Доналд Тръмп. В кратко изявление за журналисти, дадено от резиденцията на Тръмп \"Мар а лаго\", Еспър каза, че с Тръмп са обсъждани \"и други възможности\" да се отговори на Иран.", "date": "2019.12.30", "title": "САЩ с дефанзивни удари срещу Ирак и Сирия"}
{"url": "https://www.monitor.bg:443/bg/a/view/zatvor-za-syzdatelja-na-gmo-bebetata-184551", "text": "Съдът в китайския град Шенчжън, провинция Гуандун, постанови присъда от три години затвор за китайския учен Хъ Цзянкуей, създал първите в света \"генно редактирани\" бебета, съобщи Ройтерс, като се позова на агенция Синхуа. Ученият е осъден на затвор и глоба от 3 милиона юана (430 000 долара) за извършване на незаконен експеримент с раждането на близнаци от генномодифицирани ембриони, се казва в решението на съда. Пред ноември 2018 г. Хъ Цзянкуей съобщи, че е използвал технология за генно редактиране, известна като CRISPR-Cas9, за да промени гените на ембриони на две родени същия месец близначки. Новината предизвика бурни реакции и дебати в Китай и по света за етичността на генното редактиране. Заедно с Хъ Цзянкуей са осъдени още двама изследователи. Чжан Жънли е с присъда от две години затвор и глоба от 1 млн. юана, а Цин Цзинчжоу е осъден на 18 месеца затвор, но с две години отлагане на изпълнението, и глоба от 500 000 юана. Според Синхуа в резултат на изследванията и експериментите на Хъ Цзянкуей са родени три генномодифицирани бебета. През януари тази година китайските власти потвърдиха, че втора жена е бременна с дете с променена ДНК, но раждането му не беше потвърдено.  ", "date": "2019.12.30", "title": "Затвор за създателя на ГМО бебетата"}
{"url": "https://www.monitor.bg:443/bg/a/view/minimum-tri-bona-chista-zaplata-za-ipoteka-ot-150-hil-evro-184528", "text": "Поне 3000 лева чиста заплата и никакви други кредити не трябва да има човек, за да си позволи да изтегли ипотечен кредит от 150 бона в евро, със срок на изплащане от 25 години. За 200-хиляден заем заплатата отива над 4500 лв. За жилищен кредит от 100 000 евро, чистото възнаграждение, получавано от сключилия договора за ипотеката трябва да е не по-малко от два бона. Това обясни за „Монитор” кредитният консултант Тихомир Тошев. „Сключването на ипотека с След като със закон премахнаха таксите за предсрочно погасяване, клиентите на банките започнаха да сключват договори с по-дълъг срок, заради по-малките месечни вноски. Периодично обаче, когато имат възможност от спестени пари, бонуси, получено наследство, те погасяват предсрочно част от сумата. Най-често се прави в края на годината. Обикновено те не искат намаляване на вноската, а скъсяване на времето на договора. Така постепенно те изплащат кредита за 10-12 години или два пъти по-бързо от крайния срок”, казва Тошев. Експертът цитира случай на клиенти, взели преди 7 години ипотека с почти тройно по-голям срок на погасяване, която вече са изплатили и сега търсят друг кредит, за да си купят втори имот. Следват ги групите от 40 до 55 години и тези от 20 до 30 години. Най-малко се престрашават да теглят, а и по-трудно ги одобряват хората над 55 години. Повечето получатели на ипотеки успяват по-рано да си изплатят ипотечните кредити. Над от половината клиенти в големите градове го правят почти безпроблемно. Най-често това се случва при хората между 30 и 40-годишна възраст, които са и най-активните на пазара на жилищните заеми”, смята още Тошев. По информация от един от сайтовете за кредитни съвети в момента месечната вноска за изплащане на 25-годишен ипотечен заем от 300 000 лв. със срок на погасяване 25 години е минимум около 1400 лв. Общата внесена сума изплатена банката по лихви и главницата за периода е над 409 100 кинта. Като най-ниският годишен процент на разходите (ГПР) в момента се предлага от една от банките е 2,65%. Въпросният трезор поставя Едното от най-важните е заплатата на кредитополучателя да се превежда по сметка в съответната банка, а другото - осигурителният доход да е над 1500 лв. Най-високо ГПР от почти 7% предлага друга банка, като и тук има условие кандидатът за жилищен кредит да се осигурява на поне 1400 лв. Месечната вноска е 1923,75 лв., а изцяло изплатената сума за ипотечен заем от 300 000 лв. излиза над 627 500 кинта за периода за изплащане обхващащ четвърт век.", "date": "2019.12.30", "title": "Минимум три бона чиста заплата за ипотека от 150 хил. евро"}
{"url": "https://www.monitor.bg:443/bg/a/view/roditeli-na-bebeta-s-anomalii-sybirat-pari-za-anesteziolozi-184539", "text": "Има реален риск операциите на бебета с деформации и лицеви аномалии да спрат. Това предупредиха от Асоциация „Лицеви аномалии“. Проблемът е заради унизително ниското заплащане на лекарите, уточняват от там. За да осигурят анестезиолози, родители са принудени да събират пари и да търсят спонсорства, за да доплатят на специалистите. В Отделението по пластично-възстановителна хирургия за деца в Университетската болница „Св. Георги“ в Пловдив се лекуват 90% от пациентите с вродени лицеви аномалии в България. Към момента заплащането от страна на Националната здравноосигурителна каса става по две клинични пътеки (КП) за осигуряване на хирургичното лечение: КП 230 на стойност 900 лв. и КП 236 на стойност 1700 лв. за при по-големи деца и възрастни. Въпросните пътеки обаче не се отнасят до новородените и децата до една годинка получават първично лечение, то се плаща по нископлатената клинична пътека. След като от стойността й лечебното заведение задели сумите за присъщите разходи, за заплащане на труда на екипа – оператор, анестезиолог, медицински сестри и санитари, от всяка клинична пътека остават под 20% от нейната стойност. Хирургията за новородени е особено рискова и когато няма достатъчно материални стимули, специално за анестезиолозите, работещи с кърмачета и новородени, изпадаме в риск това лечение да спре да се осъществява, подчертават от Асоциацията на родителите на деца с лицеви аномалии. В единствения специализиран център в Пловдив подчертават родителите. От там обясниха, че до момента са успявали да осигурят средства за двама детски анестезиолози, на които за тази дейност са плащали по 100 лв. за труда им по време на операция. За сравнение заплащането на труда на анестезиолога при хирургия за новородени с други аномалии в детската хирургия е между 400 и 500 лв. на анестезия. Там стойностите на клиничните пътеки при сходна патология са между 4000 и 5000 лева. От асоциацията настояват да бъде създадена отделна клинична пътека или да има подраздел на КП 230 за хирургия за новородени с лицеви аномалии или вродени лицеви тумори специално за деца на възраст до 1 година, като стойността й да бъде не по-малка от 4000 лева. Годишно в България се раждат около 80 бебета с лицеви аномалии, които имат нужда от хирургична интервенция. „Първичното лечение при тази патология трябва да бъде проведена през първата година от живота им. Именно инвестицията в ранното им детство, включително медицинската интервенция, ще спести много разходи на социалната политика, здравеопазването и за интегрирането на децата в образователната система“, коментира Жана Ангелова, председател на асоциацията.", "date": "2019.12.30", "title": "Родители на бебета с аномалии събират пари за анестезиолози"}
{"url": "https://www.monitor.bg:443/bg/a/view/snjag-prodyljava-da-vali-predi-objad-posle-oblacite-se-otdrypvat-184547", "text": "Сняг ще вали преди обяд, но той постепенно ще спре, а в следобедните часове и облачността от запад ще започне да се разкъсва и намалява, съобщават от НИМХ за „Фокус”. Ще духа умерен, в Източна България и силен северен вятър. Максималните температури ще са между 0° и 5°, в София 0° - 1°. Над Черноморието ще преобладава облачно и ветровито време. На места ще има слаби превалявания от дъжд и мокър сняг. Вятърът ще бъде силен от север. Максималните температури ще са между 3° и 8°. Температурата на морската вода е 10-12°. Вълнението на морето ще се усили и ще бъде 4-5 бала. Над планините през по-голямата част от деня ще е предимно облачно и ще превалява сняг. След обяд валежите ще спират и облачността над масивите от Западна България ще се разкъса. Ще духа силен североизточен вятър. Максималната температура на 1200 метра ще е около минус 3°, на 2000 метра – около минус 9°.", "date": "2019.12.30", "title": "Сняг продължава да вали преди обяд, после облаците се отдръпват"}
{"url": "https://www.monitor.bg:443/bg/a/view/vtorijat-sezon-na-mandaloriecyt-idva-prez-esenta-na-2020-g-184522", "text": "Още преди старта на първите епизоди на „Мандалориецът“ създатели и фенове знаеха, че сериалът, вдъхновен от „Междузвездни войни“, ще продължи да съществува и за следващи сезони. Удължаването на „живота“ на продукцията вече е официално, като нейният идеен двигател Джон Фавро обяви, че новата порция серии ще направи премиерата си през есента на 2020 г. Подробности около втория сезон се пазят в тайна. Въпреки това Фавро разкри чрез снимка, че сюжетът най-вероятно ще гравитира около създанията, наподобяващи кръстоска между прасе и гущер, които пазеха Джаба Хътянина в първите филми от галактическата сага. Новината идва броени дни, след като бе излъчен и последният епизод от първия сезон на „Мандалориецът“. С участие в продукцията се разписват Педро Паскал, Джина Карано, Карл Уедърс и др. На най-голям интерес обаче се радва младият Йода, който в сериала е едва на 50 години, или иначе казано наподобява по-скоро бебе. „Всички са бесни, че все още няма мърчандайз за героя. Всички искат плюшено бебе Йода. Мисля, че беше добро решение пускането на играчки да се задържи във времето, за да може фокусът да бъде поставен върху историята на сериала“, коментира неотдавна режисьорът на сериала Брайс Далас Хауърд.", "date": "2019.12.30", "title": "Вторият сезон на „Мандалориецът“ идва през есента на 2020 г."}
{"url": "https://www.monitor.bg:443/bg/a/view/borisov-26-godini-pernik-e-upravljavan-ot-bsp-i-samo-4-ot-gerb-video-184554", "text": "„Като разбрах как са приватизирани тук всичките заводи. Защото вчера твоята шефка вчера искаше да търси отговорност, а през тези години – 26 години градът е управляван от БСП, 4 от ГЕРБ\". Това заяви премиерът Бойко Борисов, който отиде в Перник за заседанието на кризисния щаб. С думите си за „шефката“ на кмета на Перник Станислав Владимиров Борисов визира председателя на БСП Корнелия Нинова, която също посети вчера миньорския град и заяви, че ще се срещне с главния прокурор Иван Гешев, за да разбере докъде е стигнало разследването и има ли виновни за водната криза. \"Хубаво е да се търси отговорност от 90-та година какво се е случвало индустриалната зона в Перник. Благодаря на кмета, че с министър Караниколов, Нанков, полицията и пожарната, работят като един екип, като изключим вчерашното присъствие на председателката Нинова\", написа във фейсбук профила си Борисов. \"Нашият интерес е да решим тази криза по най-добрия начин. Не знам какви връзки трябва да имаш, за да назидаваш главния прокурор, но може други истини да излязат. Искам да се провери как е приватизиран ТЕЦ-а. Правят дълг през една фирма за извозване на земни маси, тя поема целия ТЕЦ и го взима без пари. Държавата не се явява на съд тогава. Много интересни работи, госпожа Нинова хубаво ми даде тон\", допълва премиерът.. В Перник очакваха Борисов икономическият министър Емил Караниколов, зам.-регионалният министър Николай Нанков и кметът Станислав Владимиров. Премиерът и министрите посетиха трасето на новия водопровод и водната станция на града. Днес до премиера ще бъде входирано искане за отпускане на средства по три мерки за преодоляване на кризата в миньорския град изграждане на алтернативно трасе за вода до града, ремонт на пречиствателната станция и ремонт на водопреносната мрежа в града.", "date": "2019.12.30", "title": "Борисов: 26 години Перник е управляван от БСП и само 4 от ГЕРБ (ВИДЕО)"}
