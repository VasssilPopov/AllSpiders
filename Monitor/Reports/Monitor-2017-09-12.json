{"url": "http://www.monitor.bg/a/view/18781-%D0%9C%D0%B8%D0%BD%D0%B8%D1%83%D1%80%D0%B0%D0%B3%D0%B0%D0%BD-%D1%83%D0%B4%D0%B0%D1%80%D0%B8-%D0%A1%D0%BB%D1%8A%D0%BD%D1%87%D0%B5%D0%B2-%D0%B1%D1%80%D1%8F%D0%B3/", "text": "\n                    Миниураган връхлетя Слънчев бряг, съобщи \"Флагман\", позовавайки се на свидетели, които са изпратили и снимки. Кадрите са направени на плажа пред хотел \"Еврика\", а според очевидци циклонът е продължил не повече от 60 секунди. Най-сериозни са щетите по плажната ивица. Над 90 чадъра са напълно унищожени, има счупени и шезлонги.\n\n\"Стана много бързо, но изглеждаше страшно. Премина през плажа за секунди и завихряше всичко със себе си. Чувахме само как пукат стойките на чадърите и шезлонгите. Няма пострадали, защото хората го видяха и бързо се изнесоха\", разказаха свидетели.\n                    ", "date": "2017.09.12", "title": "Миниураган удари Слънчев бряг "}
{"url": "http://www.monitor.bg/a/view/36233-%D0%91%D0%BE%D0%B1%D1%82%D0%B5%D0%B9%D0%BB%D1%8A%D1%82-%D0%9C%D0%BE%D0%BD-%D0%B2%D0%BB%D0%B8%D0%B7%D0%B0-%D0%B2-%D0%BA%D0%BB%D0%B0%D1%81-%D1%81-%D0%BF%D1%8A%D1%80%D0%B2%D0%BE%D0%BB%D0%B0%D1%86%D0%B8-%D0%BD%D0%B0-15-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8/", "text": "\n                    Рунтава госпожица на четири лапи ще свали стреса от първолаците в пловдивското училище „Св. Патриарх Евтимий” на 15 септември. Бобтейлът Мон е избрал това училище, за да влезе в класната стая с най-малките, да ги успокои и зарази с добро настроение и любов. Цялото име на домашния любимец на Велислава Костадинова е Мадам Фльор де Мон Шмитфилд Беар. Вдъхновението за името идва от „Тримата мускетари“ на Александър Дюма, казва Костадинова и припомня, че красивото куче е шампион и Гранд шампион на България, Сърбия, Гърция, Македония и Румъния.\n\nДве поредни години Мадам Фльор де Мон Шмитфилд Беар е печелила квалификация за престижното състезание Crufts. Печели първо място в клас интермедиа на Световното първенство в Милано 2015 г. Първо място и най- добро куче на националната изложба в гр. Първомай 2016. През 2017 участва в Парада на Шампионите в гр. Първомай, там тя получи медал от кмета на Първомай за състезателните си постижения и заслугите към човешкото общество. „Мон ще раздава своята любов и ще предизвиква много усмивки сред първокласниците в този важен за тях ден”, казва още собственичката на кучето. Четириногата госпожица се ангажира с добри каузи: посещава често детската  онкохематология към УМБАЛ „ Св. Георги” - гр. Пловдив, дом за хора с физически увреждания; среща се с деца от центрове за временно настаняване, с ученици от ОУ „Яне Сандански ”- гр. Пловдив.\n                    ", "date": "2017.09.12", "title": "Бобтейлът Мон влиза в клас с първолаци на 15 септември"}
{"url": "http://www.monitor.bg/a/view/38670-%D0%9A%D0%BE%D0%BD%D1%82%D1%80%D0%BE%D0%BB%D1%8C%D0%BE%D1%80-%D1%81%D0%B2%D0%B0%D0%BB%D0%B8%D0%BB-%D1%8F%D0%BF%D0%BE%D0%BD%D1%81%D0%BA%D0%B8-%D1%82%D1%83%D1%80%D0%B8%D1%81%D1%82-%D0%BE%D1%82-%D1%82%D1%80%D0%B0%D0%BC%D0%B2%D0%B0%D0%B9-%D0%B7%D0%B0%D1%80%D0%B0%D0%B4%D0%B8-%D0%BD%D0%B5%D0%BF%D1%80%D0%BE%D0%B4%D1%83%D0%BF%D1%87%D0%B5%D0%BD-%D0%B1%D0%B8%D0%BB%D0%B5%D1%82/", "text": "\n                     \n\nКонтрольор е свалил японски турист от трамвай в столицата заради неперфориран билет. Случката, разиграла се в трамвай по линия №5 в събота, възмути стотици хора в социалните мрежи след пост на очевидец, съобщи Нова ТВ.\n\n„Пред мен беше седнал японец, държеше билетче в ръка\", разказва Дочка Андреева, която става свидетел на свалянето на туриста от превозното средство. Билетчето на чужденеца обаче не било перфорирано. Тогава в трамвая се качил контрольор, поискал билета на японеца и той го дал. След това проверяващият редовността на пътниците показал на японеца, че трябва да слезе. Докато слизали, Дочка попитала какъв е проблемът и получила отговор - неперфориран билет.\n\nРъководителят на „Контрол по редовността на пътниците” в Центъра за градска мобилност Алексей Фикинчев уточни, че туристът не е бил глобен, а контрольорът го е пуснал да си върви. На въпрос дали в подобна ситуация съответният контрольор може просто да продупчи билета на чужденеца, който не знае за правилата у нас, Фикинчев отговори утвърдително. \"По принцип да и такъв е съветът към всички контрольори\", каза той.\n                    ", "date": "2017.09.12", "title": "Контрольор свалил японски турист от трамвай заради непродупчен билет"}
{"url": "http://www.monitor.bg/a/view/19344-%D0%91%D1%8A%D0%BB%D0%B3%D0%B0%D1%80%D0%B8-%D0%BD%D0%B0%D0%BF%D0%B8%D1%80%D0%B0%D1%82-%D0%B4%D0%B0-%D1%81%D0%B5-%D0%B6%D0%B5%D0%BD%D1%8F%D1%82-%D0%B7%D0%B0-%D0%BA%D0%B5%D0%BD%D0%B8%D0%B9%D0%BA%D0%B8/", "text": "8 пъти скочили браковете с кенийки\n                    \n\n\n                    ", "date": "2017.09.12", "title": "Българските мъже луднаха по африканки"}
{"url": "http://www.monitor.bg/a/view/56510-%D0%9E%D1%82%D0%BB%D0%BE%D0%B6%D0%B8%D1%85%D0%B0-%D1%82%D1%8A%D1%80%D0%B3%D0%B0-%D0%B7%D0%B0-%D0%BA%D0%BC%D0%B5%D1%82%D1%81%D1%82%D0%B2%D0%BE-%D0%B8-%D1%87%D0%B8%D1%82%D0%B0%D0%BB%D0%B8%D1%89%D0%B5/", "text": " Общината в Мизия е превела първата погасителна вноска за огромния си борч към НАП\n                    Бунтовете в две врачански села се отлагат засега. Жителите на Софрониево и Крушовица се отказаха от живите вериги, с които да блокират трафика за АЕЦ „Козлодуй”, защото общината в Мизия е превела първата погасителна вноска от 271 000 за огромния си дълг към НАП. Приходната агенция пък от своя страна е отменила насрочения за 14 септември търг за сградата на кметството в Софрониево, на читалището в Крушовица и на десет апартамента в Мизия. От администрацията в общинския център са се ангажирали, че борчът ще бъде изцяло изплатен с вноски в същия размер през следващите четири месеца.\n\nДо скандалната ситуация за разпродажба на двете обществени сгради и общинските жилища се стигна, след кметът на Мизия Виолин Крушовенски тихомълком ги заложил още през 2014 година, заради дългове на общината към НАП. При това той е ипотекирал сградите без решение на местния парламент. Това наложи на извънредна сесия през август местният парламент да излезе с решение градоначалникът Крушовенски да изтегли до 2 милиона лева заем, с който да погаси дълга към НАП.\n\n \n                    ", "date": "2017.09.12", "title": " Отложиха търга за кметство и читалище  "}
{"url": "http://www.monitor.bg/a/view/59661-%D0%92%D1%81%D0%B5%D0%BA%D0%B8-%D0%B4%D0%B5%D1%81%D0%B5%D1%82%D0%B8-%D1%88%D0%B5%D1%84-%D1%89%D0%B5-%D0%BD%D0%B0%D0%B5%D0%BC%D0%B0-%D0%BD%D0%BE%D0%B2%D0%B8-%D1%81%D0%BB%D1%83%D0%B6%D0%B8%D1%82%D0%B5%D0%BB%D0%B8/", "text": "  Строители, миньори и застрахователи ще са най-търсените кадри \n                    Всеки десети работодател смята да наема нови служители до края на годината. Това показва проучване на „Менпауър“ за намеренията на 620 фирми да наемат нови кадри през последното тримесечие на годината. „Пазарът на труда продължава да показва стабилен растеж. Перспективите за наемане на нови служители през четвъртото тримесечие са най-силните в последните 7 години“ заяви управляващият директор на „Менпауър“ за България Надя Василева.\n\nДанните показват, че най-голямо търсене на кадри ще има в сферата на строителството, където всеки пети шеф планира да увеличи подчинените си в следващите 3 месеца. За сравнение със същият период на миналата година едва 14 на сто от строителните фирми са смятали да наемат нови хора. До края на годината 20% от работодателите в сектор „Минно дело“ също ще раздуят щата си. Една от десет финансови и застрахователни компании също възнамеряват да увеличат служителите си.\n\nВ края на годината най-слабо търсени ще са сервитьорите и продавачите защото само един от десет работодателите в тези сфери имат намерение да наемат нови хора.\n\nПловдивските работодатели ще са най-щедри с назначенията в последните месеци на 2017 г. В града под тепетата 18 на сто от фирмите ще се оглеждат за нови подчинени, докато в София щата ще раздуват 12% от компаниите.\n\nПроучванията показват, че най-трудно се намират работници с опит в сферата на производството. „Работодателите все по-често казват, че имат огромни трудности да намерят квалифицирани кандидати, особено работници, които или липсват, или предпочитат да намерят работа в чужбина обясни още Василева. \n                    ", "date": "2017.09.12", "title": "Всеки десети шеф ще  наема нови служители "}
{"url": "http://www.monitor.bg/a/view/87790-%D0%9D%D0%B0%D0%B4-40-%D0%BE%D1%82-%D0%B1%D1%8A%D0%BB%D0%B3%D0%B0%D1%80%D0%B8%D1%82%D0%B5-%D0%BF%D1%8A%D1%82%D1%83%D0%B2%D0%B0%D1%82-%D0%B4%D0%BE-%D0%BE%D1%84%D0%B8%D1%81%D0%B0-%D1%81-%D0%BA%D0%BE%D0%BB%D0%B0/", "text": "Всеки втори споделя автомобил с непознат, за да спести пари \n                    41.8% от българите, които живеят в град с над 25 000 жители, ходят на работа с кола. Това показва проучване на Министерството на околната среда и водите (МОСВ) за нагласите на нашенците за интелигентната мобилност. Оказва се, че столицата е на първо място в Европа по брой автомобили на глава от населението. В един автомобил в София се возят средно 1,1 човека, показват данни на Столична община.Пеша до офиса се придвижват едва 18 на сто от нашенците. „Данните показват, че в свободното си време 34% от хората ходят пеша“, обясни координаторът на проучването Ася Моллова.Оказва се, всеки втори българин е пътувал поне веднъж с така нареченото „споделено пътуване“.Според експертите обаче големият дял се дължи на факта, че част от хората приемат пътуването на стоп като споделено. Анкетираните 800 граждани са категорични, че най-голямото предимство на пътуването с непознат е спестяването на пари и намаляването на автомобилите на пътя.Както „Монитор“ писа, над 100 000 българи вече са използвали споделеното пътуване пред традиционният обществен транспорт.Под паравана на „споделено пътуване” обаче действат и не малко нелегални превозвачи, чиято цел е да печелят, а не да си намалят разходите да пътуване. Те все повече предлагат услугите си във фейсбук групите и онлайн платформите за подобен тип превоз.За разлика от незаконните маршрутки при пътуването с „приятел” се делят само разходите за гориво, без шофьорът да иска да спечели от пътниците си, като това е широко разпространена практика в цяла Европа.Основни направления, по които се предлага алтернативният транспорт, са от столицата към Бургас, Варна и Пловдив.Най-популярният начин за намиране, предлагане и уговаряне на „приятелските” пътувания е социалната мрежа. В затворените групи на пътуващите членуват десетки хиляди, като най-големи са тези с направление Бургас - близо 30 000, следвани от Пловдив – с около 22 000 потребители.Най-търсените международни дестинации са Германия, както и Турция и Румъния.За да не попаднат под ударите на закона, споделените превозвачи не трябва да набират пътници от спирки на автобусите. Освен това поставят условието, че нито една от страните не трябва да цели финансова изгода.Споделеното пътуване може да ни излезе с до 50% по-евтино, сочат сметките. Транспорт от столицата до Варна или Бургас например може да се намери за 15-20 лв. За сравнение цената на билета с автобус до Варна е 32 лв, а с бърз влак в първа класа близо 30 лв. Друга търсена дестинация е София-Пловдив. Споделеното пътуване до града на тепетата може да ни струва от 6 до 8 лв., докато релсовия и автобусен превоз са с цена около 14 лв.Сред топдестинациите за споделено пътуване са Русе, Плевен и Стара Загора. При дамите стои въпросът с какви хора ще пътуват и дали това не е една авантюра с неизвестни последици. Заради това Мария Костова, която е студентка в София, често пътува в група свои приятели, като ангажират всички свободни места в колата.\n                    ", "date": "2017.09.12", "title": "Над 40% от българите пътуват до офиса с кола "}
{"url": "http://www.monitor.bg/a/view/44087-%D0%9F%D1%8A%D1%80%D0%B2%D0%BE%D0%BB%D0%B0%D1%86%D0%B8-%D0%B7%D0%B0-7-%D1%83%D1%87%D0%B8%D0%BB%D0%B8%D1%89%D0%B0-%D0%B8%D0%B7%D1%82%D0%B5%D0%BA%D0%BB%D0%B8-%D0%B7%D0%B0%D0%B4-%D0%B3%D1%80%D0%B0%D0%BD%D0%B8%D1%86%D0%B0/", "text": "Около 12 200 се очаква да са най-малките ученици в София \n                    Близо 9 млн. лв. е сумата, с която просветното министерство подкрепя 328 неделни училища за учебната 2017 – 2018 година, отчетоха още от МОН. 6695 българчета, родени през 2010 година, които тази година би трябвало да постъпят в първи клас, са извън страната ни. Числото е сравнимо с броя на учениците, които могат да напълнят седем големи училища у нас.Общо 82 160 са българчетата, родени преди седем години. Като се извадят тези, за които ГРАО посочва настоящ адрес в чужбина, остават 75 465. Това съобщиха за „Монитор“ от Министерството на образованието и науката, позовавайки се на прогнозни данни на дирекцията за гражданска регистрация. Миграцията е проблем на икономиката и цялото общество, който рефлектира и в училище, коментира шефката на Регионалното управление по образование в София Ваня Кастрева. \n\n\n                    ", "date": "2017.09.12", "title": "Ученици колкото Свищов в БГ школата зад граница"}
{"url": "http://www.monitor.bg/a/view/84892-%D0%A2%D1%83%D1%80%D0%B8%D1%81%D1%82%D0%B8-%D1%81%D0%B5-%D0%B6%D0%B0%D0%BB%D1%8F%D1%82-%D0%BE%D1%82-%D1%81%D1%82%D1%83%D0%B4%D0%B5%D0%BD%D0%BE-%D0%BC%D0%BE%D1%80%D0%B5-%D0%B8-%D0%B2%D1%8A%D0%B7%D0%B3%D0%BB%D0%B0%D0%B2%D0%BD%D0%B8%D1%86%D0%B8-%D0%B1%D0%B5%D0%B7-%D0%BC%D0%B5%D0%BC%D0%BE%D1%80%D0%B8-%D0%BF%D1%8F%D0%BD%D0%B0/", "text": "Средно по Е2,5 млн. обезщетение на всеки британски турист изплащат бг хотелиери\n                    Туристи масово се жалват от липса на обещаните възглавници от мемори пяна, скърцащи матраци, студено море, лошо време и намусени камериерки. Това са само част от жалбите на туристи, почивали по нашето Черноморие през сезон 2017, сочи статистиката на Комисията за защита на потребителите (КЗП). В списъка на капризните летовници попадат беден асортимент от напитки в минибара и гранясали фъстъци.\n\nПо 120 жалби на ден получава във виртуалната си приемна Комисията за защита на потребителите\n\n\n\n\n\nНад 2500 проверки в търговски и туристически обекти по Черноморието е извършила Комисията за защита на потребителите от началото на летния сезон. Съставени са близо 200 акта за нарушения, като основното е несъвпадение между обещаното и предоставеното в заведения и хотели.\n\nИма и оплаквания от неизрядни отношения между търговци, които могат да повлияят на почивката на потребителите. От КЗП припомнят, че при един от сериозните случаи тази година 210 нашенци, платили за хотел, трябваше да останат под звездите заради неуредени сметки с туроператорската компания. След намесата на институциите туристите са получили ключове за стаите си.\n\nСпоред собствениците на хотели обаче обаче оплакванията са се превърнали в бизнес, който се развива с все по-бързи темпове. Чужди туристи – предимно от Великобритания и Германия, измислят всевъзможни причини , за да недоволстват.\n\nСпоред хотелиерите обаче чрез жалбите туристите искат просто да си възстановят част от дадените за почивката пари. БГ туроператори и хотелиери отчитат щети за милиони. Данните показват, че в края на лятото хотелиерите ще трябва да върна\n\n\n\n\n\nлошо обслужване или други причини. Общата сума на изплатените обезщетения заради жалби за сезон 2017 вероятно ще надхвърли 13 млн. евро, съобщи Нова тв, като се позова на туроператори.\n                    ", "date": "2017.09.12", "title": "Туристи се жалят от студено море и възглавници без мемори пяна "}
{"url": "http://www.monitor.bg/a/view/20475-%D0%A1%D1%8A%D0%B4%D1%8A%D1%82-%D1%80%D0%B5%D1%88%D0%B0%D0%B2%D0%B0-%D0%B4%D0%B0-%D0%BE%D1%81%D1%82%D0%B0%D0%BD%D0%B5-%D0%9B%D0%B0%D0%B7%D0%B0%D1%80-%D0%92%D0%BB%D0%B0%D0%B9%D0%BA%D0%BE%D0%B2-%D0%BF%D0%BE%D0%B4-%D0%B4%D0%BE%D0%BC%D0%B0%D1%88%D0%B5%D0%BD-%D0%B0%D1%80%D0%B5%D1%81%D1%82/", "text": "\n                    Окръжният съд в Пазарджик ще заседава днес по делото за промяна на мярката на Лазар Влайков, който е привлечен като обвиняем за това, че на 31 август срещу 1 септември 2017 г., в село Виноградец, при държане на огнестрелно оръжие не е взел необходимите мерки за сигурност, предоставил е оръжието на дете, в резултат на което е последвала смъртта на Наско Тонкев. Това съобщи Елвира Панкова, адвокат на Влайков пред \"Фокус\". В момента Лазар Влайков е с мярка „домашен арест“ след решение на Районния съд в Пазарджик. Адвокат Панкова уточни, че няма да обжалва наложената му постоянна мярка.  \n                    ", "date": "2017.09.12", "title": "Съдът решава да остане ли Лазар Влайков под домашен арест"}
{"url": "http://www.monitor.bg/a/view/73736-%D0%96%D0%B0%D0%BD%D0%B4%D0%B0%D1%80%D0%BC%D0%B5%D1%80%D0%B8%D1%8F-%D0%BF%D0%B0%D0%B7%D0%B8-%D0%B3%D1%80%D0%BE%D0%B7%D0%B4%D0%B5%D1%82%D0%BE-%D0%B2-%D0%BF%D0%B0%D0%B7%D0%B0%D1%80%D0%B4%D0%B6%D0%B8%D1%88%D0%BA%D0%BE/", "text": "\n                    Екипи на специализираното зонално управление“ Жандармерия“  в Пловдив са поели охраната на лозовите насаждения в района на общините Септември и Белово. Те ще патрулират съвместно с колегите си от Районното управление на полицията в Септември, уточни говорителят на Областната дирекция на МВР в Пазарджик Мирослав Стоянов. Допълнителните мерки за опазване на селскостопанската продукция ще бъдат осъществени до пълното приключване на гроздобера. Съвместните патрули създават условия за нормалното и спокойно протичане на брането на лозовите масиви в районите на Септември, Белово, Ветрен, селата Бошуля, Виноградец, Карабунар, Аканджиево, Мененкьово. Не е тайна, че берачи, най-често от ромския етнос, атакуват лозята през нощта и обират сладките зърна безпроблемно, след което ги препродават. Заради честите кражби и за да защитят труда на собствениците на лозови насаждения кметовете по места поискаха съдействие от полицията да охраняват реколтата и вече няколко години в традиционно винарските райони органите на реда съвместно с жандармерията бдят срещу нагли апаши.  Ще се извършват и засилени проверки на местата за изкупуване на готовата продукция, както и на превозните средства и техните товари.\n\n \n\n \n                    ", "date": "2017.09.12", "title": "Жандармерия пази гроздето в пазарджишко"}
{"url": "http://www.monitor.bg/a/view/70906-%D0%A1%D1%8A%D0%B2%D0%B5%D1%82%D1%8A%D1%82-%D0%B7%D0%B0-%D1%81%D0%B8%D0%B3%D1%83%D1%80%D0%BD%D0%BE%D1%81%D1%82-%D0%BD%D0%B0-%D0%9E%D0%9E%D0%9D-%D0%BF%D1%80%D0%B8%D0%B5-%D0%B5%D0%B4%D0%B8%D0%BD%D0%BE%D0%B4%D1%83%D1%88%D0%BD%D0%BE-%D1%81%D0%B0%D0%BD%D0%BA%D1%86%D0%B8%D0%B8%D1%82%D0%B5-%D1%81%D1%80%D0%B5%D1%89%D1%83-%D0%9A%D0%9D%D0%94%D0%A0/", "text": "\n                     Лидерът на Северна Корея Ким Чен Ун е признал, че е голям фен на футбола и най-вече на „Манчестър Ютайтед“. Това съобщи британският в. „Сън“, веднага цитиран от световните агенции. Ким Чен Ун е признал, че обича всички английски отбори и е фен на цялата висша лига. Откровението е направено пред италианския политик Антонио Раци, който е известен със своите близки отношения със севернокорейския лидер, съобщава още в. „Сън“. Ким Чен Ун обича футбола още от детството си и винаги гледа най-важните мачове от европейските турнири. Той дори споделил, че е въпрос на време севернокорейски футболисти да превземат висшата лига и да влязат в светлината на прожекторите.Междувременно Съветът за сигурност на ООН прие с пълно единодушие предложената от САЩ резолюция за налагането на нови, по-строги санкции срещу Северна Корея. Документът бе подкрепен включително и от Русия и Китай. Новите рестрикции предвиждат забрана за закупуване на севернокорейски текстил и забрана върху доставката на газов кондензат в страната. Освен това Съветът за сигурност наложи ограничения и прогресивно ембарго върху петрола и производните му продукти. Приетата резолюция също така разрешава на страните да инспектират корабите в открито море, за които се подозира, че нарушават ембаргото, наложено на КНДР. Документът също така уточнява конкретно адресирани санкции, засягащи някои структури на Корейската трудова партия, включително нейния Централен военен комитет, както и министърът на въоръжените сили на КНДР Пак Йон Сик.\n\n\n                    ", "date": "2017.09.12", "title": "Ким Чен Ун фен на \"Манчестър Юнайтед\", Съветът за сигурност на ООН прие единодушно санкциите срещу КНДР"}
{"url": "http://www.monitor.bg/a/view/18924-%D0%90%D0%BA%D1%82%D1%8C%D0%BE%D1%80%D1%8A%D1%82-%D0%98%D0%B2%D0%B0%D0%B9%D0%BB%D0%BE-%D0%A5%D1%80%D0%B8%D1%81%D1%82%D0%BE%D0%B2-%D0%B3%D1%80%D0%B0%D0%B1%D0%B2%D0%B0-%D0%BF%D1%80%D0%B8%D0%B7%D0%B0-%D0%94%D0%BE%D0%B1%D1%80%D0%B8-%D0%A7%D0%B8%D0%BD%D1%82%D1%83%D0%BB%D0%BE%D0%B2/", "text": "\n                    Започналият творческия си път през далечната вече 1980-а година от сливенския драматичен театър актьор проф. Ивайло Христов е новият лауреат на националната награда на името на Добри Чинтулов. Изигралият над 130 роли в театъра и киното преподавател в НАТФИЗ и режисьор беше номиниран от Съюза на артистите в България.Сред общо 9 имена на трима писатели, двама оперни певци, скулптор, двама артисти и композитор трябваше да направи избора си 13-членното обществено жури.Призът, който се връчва на Димитровден, когато е празникът на Сливен, е сред най-старите и преживели превратностите на времето. Сред лауреатите му през годините са ярки творци Елисавета Багряна, Радой Ралин, Дамян Дамянов, Николай Хайтов и Светлин Русев. Той се дава на творци с високи художствени постижения и със значим принос за развитието на Града на стоте войводи и българската култура. Миналата година наградата бе присъдена на Ефимия Павлова, дългогодишен директор на тукашния куклен театър. Освен че получават барелеф с образа на Чинтулов и парична премия носителите получават привилегията имената им да бъдат изписани на специално място в дома-музей на автора на култовото „Стани, стани юнак балкански“.Конкуренти на проф. Ивайло Христов бяха председателят на СБП Боян Ангелов, поетесата Петя Александрова, композиторът Пламен Джуров и актьорите Виолета Гиндева и проф. Ивайло Христов и оперните, певци Камен Чанев и Татяна Шиварова. В списъка са фигурирали още скулпторът Светослав Милев, чийто живот е неразривно свързан с художествената галерия „Димитър Добрович“и поетът Андон Бояджиев, далечен родственик на Чинтулов и автор на тритомника „Будна памет за Сливен“.\n\n\n                    ", "date": "2017.09.12", "title": "Актьорът Ивайло Христов грабва приза „Добри Чинтулов“ "}
{"url": "http://www.monitor.bg/a/view/46913-%D0%9F%D0%BE%D0%B4%D1%80%D0%B5%D0%B6%D0%B4%D0%B0%D1%82-30-%D0%BF%D0%BB%D0%B0%D1%82%D0%BD%D0%B0-%D0%BD%D0%B0-%D0%9D%D0%B8%D0%BA%D0%BE%D0%BB%D0%B0-%D0%9C%D0%B0%D0%BD%D0%B5%D0%B2-%D0%B2%D1%8A%D0%B2-%D0%92%D0%B0%D1%80%D0%BD%D0%B0/", "text": "\n                    30 платна, излезли изпод четката на живописеца Никола Манев са подредени в новата „Студентска улица на закрито“ в една от сградите на варненския икономически университет. Творбите са дарение за ВУЗ-а от художника, който от десетилетия живее и твори в Париж.Наскоро маестро Манев нарисува специално за аудитория „Проф. Цани Калянджиев“, който е бил и първи ректор на университета, 4 мега платна с размери 1х2 м с общо заглавие „Четирите сезона“, припомни поетесата Елка Няголова. Тя е съавтор с Валерий Пощаров на наскоро излязлата от печат монография за художника „Пленикът на светлината“.Няголова изрази искреното си съжаление, че поради строго лични проблеми дарителят няма да бъде сред присъстващите на официалната церемония по откриването на новата постоянна художествена експозиция. Пак заради лични проблеми Никола Манев отложи провеждането на традиционния фестивал „Обичам те, Чирпане“, който трябваше по думите му да бъде на 9 септември в двора между закупената и превърната в галерия от него възрожденска къща и дома на поета Яворов.„Фестивалът ще се проведе, с мен или без мен, но най-добре е да бъда там. Надявам се това да се случи в най-скоро време. България ми липсва, не съм се завръщал вече повече от година и усещам как не ми достига въздух в ателието, където работя.“, сподели по телефона Никола Манев. Преди две седмици той е експедирал за България над 100 свои нови работи, които ще бъдат показани във Варна, София и Пазарджик.\n\n\n                    ", "date": "2017.09.12", "title": "Подреждат 30 платна на Никола Манев във Варна  "}
{"url": "http://www.monitor.bg/a/view/89315-%D0%91%D1%8A%D0%BB%D0%B3%D0%B0%D1%80%D0%BA%D0%B0-%D1%89%D0%B5-%D1%81%D0%B5-%D0%B3%D0%BC%D1%83%D1%80%D0%BA%D0%B0-%D0%B7%D0%B0-%D0%93%D0%B8%D0%BD%D0%B5%D1%81/", "text": "Опитът е планиран след седмица в Егейско море\n                    Бългapĸaта Теодора Балабанова щe oпитa дa пocтaви нoв cвeтoвeн peĸopд в гмypĸaнeтo. Целта й е дa дocтигнe дълбoчинa oт 231 м в oтpити вoди.Oчaĸвa ce цялaтa пpoцeдypa дa пpoдължи oĸoлo пeт чaca и 30 минyти. Щe бъдaт изпoлзвaни oĸoлo 30 бyтилĸи c 10 paзлични гaзoви cмecи, cъcтaвeни oт xeлий, ĸиcлopoд и aзoт.Теодора ще се гмурне около 20 септември в зaлива Topoнeoc, ĸoйтo ce нaмиpa мeждy пoлyocтpoвитe Kacaндpa и Cитoния в Гъpция. Cлoжнa щe бъдe и лoгиcтиĸaтa нa oпитa зa пoдoбpявaнe нa cвeтoвeн peĸopд – oceм дyши пoддъpжaщ пepcoнaл oт Бългapия, Гъpция, Фpaнция, Литвa и Pycия, вcичĸи дo eдин yчeници нa Teoдopa, и cъпpyгът ѝ Mиxaил Бaлaбaнoв ще й помагат в начинанието. Щe бъдaт ocигypeни тpи лoдĸи, линeйĸa и ĸoлa зa eĸcтpeмни cитyaции, пише delo.bg.Cпycĸaнeтo щe ce ocъщecтви c пoмoщтa нa тpи въжeтa, ĸaтo eднoтo oт тяx щe бъдe oпънaтo дo дънoтo нa 250 м дълбoчинa.Teмпepaтypaтa cлeд 80-ия метър в Eгeйcĸo мope e пocтoяннa – 12-13 гpaдyca, a cлeд 100-ия пoдвoднoтo тpace пpaĸтичecĸи cтaвa нeпpoглeднo, тъй ĸaтo нямa cвeтлинa.Caмoтo cпycĸaнe щe бъдe нaпpaвeнo от двамата съпрузи Балабанови. Aĸo тo e ycпeшнo, щe бъдe нe caмo нoв cвeтoвeн peĸopд в тaзи диcциплинa зa жeни, нo и нoвo нaй-дoбpo пocтижeниe и зa двaмaтa ĸaтo двoйĸa.Oпитът вeчe имa peгиcтpaция в книгата за рекорди „Гинес“. Дaтитe зa пoдoбpявaнe нa peĸopдa ca плaниpaни за 19 и 25 ceптeмвpи. Πocлeднaтa тpeниpoвĸa e нa 15 ceптeмвpи c мaĸcимaлнa дълбoчинa oт 200 м. Гмypĸaнeтo щe ce ocъщecтви c пoмoщтa нa пъpвия oфициaлeн бългapcĸи вoдoлaзeн цeнтъp в чyжбинa, чийто съосновател и съобственик е самата Теодора.Дo тoзи мoмeнт aбcoлютният peĸopд зa дълбoчиннo гмypĸaнe пpи жeнитe дъpжи Верна ван Шайк, която през 2004 г. достига до 221 мeтpa във вepтиĸaлнa пeщepa в Южна Африка. Чeтиpи гoдини пo-paнo Клаудиа Серпиери дocтигa 211 метра, ĸoeтo e нaй-дълбoĸoтo гмypĸaнe в мope в cвeтa и e дocтa пo-cлoжнo зa изпълнeниe.\n\n\n                    ", "date": "2017.09.12", "title": "Българка ще се гмурка за Гинес"}
{"url": "http://www.monitor.bg/a/view/4934-%D0%9D%D0%B0%D1%88%D0%B0-%D1%85%D0%B0%D0%BD%D0%B4%D0%B1%D0%B0%D0%BB%D0%B8%D1%81%D1%82%D0%BA%D0%B0-%D1%81-4-%D0%B3%D0%BE%D0%BB%D0%B0-%D1%81%D0%BB%D0%B5%D0%B4-%D0%BC%D0%BE%D0%B7%D1%8A%D1%87%D0%BD%D0%B0-%D0%BE%D0%BF%D0%B5%D1%80%D0%B0%D1%86%D0%B8%D1%8F/", "text": "\n                    Българската хандбалистка Веселка Калакунова се завърна в игра след мозъчна операция и повече от година отсъствие от полето. 27-годишната националка отбеляза четири гола при загубата на нейния тим „Тенерифе“ с 25:42 при гостуването на „Грасия Сабадел“ в контрола.Калакунова, която от почти десетилетие живее на Канарските острови, през август миналата година беше диагностицирана с тумор в мозъка и в началото на октомври претърпя сложна 9-часова операция за отстраняването на злокачественото образувание с размери 1,4 на 5,4 см. Последва пет седмици химиотерапия и лъчетерапия, а в края на декември изследванията показаха, че всички процедури са дали положителен резултат и тя вече е напълно здрава - нещо, което е потвърдено от няколко последвали резонанса.Така Калакунова, която е родена в Карлово, получава зелена светлина да започне отново да тренира и вече е готова за игра.27-годишната състезателка е неизменна част от националния отбор за жени в последните години. Тя е потомствената хандбалистка, дъщеря на бившите национали Таня и Ненко Калакунови. \n\n\n                    ", "date": "2017.09.12", "title": "Наша хандбалистка с 4 гола след мозъчна операция"}
{"url": "http://www.monitor.bg/a/view/50181-%D0%9C%D0%B0%D1%88%D0%B0-%D0%B7%D0%B0-%D0%93%D1%80%D0%B8%D1%88%D0%BE-%D0%90%D0%BA%D0%BE-%D0%BF%D1%80%D0%B0%D0%B2%D0%B8-%D0%BD%D0%B5%D1%89%D0%BE-%D0%B8%D1%81%D0%BA%D0%B0-%D0%B4%D0%B0-%D0%B5-%D0%BF%D0%B5%D1%80%D1%84%D0%B5%D0%BA%D1%82%D0%BD%D0%BE/", "text": "\n                    Бившата №1 в женския тенис Мария Шарапова пише само добри думи за Григор Димитров в автобиографията си. Чаканата с голям интерес книга е озаглавена \"Неудържима. Моят живот досега\". Рускинята показа корицата на изданието в социалната мрежа, а вече се появиха и някои извадки.Шарапова не е пропуснала да напише и за бившия си Григор Димитров. Звездната двойка беше заедно няколко години, но връзката им се разпадна, като и двамата запазиха дискретност относно причините. Рускинята и българинът винаги са демонстрирали добри чувства един към друг.\"Григор има толкова много потенциал, може да прави страхотни неща с тялото си. Това е дар, но и проклятие. Защото той не просто иска да спечели, иска да го направи по красив начин. Ако прави нещо, иска да е перфектно, или въобще не го прави\", пише Шарапова за Григор.\"При него е \"или ще е незабравимо, или въобще не трябва да го има\". Може би точно затова все още не може да разкрие напълно огромния си потенциал\", добавя рускинята за бившия си в своята автобиография.\n\n\n                    ", "date": "2017.09.12", "title": "Маша за Гришо: Ако прави нещо, иска да е перфектно"}
{"url": "http://www.monitor.bg/a/view/52094-%D0%9A%D1%80%D0%B8%D1%81%D1%82%D0%B8%D0%B0%D0%BD%D0%BE-%D0%90%D0%B7-%D0%BD%D0%B5-%D1%81%D1%8A%D0%BC-%D1%83%D0%BC%D0%B5%D0%BD-%D1%83%D1%87%D0%B8%D1%85-%D0%B4%D0%BE-6%D0%B8-%D0%BA%D0%BB%D0%B0%D1%81/", "text": "осът на УЕФА плаши ПСЖ с изваждане от евротурнирите\n                    Интересно признание на Кристиано Роналдо извадиха медиите в Испания преди старта на „Реал“ в Шампионската лига. Утре вечер мадридският колос започва защитата на трофея с домакинство на кипърския АПОЕЛ, като за гостите като титуляр се очаква да започне бившият български национал Живко Миланов.Вестник AS се добра до видеозапис от изслушването на Роналдо пред съда по обвинение в укриване на данъци в размер на 14,7 милиона евро. Пред съдията португалската звезда признава, че не е умен и е оставил на други хора да движат финансовите му дела. „Заобиколен съм от умни хора, които движат делата ми, заявява Роналдо. - На тези хора плащам, за да вършат нещата правилно, защото аз не съм умен. В училище изкарах само до шести клас. Единственото, от което разбирам, е да играя футбол. Ако трябва да платя повече на Испания, ще го направя, за да нямам проблеми. Когато отида на някое място, винаги, ама винаги плащам всичко, което е нужно. Правя нещата по правилния начин и ще продължавам да постъпвам така - в Испания, в Англия, в Италия. Винаги правя това, което законът ми разпорежда“, допълва носителят на „Златната топка“.В същото време френското издание „Екип“ скандализира със закана от боса на УЕФА Александър Чеферин, който заявява, че ако зависи от него, на мига ще изхвърли „Пари Сен Жермен“ от евротурнирите. Думите на Чеферин са били на среща с представители на Асоциацията на европейските клубове. „Ако искам да стана толкова известен, колкото Мишел Платини, ще изхвърля ПСЖ от европейските клубни турнири”, казал Чеферин. От УЕФА обаче опровергаха появилия се цитат във френската медия. „Чеферин няма никакво намерение да наказва ПСЖ, преди да е завършило разследването”, се казва в съобщение от Нион. Както е ясно, евроцентралата разследва парижани заради нарушаване на правилото за финансов феърплей с трансфера на Неймар за 222 милиона евро.Група Н: Тотнъм – Борусия (Д) (по bTV Action), Реал (М) – АПОЕЛ\nГрупа G: Порто – Бешикташ, РБ Лайпциг – Монако\nГрупа F: Шахтьор (Д) – Наполи, Фейенорд – Ман Сити\nГрупа E: Ливърпул – Севиля (по Ring.BG), Марибор – Спартак (М) \n\n\n                    ", "date": "2017.09.12", "title": "Кристиано: Аз не съм умен, учих до 6-и клас  "}
{"url": "http://www.monitor.bg/a/view/62627-%D0%A1%D0%BA%D0%B0%D0%B9-%D0%B8%D0%B7%D0%BB%D1%8A%D1%87%D0%B2%D0%B0-%D0%BD%D0%B0%D0%B4-260-%D0%BC%D0%B0%D1%87%D0%B0-%D0%B7%D0%B0-600-%D0%BC%D0%BB%D0%BD-%D0%BF%D0%B0%D1%83%D0%BD%D0%B4%D0%B0/", "text": "\n                    \"Скай спортс\" сключи нов договор за телевизионните права за мачовете от английската футболна лига, според който феновете ще имат възможността да гледат на живо по над 260 мача на сезон. Контрактът ще даде право на медийния гигант да излъчва по 183 двубоя от Чемпиъншип, Първа лига, Втора лига, \"Карабао Къп\" (Купата на Лигата) и Трофея на Футболната лига.За първи път всички 80 срещи от Чемпиъншип, които се играят през седмицата, ще могат да бъдат излъчени по \"Скай\". Това може да стане посредством телевизионните канали на медийната група или може да се осъществи чрез интерактивни и дигитални платформи. Също така в случай, че мачовете на даден клуб не попадат в телевизионната програма, тимът ще има право да излъчи стрийм от двубоите. По този начин феновете няма да бъдат лишени от възможността да наблюдават любимия си отбор.За новия мащабен договор \"Скай спортс\" ще плати 600 милиона паунда за пет години, като той ще влезе в сила от сезон 2019/20. По този начин сумата, която получава лигата, ще нарасне от 88,3 до 120 милиона паунда на кампания.\n\n\n                    ", "date": "2017.09.12", "title": "\"Скай\" излъчва над 260 мача за 600 млн. паунда"}
{"url": "http://www.monitor.bg/a/view/16433-%D0%9B%D0%B8%D0%B2%D1%8A%D1%80%D0%BF%D1%83%D0%BB-%D0%BE%D0%B1%D0%B6%D0%B0%D0%BB%D0%B2%D0%B0-%D0%BD%D0%B0%D0%BA%D0%B0%D0%B7%D0%B0%D0%BD%D0%B8%D0%B5%D1%82%D0%BE-%D0%BD%D0%B0-%D0%9C%D0%B0%D0%BD%D0%B5/", "text": "\n                    „Ливърпул“ ще опита да намали наказанието на голмайстора Садио Мане. Сенегалецът бе изгонен с директен червен картон в дербито с „Манчестър Сити“, след като вдигна високо крака си и ритна в лицето стража на \"гражданите\" Едерсон Мораеш. Мане се извини на Едерсон веднага след мача. От \"Анфийлд\" настояват, че в действията на техния играч не е имало умисъл и той не заслужава санкция от три мача, каквато по принцип се полага след директен червен картон. Мане, който се разписа в първите три мача на „Ливърпул“ през новия сезон, със сигурност пропуска двубоя с „Бърнли“ в събота. Ако санкцията от три срещи остане, той няма да бъде на разположение на Юрген Клоп и за двете последователни гостувания на „Лестър“ - от Купата на Лигата и Премиър лийг.В същото време вратарят на „Сити“ Едерсон вече се възстановява от ритника, но заради белезите и шевовете феновете го сравниха с популярния герой Тирион Ланистър от култовия сериал „Игра на тронове“.\n\n\n                    ", "date": "2017.09.12", "title": "„Ливърпул“ обжалва наказанието на Мане"}
{"url": "http://www.monitor.bg/a/view/74831-%D0%9D%D0%B0%D0%B4-60-000-%D0%B1%D0%B8%D0%BB%D0%B5%D1%82%D0%B0-%D0%BF%D1%80%D0%BE%D0%B4%D0%B0%D0%B4%D0%B5%D0%BD%D0%B8-%D0%B7%D0%B0-%D0%B1%D0%BE%D1%8F-%D0%94%D0%B6%D0%BE%D1%88%D1%83%D0%B0-%D0%9F%D1%83%D0%BB%D0%B5%D0%B2/", "text": "Британецът вдъхновен от Роналдо в подготовката си\n                    Над 60 000 билета за боксовия мач между Антъни Джошуа и Кубрат Пулев на 28 октомври са продадени само за един ден. Това съобщи в Twitter профила си промоутъра на световния шампион Еди Хърн. В деня на пресконференцията бяха пуснати партида билети по 900 паунда, които са били изкупени за часове, а до вторник следобед бяха останали около 14 000. Цените на пропуските са от 40 до 1500 лири, а местата за боксов мач на стадиона в Кардиф са общо 74 000. Непродадените са по 40, 60 и 300 лири и явно са за по-отдалечени от ринга позиции. На същия стадион за финала на Шампионската лига по футбол между \"Реал\" (Мадрид) и \"Ювентус\" имаше 46 000 зрители.Антъни Джошуа пък разкри пред в. Сън\", че е решил да се самоизолира напълно от външния свят, докато се готви за мача с Пулев. Той уточни, че е вдъхновен за този ход от своя идол във футбола Кристиано Роналдо.\"Още от мача с Кличко нямам търпение да се върна на ринга и да се бия, каза носителят на поясите на IBF, WBA и IBO. - Сега, след като всичко е официално потвърдено, започвам подготовка. В следващите 8 седмици се самозаключвам, изолирам се и ще тренирам до припадък. В началото на кариерата си залагах предимно на маркетинг, за да изградя името си. Но сега съм на такъв стадий от развитието си, когато трябва да докажа, че съм най-добрият боксьор в света и взимам вдъхновението за това от Роналдо. Той прави малките неща правилно, за да е най-добрият в своята област. След тренировката с отбора, той се подготвя сам, за да подобри нещата, които иска.\"\n\n\n                    ", "date": "2017.09.12", "title": "Над 60 000 билета продадени за боя Джошуа - Пулев"}
{"url": "http://www.monitor.bg/a/view/23632-mtel-sport-%D0%BF%D1%80%D0%B5%D0%B4%D0%B0%D0%B2%D0%B0-%D0%BF%D1%80%D1%8F%D0%BA%D0%BE-%D0%B5%D0%B2%D1%80%D0%BE%D1%84%D0%B8%D0%BD%D0%B0%D0%BB%D0%B8%D1%82%D0%B5-%D0%BF%D0%BE-%D0%BF%D0%BB%D0%B0%D0%B6%D0%B5%D0%BD-%D1%84%D1%83%D1%82%D0%B1%D0%BE%D0%BB/", "text": "\n                    Националният отбор на България по плажен футбол ще се опита да се изкачи в най-престижната Дивизия А на плажния футбол по време на финалите на Европейската лига в Терачина, Италия. Турнирът ще се проведе от 14 до 17 септември, като всички най-интересни мачове, включително и четирите на родните ни национали, ще се излъчат пряко по Mtel Sport 1 и Mtel Sport 2. България попадна в група А на Дивизия Б заедно с отборите на Естония, Румъния и Гърция. Нашите футболисти откриват турнира на 14 септември, четвъртък, с мач срещу Естония от 10:45 часа сутринта, а на следващия ден от 13:15 часа се изправят срещу Гърция. Българите приключват груповата фаза в събота с мач срещу северните ни съседи от Румъния с начален час 10:45 сутринта. И трите двубоя ще се предават пряко по Mtel Sport 1. В група Б на същата дивизия са отборите на Англия, Молдова, Турция и Унгария. В неделя, 17 септември, са финалните четири плейофа за разпределение на местата в крайното класиране на Дивизия Б. Шампионът ще бъде излъчен след директен сблъсък между отборите, оглавили двете предварителни групи. Прякото излъчване по Mtel Sport 1 стартира в 10:45 часа.Паралелно с първенството на Дивизия Б, в Терачина ще се състои и надпреварата в Дизивия А. Мачовете, които ще определят шампиона в плажния футбол на Европа, ще се излъчват пряко по Mtel Sport 1 и Mtel Sport 2.\n\n\n                    ", "date": "2017.09.12", "title": "Mtel Sport предава пряко еврофиналите по плажен футбол"}
{"url": "http://www.monitor.bg/a/view/27729-%D0%9A%D0%B0%D0%BC%D0%B5%D1%80%D1%83%D0%BD%D0%B5%D1%86%D1%8A%D1%82-%D0%9B%D0%BE%D0%B5-%D1%82%D0%B8%D1%82%D1%83%D0%BB%D1%8F%D1%80-%D1%81%D1%80%D0%B5%D1%89%D1%83-%D0%93%D0%BE%D0%BD%D0%B7%D0%BE/", "text": "\n                    Новото попълнение на ЦСКА-София Раул Лое ще запише първи мач като титуляр за „червените“. Опорният халф игра десетина минути при победата с 3:0 над „Верея“, като се хареса на треньора Стамен Белчев. Лое, който е камерунец с френски паспорт, е гласен за титуляр този сезон, като ще бъде тестван в мача с „Черно море“. Двубоят срещу тима на Гонзо е в събота от 20 часа. Причина за доверието към Лое е и натрупани жълти картони за Кристиян Малинов, който ще седне на пейката.В същото време от Фенклуб \"Сектор Г\" обявиха, че ще има безпрецедентно „червено“ шествие из Варна за мача. Очакват се над 2000 фенове да пристигнат в морската столица. Сбирката е в 17 часа на Катедралата. Шествието е организирано и от местния фенклуб Varna Firm, който празнува рожден ден. Настроението в лагера на ЦСКА-София е приповдигнато заради силните изяви на отбора от началото на сезона, които го качиха на върха в класирането на Първа лига.\n\n\n                    ", "date": "2017.09.12", "title": "Камерунецът Лое титуляр срещу Гонзо"}
{"url": "http://www.monitor.bg/a/view/14285-%D0%92%D0%B8%D1%82%D0%BE%D1%88%D0%B0-%D1%81-%D0%B1%D0%BB%D0%B0%D0%B3%D0%BE%D1%82%D0%B2%D0%BE%D1%80%D0%B8%D1%82%D0%B5%D0%BB%D0%BD%D0%B0-%D0%B8%D0%BD%D0%B8%D1%86%D0%B8%D0%B0%D1%82%D0%B8%D0%B2%D0%B0-%D0%B7%D0%B0-%D0%B4%D0%B5%D1%86%D0%B0%D1%82%D0%B0/", "text": "\n                    Ръководството на \"Витоша\" (Бистрица) съобщи, че от следващия домакински мач на отбора цената на билетите ще се увеличи от 5 на 6 лева, а разликата от един лев ще отива за различни благотворителни каузи. След края на всеки двубой пък ще се оповестява каква е събраната сума.Инициативата започва на мача с \"Пирин\" (Благоевград), който е на 17 септември (неделя) от 17:30 часа на стадион \"Бистрица\". Целта на клуба е да се подпомогне финансово един от талантите на клуба - вратарят на набор 2003 Божидар Върбанов, за по-бързото му възстановяване и завръщане в отбора на Ники Христозов. Преди две седмици младокът се подложи на тежка операция, след като му бе открит тумор в главата.Това не е първата благородна кауза, с която се захващат от \"Витоша\". Преди две седмици клубът разигра на благотворителен търг фланелка на първия отбор, подписана от всички играчи и спортно-техническия щаб, която бе продадена за 250 лева. Парите отидоха за лечението на 3-годишния Младен Алексиев от Варна, който страда от детска церебрална парализа.\n\n\n                    ", "date": "2017.09.12", "title": " \"Витоша\" с благотворителна инициатива за децата"}
{"url": "http://www.monitor.bg/a/view/55390-%D0%A0%D0%B0%D0%B9%D1%8A%D0%BD-%D0%93%D0%BE%D1%81%D0%BB%D0%B8%D0%BD%D0%B3-%D1%80%D0%B0%D0%B1%D0%BE%D1%82%D0%B8-%D1%81-%D0%BA%D1%83%D1%87%D0%B5%D1%82%D0%BE-%D1%81%D0%B8/", "text": "\n                    Холивудският актьор Райън Гослинг не се разделя с най-добрия си приятел на четири лапи дори и на снимачния сет. Звездата от „Ла Ла Ленд“ призна, че винаги е придружаван от домашния си любимец Джордж по време на работа, интервюта, фотосесии и т. н. „Имам куче от 18 или 19-годишен и той е с мен на снимките на всеки един филм и беше там когато животът ми напълно се промени. Трудно ми е да си представя ежедневието без него.“, изповяда се пред в. The Red Bulletin той. 36-годишният секссимвол неведнъж споделя за любовта и грижите към пухкавия си другар. За да изглежда добре, от време на време кучето се ползва от услугите на специален стилист, който се грижи за козината му. Спекулира се със сума между 50 и 100 долара за фризурата му. Съпругата на Гослинг - актрисата Ева Мендес, също влага усилия във външния вид на Джордж, който нерядко краси социалните мрежи на звездите, облечен в нейни дрехи. „Той е по-интересен от мен. Предпочитам да говорим за него. Той винаги е до мен и в много аспекти е най-голямата любов на живота ми. Разполагам с документация, която ми позволява да го взимам навсякъде с мен”, намигна актьорът по време на свое интервю преди няколко години. Кучето получава и специални медицински грижи, тъй като скоро отпразнува 18-ия си рожден ден и често боледува.\n\n\n                    ", "date": "2017.09.12", "title": "Райън Гослинг работи с кучето си"}
{"url": "http://www.monitor.bg/a/view/56977-%D0%9C%D0%B0%D1%80%D0%B0-%D0%9E%D1%82%D0%B2%D0%B0%D1%80%D0%B0%D1%87%D0%BA%D0%B0%D1%82%D0%B0-%D0%B7%D0%B0%D0%B1%D1%80%D0%B0%D0%B2%D0%B8-%D0%93%D1%83%D1%89%D0%B5%D1%80%D0%BE%D0%B2/", "text": "\n                    Поп-фолк певицата Мария не само се вписва в графата „щастливо разведени“, но вече е забравила бившия си съпруг Християн Гущеров. Половин година след раздялата си с бизнесмена тя се опитва да натрапи пред всички, че няма и помен от голямата любов, която демонстрираше към милиардерския син. „От първия си брак получих най-ценното в моя живот – дъщеря ми Марая. От втория? Него не го помня“, изповяда се чаровното миньонче във визитката си за риалити формата „ВИП брадър“, за който се лиши временно от свободата си срещу 80 хиляди лева. Фолкдивата и Гущеров се венчаха навръх рождения ден на Мария на 13 януари 2015 г., а няколко дни по-късно отпразнуваха повода на пищна церемония в столичен хотел. Още преди да си кажат заветното „да\", 35-годишната красавица стана съдружник в бизнеса на Християн, включващ застраховане, хотелиерство и ресторантьорство, а след развода се очакваше да получи обезщетение от близо 2 милиона. Мара Отварачката няма подписан предбрачен договор с Гущеров и неведнъж е коментирала, че няма финансови претенции към него. През 2011 г. гласовитата заралийка се разведе с друг бизнесмен – Димитър Андонов. Именно той е бащата на момиченцето й Марая, което Християн отглеждаше като свое. Междувременно Мария побърза да се похвали за новата си любов, минути преди да прекрачи прага на Къщата на Големия брат, където ще се съревновава в комични мисии срещу залък хляб и правото на топла вода със Сашка Васева, Маргарита Хранова, Алфредо Торес и останалите звездни съквартиранти. \n\n\n                    ", "date": "2017.09.12", "title": " Мара Отварачката забрави Гущеров"}
{"url": "http://www.monitor.bg/a/view/66698-%D0%9C%D0%B0%D1%80%D0%B8%D1%8F-%D0%98%D0%BB%D0%B8%D0%B5%D0%B2%D0%B0-%D0%B8-%D0%91%D0%B5%D0%BB%D0%BE%D1%81%D0%BB%D0%B0%D0%B2%D0%B0-%D1%89%D0%B5-%D0%B7%D0%B0%D0%BA%D1%80%D0%B8%D1%8F%D1%82-sofia-spark-fest/", "text": "\n                    Поп певиците Мария Илиева и Белослава ще са кулминацията на фестивала Sofia Spark Fest. Двете ще отправят музикални поздрави в рамките на финалната вечер на събитието, което носи мотото „Градът е на всички“. Илиева ще представи новия си сингъл Mi Amor, дело на хитмейкърите Оби и Учи Ебеле, по-известни в световния шоубизнес като продуцентското дуо Da Beat Freakz, работили с артисти като Ъшър, Шон Пол и Крис Браун. Те се свързали с 39-годишната звезда в социалните мрежи с оферта да работят заедно. Парчето дава заявка за клубен хит и получи премиерата си на живо на 11 август по време на концерт на изпълнителката на „Играя стилно“ в Летния театър във Варна. Sofia Spark Fest ще се проведе на 15, 16 и 17 септември в Южен парк, а в ролята на водещи ще влязат Митко Павлов и певицата Йоанна Драгнева. Участници от предаването „Гласът на България“ ще открият събитието на 15 септемви, сред които победителят в шоуто Радко Петков, Сара Сюзет и Деа Майсторска. Под светлината на прожекторите ще застане и дъщеря на Дими от „Сленг“ – Дара Екимова. Тя ще представи дебютната си авторска песен – „Луд ли си“. Преди младите таланти да излязат на сцената, организаторите подготвят още една инициатива – да запознаят младите хора с вече утвърдени личности в различни професии – архитекти, журналисти, музиканти, писатели и прочие, с цел подпомагане в избора на кариера и съвети за успешното й реализиране. На 16 септември Рут Колева ще дебютира н живо с новата си песен – „Светлата страна“. Поп звездата Поли Генова пък ще грабне лопатка и метла за да почисти столичния парк. С начинанието 30-годишната певица ще се захване в помощ на доброволческата инициатива „Да изчистим България заедно“, която е част от Sofia Spark Fest. „Смятам, че е важно всички, които обичат Южния парк, не само да се забавляват по време на фестивала, но и да дойдат на 16 септември и да се включат в почистването. И тази година аз ще съм част от кампанията „Да изчистим България“, защото смятам, че е моя отговорност да се погрижа паркът, в който съм израснала, да бъде по-приятно място за всички ни“, призова изпълнителката на If Love Was A Crime.   \n\n\n                    ", "date": "2017.09.12", "title": "Мария Илиева и Белослава ще закрият Sofia Spark Fest"}
{"url": "http://www.monitor.bg/a/view/8867-%D0%90%D0%BB%D0%B5%D0%BA%D1%81-%D0%B8-%D0%92%D0%BB%D0%B0%D0%B4%D0%B8-%D0%BE%D1%82-x-factor-%D0%BF%D1%80%D0%B8%D1%81%D1%82%D0%B0%D0%B2%D0%B0%D1%82-%D0%BD%D0%B0-%D0%93%D0%BE%D0%BB%D0%B5%D0%BC%D0%B8%D1%8F-%D0%B1%D1%80%D0%B0%D1%82/", "text": "\n                    Чаровните близначки Алекс и Влади, които придобиха популярност около участието си в X Factor ще прекрачат прага на къщата на „Вип Брадър“. Изпълнителките на „Двойна игра“ ще бъдат третирани като един играч, което означава, че те ще си поделят правата за номинации в риалити шоуто. Момичетата, които въпреки че бяха привлечени като кадри на продуцентската къща на Графа „Монте Мюзик“, бързо залязоха от небосвода в бранша, ще се включат в предаването най-вероятно и с тайна мисия. Каква ще бъде тя се очаква да разберем довечера.\n\nМеждувременно зевзеците не пропуснаха да обсъдят настоящите съквартиранти в социалните мрежи. Мнения, вариращи от „Прекрасна!“ до „Ще е хубаво да слагате едни субтитри като говори“ не пропуснаха да отбележат влизането на дизайнерката Миглена Каканашева-Мегз в къщата. Самообявилото се за българската Ким Кардашиян миньонче призна, че изпитва страх от това да е обикновена. Сред хората, които също отнесоха негативни коментари, е и Тото от СкандаУ, чиято реплика от визитката „Клубът е пълен, всички са фотомодели, много красиви. Има и една дебелана – тя е моя! Винаги дебеланата идва при мен“ предизвика недоволоство сред дамите във Фейсбук. Съквартирантите, които си спечелиха най-много симпатизанти още със старта на предаването пък бяха Алфредо Торез, Енджи Касабие и Александра Богданска.\n                    ", "date": "2017.09.12", "title": "Алекс и Влади от X Factor пристават на Големия брат"}
{"url": "http://www.monitor.bg/a/view/27523-%D0%90%D0%BD%D1%82%D0%BE%D0%BD%D0%B8%D1%8F-%D0%9F%D0%B5%D1%82%D1%80%D0%BE%D0%B2%D0%B0-%D1%80%D0%B5%D1%88%D0%B0%D0%B2%D0%B0-%D0%BF%D1%80%D0%B0%D0%B2%D0%BD%D0%B8-%D0%BA%D0%B0%D0%B7%D1%83%D1%81%D0%B8-%D0%B2-%D0%B5%D1%84%D0%B8%D1%80/", "text": "\n                    Антония Петрова, позната още като „Мис България 2009“, упражнява правните си умения в ефир. Русокосата красавица от 8 години работи като юрист и арбитър и сега ще покаже наученото пред зрителите на Канал 3. Тя дебютира като екранна половинка на Пламен Митев в предаването „Четвъртата инстанция“ миналия уикенд. Новото си професионално направление Антония приема като мисия. „Способът на медиация много се доближава до моята работа. И съм много щастлива, че мога да помагам на хората да постигат съгласие в своите неразбирателства, лични и бизнес битки“, разказва 33-годишният модел. „Четвъртата инстанция“ се е нагърбила със задачата да разрешава междуличности, търговски и бизнес спорове чрез медиатори. Известни личности ще се включват като гости на предаването, за да изразят личната си позиция и опит спрямо дадения казус. Водещите също ще изразяват свободно мнението си и ще заемат позицията на една от страните. „Зрителите ще ме видят, освен в ролята ми на водещ, и в тази на коментатор. Заедно с Пламен ще взимаме страна по всеки казус наравно с гостите в студиото“, дава заявка Петрова.\n\n\n                    ", "date": "2017.09.12", "title": "Антония Петрова решава правни казуси в ефир"}
{"url": "http://www.monitor.bg/a/view/64581-%D0%9F%D1%80%D0%B8%D0%B5%D1%85%D0%B0-%D0%B1%D0%B8%D0%B2%D1%88%D0%B8%D1%8F%D1%82-%D0%BD%D0%B0-%D0%90%D0%BD%D0%B8-%D0%A1%D0%B0%D0%BB%D0%B8%D1%87-%D0%BF%D0%BE-%D1%81%D0%BF%D0%B5%D1%88%D0%BD%D0%BE%D1%81%D1%82-%D0%B2-%D0%B1%D0%BE%D0%BB%D0%BD%D0%B8%D1%86%D0%B0/", "text": "\n                    Бившият съпруг на журналистката от Нова тв Ани Салич – Бранко, беше приет по спешност в благоевградската болница вчера по обед. Около 13 ч на тел. 112 е подаден сигнал от ведомственото заведение на месокомбинат КФМ в Благоевград, че известният тв продуцент е почуствал силни болки в корема и внезапно му е прилошало. „Направихме му пълни изследвания, няма нищо страшно, каза преди малко за „Монитор“ д-р Огнян Митев, шеф на благоевградската болница. „Имахме съмнения за панкреатит, оказа се, че възпалението на панкреаса е в много лека форма. Пациентът ще остане още няколко дни под наблюдение.“, допълни той. Интересът на медиите достигнал и до самия Бранко, който чрез завеждащ отделението по гастроентерология д-р Румен Цацов отказа всякакъв коментар за състоянието си.\n\nСобствениците на КФМ също отказаха да коментират здравословното състояние и поводът Бранко Салич да ги посети. Преди близо 20 години испанската фирма приватизира държавната „Родопа“ в Благоевград, след което го модернизира с ново оборудване. Работещи в КФМ неофициално споделиха, че Салич вероятно е дошъл в Благоевград, за да преговаря за заснемането на рекламен филм за новите продукти на месокомбината.  \n                    ", "date": "2017.09.12", "title": "Приеха бившият на Ани Салич по спешност в болница"}
{"url": "http://www.monitor.bg/a/view/45822-%D0%9F%D0%B0%D0%B2%D0%B5%D0%BB-%D0%B8-%D0%92%D0%B5%D0%BD%D1%86%D0%B8-%D0%92%D0%B5%D0%BD%D1%86-%D1%82%D1%80%D0%BE%D0%BF%D0%B0%D1%82-%D0%BF%D1%80%D0%B0%D0%B2%D0%BE-%D1%85%D0%BE%D1%80%D0%BE/", "text": "\n                    Да изиграят едно право хоро като репетиция за предстояща сватба – това ще бъде едно от предизвикателствата към Павел и Венци Венц в „Търси се“. Фрийстайл рими в чест на любимия си комикс герой  -Батман, ще реди Павел, а музикалният му брат ще бъде провокиран да се упражни вокално върху народната „Рипни, Калинке“.\n\nНай-актуалното хип-хоп дуо у нас ще гостува в първия брой на предаването за есенния тв сезон тази неделя и ще коментира за пръв път деликатната тема за бащите си. Павел губи своя родител като тийнейджър, затваря се в себе си и започва да бяга от училище. „Татко беше най-добрият човек, когото познавах, и не трябваше да си отива толкова млад. Не можахме да имаме последен разговор, но всяка вечер си мисля дълго, дълго за него.“, споделя момчето, чиито бийтове и лирика днес звучат в хитове на Дара и Михаела Филева.\n\nВенци пък не живее с баща си от дете. „Имахме своите срещи, но разбрах, че двамата сме изключително еднакви, затова реших, че е по-добре да прекратя тази връзка.“, разкрива певецът. Най-голямата си загуба момчето преживява със смъртта на баба си, която е била най-скъпия му човек и най-добър приятел. \n\n \n\n \n\n", "date": "2017.09.12", "title": "Павел и Венци Венц тропат право хоро"}
{"url": "http://www.monitor.bg/a/view/74068-%D0%94%D0%B6%D0%B8%D0%BC-%D0%9A%D0%B5%D1%80%D0%B8-%D0%BD%D0%B5-%D0%B2%D1%8F%D1%80%D0%B2%D0%B0-%D0%B2-%D1%81%D1%8A%D1%89%D0%B5%D1%81%D1%82%D0%B2%D1%83%D0%B2%D0%B0%D0%BD%D0%B5%D1%82%D0%BE-%D1%81%D0%B8/", "text": "\n                    Комедийният гений Джим Кери призна, че не вярва, както в своето, така и в съществуването на хора на Земята. Закачката бе част от интервю на актьора по време на партито „Икони“ на популярното издание Harper's Bazaar. „Чудех се кое е най-безсмисленото събитие, което мога да посетя и ето ме тук!“, отсече Кери, след като в продължение на няколко секунди не престана да обикаля обърканата репортерка. „Ти вярваш ли в икони? Аз не. Не вярвам в съществуването на личности. Ние сме вълна от енергия, която подскача тук“, продължи с тезата си звездата от „Маската“. На въпроса защо е дошъл с прилежно подбран костюм на събитието, след като го смята за „безсмислено“, актьорът беше категоричен: „Не съм с костюм, защото ме няма. Не съществувам. Ти също.“\n\nКъм момента Кери се е фокусирал не толкова върху киното, колкото върху рисуването. Към четката той се върна преди шест години, като признава, че чрез картините разкрива себе си. „Трябваше да излекувам разбитото си сърце. В Ню Йорк се вихреше свирепа и безлична зима и осъзнах, че имам нужда от цвят. Когато започнах да рисувам станах толкова обсебен, че в дома ми не остана място да се движа. Картините бяха навсякъде. Станаха част от обзавеждането, хранех се върху тях.“, обяснява Кери. Любовта към скицирането звездата открива още на невръстна възраст, когато започва и да моделира активно. Декоративните скулптури са негова страст и днес. „Това, което превръща човека в артист, е способността му да извае вътрешния си свят като модел. Да придадеш материална форма на нещо, вдъхновено от емоциите.“, казва Кери.\n                    ", "date": "2017.09.12", "title": "Джим Кери не вярва в съществуването си"}
{"url": "http://www.monitor.bg/a/view/46785-%D0%91%D0%B8%D0%B2%D1%88%D0%B8%D1%8F%D1%82-%D0%BC%D1%8A%D0%B6-%D0%BD%D0%B0-%D0%90%D0%BD%D0%B8-%D0%A1%D0%B0%D0%BB%D0%B8%D1%87-%D0%B2%D0%BB%D0%B5%D0%B7%D0%B5-%D0%BF%D0%BE-%D1%81%D0%BF%D0%B5%D1%88%D0%BD%D0%BE%D1%81%D1%82-%D0%B2-%D0%B1%D0%BE%D0%BB%D0%BD%D0%B8%D1%86%D0%B0/", "text": "\n                    Бранко Салич, бивш съпруг на журналистката Ани Салич, беше приет по спешност в благоевградската болница вчера. Около 13 часа на тел. 112 е подаден сигнал от ведомственото заведение на месокомбинат в Благоевград, че известният телевизионен продуцент е почуствал силни болки в корема и внезапно му е прилошало. Дошлата линейка го транспортирала до Спешно отделение, а след преглед и оказване на първа помощ е настанен за обстойно изследване и лечение в отделението по гастроенторология: „Направихме му пълни изследвания, няма нищо страшно, каза пред „Монитор“ д-р Огнян Митев, шеф на благоевградската болница. Имахме съмнения за панкреатит, оказа се, че възпалението на панкреаса е в много лека форма. Пациентът ще остане още няколко дни под наблюдение в болницата.“ - допълни д-р Митев.\n\nСобствениците на месокомбината отказаха да коментират здравословното състояние на Бранко Салич и поводът за посещението му. Преди близо 20 години испанска фирма приватизира държавният месокомбинат „Родопа“ в Благоевград, след което изцяло го модернизира с ново оборудване. Работещи там неофициално споделиха, че известният ТВ-продуцент вероятно е дошъл в Благоевград, за да преговаря за заснемането на рекламен филм за новите продукти на месокомбината.\n\nБившият съпруг на благоевградчанката Ани Атанасова – Салич и настоящ продуцент Бранко Салич е роден в Словения, но още като юноша семейството му се премества да живее в Белград. Там започва и кариерата му в телевизията - първите му стъпки са около 1979 година в РТС (Радио Телевизия Сърбия). Той е сред създателите и първи директор на сръбската телевизия „Пинк“, която е позната и в България. През 1995 г. е поканен от Дарко Таминджич да консултира създаването на българската Нова телевизия. Тук се среща с бъдещата си съпруга Ани Атанасова, която е родом от Благоевград. Любовта между двамата пламва, а когато Бранко става технически директор на Канал 3, Ани се завръща на екрана, като води новините в централната емисия. Малко след това Бранко и Ани стават семейство.\n\n \n                    ", "date": "2017.09.12", "title": "Бившият мъж на Ани Салич влезе по спешност в болница"}
{"url": "http://www.monitor.bg/a/view/13592-%D0%A3%D1%87%D0%B5%D0%BD%D0%B8%D1%86%D0%B8-%D0%BD%D0%B0-%D0%9A%D0%B0%D0%B1%D0%B0%D0%B8%D0%B2%D0%B0%D0%BD%D1%81%D0%BA%D0%B0-%D0%BE%D1%82-8-%D1%81%D1%82%D1%80%D0%B0%D0%BD%D0%B8-%D0%BF%D0%B5%D1%8F%D1%82-%D0%B2-%D0%9D%D0%BE%D1%80%D0%BC%D0%B0/", "text": "Младо бг сопрано свали 20 кг, за да е изразителна на сцената\n                    Оперната дива Райна Кабаиванска представи в пресклуба на БТА своите избраници за майсторския клас за млади певчески таланти, който от 17 години провежда в София в сътрудничество с Нов български университет. 65 кандидати от 22 държави на 4 континента са се явили на прослушването и сопраното-педагог вече е избрала 15 от тях, над чиито вокални и актьорски умения да работи. Сред щастливците има начинаещи дарования от 8 страни: България, Венецуела, Корея, Италия, Гърция, Сърбия, Литва и Япония. На 24 септември те ще изнесат гала-концерт в софийската опера и балет, а най-добрите от тях са включени като солисти в спектаклите на „Норма“ от Винченцо Белинина 13, 14 и 15 октомври. „Норма“ е трудна опера за млади дебютанти, но ние сме смели“, подчерта голямата певица.В тазгодишната селекция на Кабаиванска попадат трима българи. Сопраното Александрина Михайлова е била набелязана от дивата още като ученичка, получила е стипендия от нейната фондация, за да завърши успешно гимназия, да научи италиански и...да свали 20 килограма, за да е атрактивна и изразителна на взискателната международна сцена. Тенорът Димитър Райчев е цигулар в Операта, но сега иска да се развива и като певец. Третата е съвсем младата Мария Славова – може би една нежна бъдеща Мадам Бътерфлай. В групата са брат и сестра от Сърбия с впечатляващи качества – басът Страхиня и мецосопранът Светлана Джокич, както и съпружеска двойка от Корея със сложни имена, които дивата нарича с европейски звучащите артистични псевдоними Ева и Давиде. И още: тенорът от далечна Венецуела Рейналдо Рамирес-Дроз, сопраното от Италия Марили Санторо, която пя и в миналогодишния проект от майсторския клас на звездата – операта „Турандот“, мецосопранът от Литва Юлия Самсонова-Хайет... Ще запомним тези имена, защото техният прочут ментор Кабаиванска ще продължи да се занимава с артистичната им шлифовка както тук, така и в Италия, и не след дълго ще ги лансира и на световния подиум. Вече 150 възпитаници на майсторските й класове у нас се изявяват на няколко континента, а над 80 от тях са и стипендианти на фондацията на прочутата българка към НБУ. „Аз ги избирамНе понасям нахалните и маниаците“, отбеляза Райна Кабаиванска.Тя сподели своето кредо в работата си с младите певци: „Живея с метафизичната представа, че нещата стават, ако са обичани. Ако организацията на подобно начинание се прави с любов, без сметки“. Доволна е, че в НБУ е намерила верни съмишленици за делото, които подхождат към него с възторг и обич. Кабаиванска призна, че всяка сутрин се събужда с ентусиазъм и нетърпение да раздаде поредните задачи на учениците си. „Аз съм в онова творческо възбуждение, което ни държи винаги живи“, каза дивата, която на своите 82 години е все така красива, одухотворена и енергична като някога.\n\n\n                    ", "date": "2017.09.12", "title": "Ученици на Кабаиванска от 8 страни пеят в „Норма“"}
{"url": "http://www.monitor.bg/a/view/27822-%D0%9B%D0%B8%D0%BA%D0%B0-%D0%AF%D0%BD%D0%BA%D0%BE-%D0%B2%D1%8A%D0%B7%D0%BA%D1%80%D1%8A%D1%81%D0%B2%D0%B0-%D0%BA%D0%B0%D1%82%D0%BE-%D0%9F%D0%B8%D0%BA%D0%B0%D1%81%D0%BE-%D0%B2-%D1%80%D0%BE%D0%BA%D0%BB%D1%8F-%D0%B2-%D0%9D%D1%8E%D0%B0%D0%BD%D1%81/", "text": "\n                    Изложба на голямата българска художничка Лика Янко (1928-2001) се открива от 18.30 ч. утре вечер в столичната галерия „Нюанс“ на ул. „Денкоглу“ 42. Събитието е посветено на 50-годишнината от първата самостоятелна изява на голямата дама на родната живопис и може да бъде посетено до 8 октомври.Преди 50 години в подземния салон на бул. „Руски“ 6 е открита първата самостоятелна изложба на Лика Янко. На седмият ден тя е прекратена под предлог, че художничката е показала три неодобрени от комисията картини. 50 години по-късно галерия „Нюанс“ събира нейни произведения, за да отдаде почит на смелия дух и индивидуалното светоусещане на Лика Янко. През 60-те и 70-те г. на XX век картините й са определяни като прекалено „модернистични“ в България, тъй като те следват определени насоки в западноевропейския авангард.Наричат я „Пикасо в рокля“. Но на това определение тя отговаря: „Аз не съм Пикасо, аз съм Лика“. Лика Янко изумява със стила, който сама създава и утвърждава в творческият си път. Тя не само рисува, но често пъти използва копчета, стъкълца, камъчета, мидички и бродира причудливи форми на платното си. На пръв поглед усукани и грозни, те оживяват в картините й. Символиката на нейните образи не подлежи на обяснение. Тя самата не дешифрира същността на тематиката и позволява на всеки да проникне в нея. Тази възможност ще имат и сегашните посетители в елегантното пространство на галерия „Нюанс“.Лика Янко е родена през 1928 г. в София в семейство на албанските емигранти Лазар и Фросина. От дете скицира и рисува. Расте замечтана и с богато въображение. Записва се на балет, за да изучава балерините на Едгар Дега. Учи във Френския колеж в София, повлиява се от творчеството на Сезан, Ван Гог, Гоген и др. В Академията попада в класа на Дечко Узунов и Илия Петров. Търпелива, всеотдайна и неотстъпваща пред силните на деня, както споделя самата тя, Лика Янко остава вярна на себе си до края. Умира на 22 юни 2001 година в София на 73- годишна възраст.\n\n\n                    ", "date": "2017.09.12", "title": "Лика Янко възкръсва като Пикасо в рокля в „Нюанс“"}
{"url": "http://www.monitor.bg/a/view/80101-%D0%9D%D0%BE%D0%B2%D0%B0-%D1%82%D0%B5%D0%B0%D1%82%D1%80%D0%B0%D0%BB%D0%BD%D0%B0-%D1%84%D0%BE%D1%80%D0%BC%D0%B0%D1%86%D0%B8%D1%8F-%D0%BF%D1%80%D0%BE%D0%B2%D0%BE%D0%BA%D0%B8%D1%80%D0%B0-%D1%81-%D0%96%D0%B0%D0%BD%D0%9F%D0%BE%D0%BB-%D0%A1%D0%B0%D1%80%D1%82%D1%80/", "text": "\n                    Новото театрално сдружение „Друга линия“ ще представи пред публиката реализацията на своя първи проект - „Без изход“ по пиесата „При закрити врати“ от писателя нобелист Жан-Пол Сартр. Официалните премиери на спектакъла ще се състоят на 15 и 22 септември от 19.30 ч. в Центъра за култура и дебат „Червената къща“. Режисьор е младият Дарий Чавдаров, възпитаник на проф. Ивайло Христов в НАТФИЗ, а участници в представлението са младите актьори Радослав Владимиров, Мартина Кръстева и Надя Керанова.\n\nИменно в тази пиеса е произнесена прочутата фраза на Сартр „Адът – това са другите“ Трима непознати попадат в ада. Стремежът им към спасение ги изправя пред собствените им слабости и ги довежда до крайност. Адът е място, в което животът, характерът и съществуването ни са немислими, ако няма огледало, което да ни отразява. Корективът са другите. Спектакълът е провокация за търсене на целите, пътя към тях и съзнаването на отговорността да живееш. Присъдата е свободата, която привидно имаме, но от която не се възползваме. Илюзията, че сме лишени от право на избор се превръща в основен проблем за съвременния човек, който сякаш се чувства по-комфортно, когато не поема отговорност. Роптаем срещу решенията, които ни налагат, но не разполагаме със свои.\n\nАвторът Жан-Пол Сартр – един от основоположниците на философията на екзистенциализма, е сред най-блестящите западноевропейски умове на ХХ век. „Човек е осъден да бъде свободен“ е една от водещите му максими. Пиесата „При закрити врати“ е създадена през 1944 г., когато Европа е в разгара на Втората световна война и все още под нацистки ботуш. 20 години по-късно Сартр отказва да приеме Нобеловата награда за литература заради убеждението си, че „един писател не трябва да се превръща в институция“.\n\nТеатрално сдружение „Друга линия“ е основано през 2016 г. „Вярваме, че вълнуващо, модерно театрално изкуство на световно ниво може да се случва извън структурата на държавните и общинските театри“, казват учредителите му – независими млади творци. Те искат да създават иновативен, висококачествен театрален продукт, които да вълнува, провокира, вдъхновява и мотивира зрителите в България и извън нея.\n\n \n                    ", "date": "2017.09.12", "title": "Нова театрална формация провокира с Жан-Пол Сартр"}
{"url": "http://www.monitor.bg/a/view/16743-%D0%94%D0%B5%D0%BF%D1%83%D1%82%D0%B0%D1%82%D0%B8%D1%82%D0%B5-%D0%B2-%D0%9B%D0%BE%D0%BD%D0%B4%D0%BE%D0%BD-%D0%B3%D0%BB%D0%B0%D1%81%D1%83%D0%B2%D0%B0%D1%85%D0%B0-%D0%B7%D0%B0-%D0%BC%D0%B0%D1%85%D0%B0%D0%BD%D0%B5-%D0%B5%D0%B2%D1%80%D0%BE%D0%B7%D0%B0%D0%BA%D0%BE%D0%BD%D0%BE%D0%B4%D0%B0%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE/", "text": "\n                    След 13-часово обсъждане британските депутати приеха на второ четене законопроекта за премахване на общото европейско законодателство в Обединеното кралство, като по този начин дадоха зелена светлина за по-нататъшното обсъждане на Брекзит. За представения от правителството законопроект гласуваха 326 членове от Камарата на общините, а 290 души бяха против. Целта на законопроекта е да се отмени законът от 1972 г., с който Великобритания се присъедини към блока, превръщайки грубо около 12 000 съществуващи регламенти на ЕС в част от британското законодателство. Този процес по \"прехвърляне\" ще започне, след като страната се оттегли от ЕС през март 2019. Резултатите от гласуването бяха първият сериозен правен тест за партията на Тереза Мей в процеса на \"развод\" между Лондон и Брюксел. Сега проектозаконът, който има за цел да стане един от най-конституционно значимите актове на законодателството в британската история, ще премине в комисиите на Камарата на общините. Този процес трябва да отнеме поне една седмица.\n\n\n                    ", "date": "2017.09.12", "title": "Депутатите в Лондон гласуваха за махане еврозаконодателството"}
{"url": "http://www.monitor.bg/a/view/5921-%D0%9A%D0%BE%D1%82%D0%BA%D0%B8%D1%82%D0%B5-%D0%BD%D0%B0-%D0%A5%D0%B5%D0%BC%D0%B8%D0%BD%D0%B3%D1%83%D0%B5%D0%B9-%D0%BE%D1%86%D0%B5%D0%BB%D1%8F%D1%85%D0%B0-%D1%81%D0%BB%D0%B5%D0%B4-%D0%98%D1%80%D0%BC%D0%B0/", "text": "\n                    Ураганът Ирма опустоши архипелага Флорида Кийс, южно от Флорида, като ветровете достигнаха скорост над 200 км/ч, но котките в намиращия се там дом-музей на Хемингуей, за които е известно, че са с 6 пръста на краката си, оцеляха.\nПазачите в дома-музей на Хемингуей в Кий Уест останаха затворени заедно с 54-те наследници на котката с 6 пръста на краката си при преминаването на урагана, тъй като бяха убедени, че историческата сграда няма да се срути. Сградата е в колониален стил, изградена от големи тухли през 1851 г. Гледачите разказват, че котките са почувствали, че ураганът наближава по-рано и се придвижили към вътрешността на сградата.Равносметката е, че Ирма е причинил смъртта на най-малко 10 човека. Ирма вече загуби характеристиките си на буря и отслабна до тропическа депресия, продължавайки своето придвижване над югоизточната част на САЩ и се намира между щатите Джорджия и Алабама. Най-тежка остава ситуацията на архипелага Флорида Кийс. \n\n\n                    ", "date": "2017.09.12", "title": "Котките на Хемингуей оцеляха след Ирма"}
{"url": "http://www.monitor.bg/a/view/71884-%D0%91%D1%8A%D0%BB%D0%B3%D0%B0%D1%80%D0%B8-%D0%B2%D0%B4%D0%B8%D0%B3%D0%BD%D0%B0%D1%85%D0%B0-%D0%BA%D1%83%D0%BF%D0%BE%D0%BD-%D0%BD%D0%B0%D1%81%D1%80%D0%B5%D0%B4-%D0%98%D1%80%D0%BC%D0%B0/", "text": "\n                    Компания българи, събрали се на купон в Маями, се превърна в хит в социалните мрежи. Причината – младежите заявиха, че са избрали именно този град, за да празнуват рождените дни на трима от тях. И то не кога да е, а в разгара на урагана „Ирма”. След като стихията премина през Маями, сънародниците ни застанаха отново пред камера. Разказаха, че „Ирма” по никакъв начин не е развалила доброто им настроение. Въпреки че прекарали няколко дни без ток и интернет в хотела. \"Изѝкарахме бурята в хотела, без ток, без интернет. Имаше достатъчно храна и вода. Беше ни весело не ни беше страх, При нас не беше много шумно. Изкарахме си много добре наистина\", признават те.\n\n \n                    ", "date": "2017.09.12", "title": "Българи вдигнаха купон насред Ирма"}
{"url": "http://www.monitor.bg/a/view/75454-%D0%90%D1%84%D0%B3%D0%B0%D0%BD%D0%B8%D1%81%D1%82%D0%B0%D0%BD%D0%B5%D1%86-%D1%81%D0%B8-%D0%BF%D1%80%D0%B8%D0%B7%D0%BD%D0%B0-%D0%B7%D0%B0-%D1%83%D0%B1%D0%B8%D0%B9%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%BC%D0%BB%D0%B0%D0%B4%D0%B0%D1%82%D0%B0-%D0%B3%D0%B5%D1%80%D0%BC%D0%B0%D0%BD%D0%BA%D0%B0-%D0%BF%D0%BE%D1%82%D1%80%D0%B5%D1%81%D0%BB%D0%BE-%D1%86%D1%8F%D0%BB%D0%B0-%D0%95%D0%B2%D1%80%D0%BE%D0%BF%D0%B0-%D0%BF%D1%80%D0%B5%D0%B4%D0%B8-%D0%B3%D0%BE%D0%B4%D0%B8%D0%BD%D0%B0/", "text": "\n                    Афганистанец, кандидат за убежище в Германия, призна пред съда във Фрайбург, че е изнасилил и убил 19-годишна германска студентка по медицина, предаде Reuters. Жертвата Мария Лaденбургер се удави в плитките води на река Драйзам в града през октомври 2016 г. Момичето е дъщеря на високопоставен служител на ЕС. Подсъдимият Хюсеин Кхавари призна, че е употребил големи количества алкохол и наркотични вещества, преди да свали от велосипеда случайно преминаващата край него млада жена, да я изнасили, да я задуши с шал и да я захвърли в безсъзнание в реката. Той помоли семейството й за прошка. Хюсеин, който е влязъл в Германия през 2015 г., е в ареста от декември 2016 г. Той твърди, че в момента на престъплението е бил на 18 години, но според прокуратурата е бил на 22. Ако съдът прецени, той може да бъде осъден не като непълнолетен на 15 години затвор, а като пълнолетен на доживотен затвор.\n                    ", "date": "2017.09.12", "title": "Афганистанец си призна за убийството на младата германка, потресло цяла Европа преди година "}
{"url": "http://www.monitor.bg/a/view/681-%D0%9E%D0%B1%D0%B5%D0%B7%D0%B3%D0%BB%D0%B0%D0%B2%D0%B8%D1%85%D0%B0-%D0%BA%D0%BC%D0%B5%D1%82-%D0%BD%D0%B0-%D0%B3%D1%80%D0%BE%D0%B1%D0%B8%D1%89%D0%B5-%D0%B2-%D0%91%D0%B5%D0%BB%D0%B3%D0%B8%D1%8F/", "text": "\n                    \n\n\n                    ", "date": "2017.09.12", "title": "Прерязаха гърлото на кмет на гробище в Белгия "}
{"url": "http://www.monitor.bg/a/view/41653-%D0%A0%D0%B5%D0%B6%D0%B0%D1%82-%D0%BF%D0%B0%D1%80%D0%B8%D1%82%D0%B5-%D0%BD%D0%B0-%D0%B1%D0%B5%D0%BB%D0%B3%D0%B8%D0%B9%D1%81%D0%BA%D0%B8-%D0%BF%D1%80%D0%B8%D0%BD%D1%86-%D0%B7%D0%B0-%D0%BD%D0%B5%D1%81%D0%BF%D0%B0%D0%B7%D0%B2%D0%B0%D0%BD%D0%B5-%D0%BD%D0%B0-%D0%BF%D1%80%D0%BE%D1%82%D0%BE%D0%BA%D0%BE%D0%BB%D0%B0/", "text": "\n                    Белгийският принц Лоран може да бъде лишен от част от средствата, които му осигурява държавата, заради постоянно неспазване на протокола, съобщиха местни медии.\nДопитване до общественото мнение показва, че мнозинството белгийци (51 на сто) биха подкрепили подобна мярка. Във Фландрия, където настроенията срещу монархията са най-силни, налагането на наказание е подкрепено от 55 на сто от участниците в допитването, докато жителите на Брюксел и Валония са по-благосклонни и едва 44 на сто от тях са за отнемане на средствата за принца.\nЛоран е известен в обществото с честите си прояви, будещи недоумение. Последният случай е свързан с участието му в събитие на посолството на Китай в Брюксел, което е трябвало да бъде съгласувано с белгийското министерство на външните работи. Принцът не се е допитал до правителството в този случай, както и по-рано, когато се е срещнал с премиера на Шри Ланка. Според протокола представителите на монархията трябва да съгласуват с изпълнителната власт срещите си с чуждестранни дипломати и обществени личности.\nМедиите отбелязват, че неотдавна белгийският премиер Шарл Мишел бе предупредил, че може да отнеме 10-15 процента еднократно от годишната издръжка на Лоран. Всяка година принцът получава издръжка от 308 хиляди евро от държавния бюджет. Представеното днес допитване показва, че голяма част от обществото би подкрепило лишаването на принца изцяло от дотация.\n                    ", "date": "2017.09.12", "title": "Режат парите на белгийски принц за неспазване на протокола "}
{"url": "http://www.monitor.bg/a/view/62315-%D0%95%D0%BC%D0%B0%D0%BD%D1%8E%D0%B5%D0%BB-%D0%9C%D0%B0%D0%BA%D1%80%D0%BE%D0%BD-%D0%B8-%D0%91%D0%BE%D1%80%D0%B8%D1%81-%D0%94%D0%B6%D0%BE%D0%BD%D1%81%D1%8A%D0%BD-%D0%BE%D1%82%D0%B8%D0%B2%D0%B0%D1%82-%D0%B2-%D0%9E%D1%82%D0%B2%D1%8A%D0%B4%D0%BC%D0%BE%D1%80%D1%81%D0%BA%D0%B8%D1%82%D0%B5-%D1%82%D0%B5%D1%80%D0%B8%D1%82%D0%BE%D1%80%D0%B8%D0%B8-%D0%BF%D0%BE%D1%81%D1%82%D1%80%D0%B0%D0%B4%D0%B0%D0%BB%D0%B8-%D0%BE%D1%82-%D1%83%D1%80%D0%B0%D0%B3%D0%B0%D0%BD%D0%B0/", "text": "\n                    Британският министър на външните работи Борис Джонсън е на път за Карибите, опустошени от урагана Ирма. Това съобщи Форин офис в акаунта си в Туитър, предаде Франс прес.\nПътуването на дипломат номер едно е в разгара на полемиката за усилията на британското правителство да помогне на бедстващите британци на Карибите. Днес в британски издания са публикувани отново разкази на близки на засегнатите от Ирма. Те упрекват властите, че не са организирали евакуация преди връхлитането на урагана.\nВчера британското правителство обяви, че е деблокирало 32 милиона паунда (близо 35 милиона евро) за 88 000-те британци от региона и че е изпратило 10 самолета с комплекти за първа помощ, храни и питейна вода. В района са пратени и 700 военни и над 50 полицаи, припомня Франс прес. Общо откараната помощ е над 40 тона, допълва Ройтерс. Тя съдържа и 2608 сглобяеми конструкции, в които могат да бъдат подслонени над 13 000 души.\nВ британските отвъдморски територии Ирма отне живота на шестима души - пет в Британските Вирджински острови и един в Ангуила, припомня Франс прес.\nДнес се очаква френският президент Еманюел Макрон да посети френската част на остров Сен Мартен, припомня Ройтерс. В самолета на президента ще има материали и стоки за оказване на помощ за бедстващото население.\nХоландският крал Вилем-Александър посети вчера холандската част на Сен Мартен и днес планира да лети до други по-малки холандски острови в региона.\nВчера френският премиер Едуар Филип каза, че властите изготвят списъци за евакуация на хората, които искат да напуснат Сен Мартен. Приоритет в тях ще имат онези, които са най-уязвими, тоест възрастните, семействата с малки деца и хората с напълно необитаеми домове. Евакуацията ще е по посока на Франция или на Гваделупа. Болницата в Сен Мартен пострада тежко от урагана и там ще бъде открита полева болница, помещаваща се в шатри. Военен кораб, пътуващ към Сен Мартен от Франция, също ще предостави медицински грижи на местното население.\nМного жителите на щата Флорида, които бяха евакуирани от домовете си заради приближаването на Ирма, планират още днес да започнат да се връщат, въпреки че властите ги посъветваха да не го правят скоро. Масовото завръщане поражда опасения за натоварен пътен трафик в райони, в които авариите на тока заради Ирма може да продължат дни наред.\nВъв Флорида започват и издирвателните операции. Засега не е известна съдбата на островите Флорида Кийс, връхлетени от Ирма, когато беше ураган от 4 степен. Няма комуникации и достъп до тях. В понеделник губернаторът на Флорида Рик Скот прелетя с хеликоптер тази зона и каза, че бурята е била опустошителна.\nСамолетоносач на американските военноморски сили трябва да пусне котва в Кий Уест, главен град на архипелага Флорида Кийс, за да помогне в издирвателните и спасителните операции.\nВъв Флорида, Джорджия и Южна Каролина Ирма отне живота на 10 души, от които шест са жертвите само във Флорида. На Карибите жертвите са общо 35, припомня АП.\n                    ", "date": "2017.09.12", "title": "Еманюел Макрон и Борис Джонсън отиват в Отвъдморските територии, пострадали от урагана"}
{"url": "http://www.monitor.bg/a/view/74332-%D0%91%D1%83%D1%80%D0%B8-%D0%B1%D1%80%D1%83%D0%BB%D1%8F%D1%82-%D0%A1%D1%8A%D1%80%D0%B1%D0%B8%D1%8F/", "text": "\n                    Бури и наводнения поразяват Балканите, предизвиквайки хаос в Хърватия, Сърбия и Босна и Херцеговина. В следобедните часове на понеделник в Хърватия бе издаден предупредителен червен код за опасност от наводнения, след като Адриатическото крайбрежие бе залято от проливни дъждове. Под вода се оказаха Задар, остров Хвар и части от Адриатическата магистрала. Най-засегнат от силните дъждове бе град Задар, където паднаха дъждове, два пъти по-високи от средната норма за септември.След потопа в Задар водата в града не става за пиене, а бурята е нанесла в цяла Истрия щети като урагана \"Ирма\" във Флорида\", пише белградският „Телеграф“.. Лошото време и проливните дъждове предизвикаха истински хаос в части от Хърватия, което наложи властите да обявят извънредно положение. Пожарникари, специални единици и полицаи са изпратени на терен, за да помогнат за преодоляване на последиците от наводненията. На помощ се е притекла и хърватската войска. В спасителните и отводнителните дейности в града са ангажирани 201 пожарникари, 50 военнослужещи с 201 помпи.В Мостар и Сараево в Босна вятърът изпочупи дървета, а много коли бяха повредени. Сараевските улици останаха под вода. В хърватския адриатически град Задар за два часа паднаха 130 литра дъжд на квадратен метър, което не се е случвало през последните 30 години. Силна буря наводни части на полуостров Истрия. Лошото време се премества на север и североизток към Унгария и Румъния, пише \"Данас\".След летните 35 градуса по Целзий Сърбия бе обхваната от бури, които намалиха температурата с повече от 10 градуса, съобщава вестник \"Данас\". В Смедеревска паланка, Крушевац, Лозница скоростта на вятъра достигна 80 км в час. В Белград и Прокопле бурята изпочупи много дървета. Сръбската телевизия съобщи, че в Парачин има повредени покриви и фасади на къщи.\".\n\n\n                    ", "date": "2017.09.12", "title": "Бури брулят Балканите"}
{"url": "http://www.monitor.bg/a/view/27045-%D0%9F%D0%B0%D1%80%D1%82%D0%B8%D1%8F%D1%82%D0%B0-%D0%BD%D0%B0-%D0%95%D1%80%D0%BD%D0%B0-%D0%A1%D0%BE%D0%BB%D0%B1%D0%B5%D1%80%D0%B3-%D1%81%D0%BF%D0%B5%D1%87%D0%B5%D0%BB%D0%B8-%D0%B8%D0%B7%D0%B1%D0%BE%D1%80%D0%B8%D1%82%D0%B5-%D0%B2-%D0%9D%D0%BE%D1%80%D0%B2%D0%B5%D0%B3%D0%B8%D1%8F/", "text": "\n                    Норвежкият премиер Ерна Солберг и нейната дясноцентристка коалиция обявиха победата си в състоялите се вчера парламентарни избори и казаха, че успехът им е резултат от работата им като сплотен екип, предаде ДПА.\n\n\"Получихме подкрепа за още четири години, защото свършихме това, което обещахме\", каза Солберг в Осло, благодарейки на членовете на своята Консервативна партия и на гласоподавателите. Тя благодари и на по-малкия си коалиционен партньор в управлението - дясната популистка Партия на прогреса, както и на двете малки центристки партии, които подкрепят дясноцентристкото правителство.\n\nЧетирите партии получават по неокончателни резултати 89 места, което е по-малко от 96-те, които имаха в отиващия си 169-местен парламент. Преизбирането на Солберг ще е първото на премиер от Консервативната партия от 1985 г. и говори за популярността на премиера, наричана \"норвежката Ангела Меркел\".\n\nЛидерът на опозиционната Работническа партия Йонас Гар Стьоре призна поражението си, поздрави Солберг и ѝ пожела късмет. Стьоре заяви, че остава на поста си като лидер на партията, която ще бъде \"конструктивна и трудна опозиция\".\n\nНеокончателните резултати, съобщени от избирателната комисия при 95% обработени бюлетини, сочат, че консерваторите ще получат 45 места, с три по-малко, отколкото на предходните избори през 2013, и ще останат втора сила с 25% от гласовете. Партията на прогреса се очаква да е на трето място с около 15% и да изгуби едно от 29-те места, които имаше.\n\nОпозиционната Работническа партия изгуби повече от 3 на сто от гласовете, които имаше, и се очаква да получи 27.4%, което ще означава 49 места, с 6 по-малко от 2013 г. Тя ще остане партията с най-висок процент подкрепа на избори. Предпочитаните партньори на Работническата партия - Социалистическата лява партия и Партията на центъра, се представиха по-добре на тези избори. \"Зелените\" се очаква да запазят едното си депутатско място, а комунистическата партия \"Червените\" спечели първото си място в парламента.\n\nВсе още има неяснота около резултатите на партията \"Венстре\" и на християндемократите, които се колебаят около 4-те процента.\n\n \n                    ", "date": "2017.09.12", "title": "Партията на Ерна Солберг спечели изборите в Норвегия"}
{"url": "http://www.monitor.bg/a/view/62595-%D0%9D%D0%B8%D0%BA%D0%B8-%D0%A5%D0%B5%D0%B9%D0%BB%D0%B8-%D0%9D%D0%B5-%D0%B8%D1%81%D0%BA%D0%B0%D0%BC%D0%B5-%D0%B2%D0%BE%D0%B9%D0%BD%D0%B5-%D1%81-%D0%9A%D0%9D%D0%94%D0%A0/", "text": "\n                    Постоянната представителка на САЩ в ООН Ники Хейли заяви, че страната й не иска война със Северна Корея и каза, че Пхенян \"все още не е минал онази точка, след която няма връщане назад\", предаде Ройтерс. Ако Северна Корея се съгласи да се откаже от ядрената си програма, тя може да спаси бъдещето си. Ако докаже, че може да живее в мир, светът ще живее в мир с нея, заяви Хейли, след като Съветът за сигурност на ООН гласува нови, по-строги санкции срещу Северна Корея. Американската посланичка заяви, че тази резолюция нямаше да може да бъде приета, ако не бяха силните връзки, създали се между американския президент Доналд Тръмп и китайския президент си Цзинпин.\nКитайският посланик в ООН Лю Цзией призова Северна Корея да погледне сериозно на очакванията и волята на международната общност и призова всички страни в конфликта да запазят самообладание и да не засилват напрежението.\nРуският представител Василий Небензя каза, че страната му е подкрепила новите санкции срещу Пхенян, защото не приема ядрените му амбиции и смята, че трябва категорично да се реагира на последния му ядрен опит, предаде ТАСС. Той заяви обаче, че Москва смята, че мерките за финансов натиск върху КНДР на практика са изчерпани, а по-нататъшни рестрикции могат да бъдат равносилни на \"опити да се задуши\" икономиката на страната и могат да предизвикат голяма хуманитарна криза.\nРуският представител заяви, че е \"голяма грешка\", че Съветът за сигурност игнорира руско-китайското предложение за подновяване на диалога със Северна Корея и каза, че приемането на нови санкции по-скоро ще засегне невинни цивилни, а няма да намали финансирането на ядрената и ракетната програма на Пхенян, предаде ДПА. Той призова генералният секретар на ООН Антониу Гутериш да помогне да се стигне до преговори, а не да се действа със санкции.\nПекин и Москва предложиха споразумение за \"двойно замразяване\" - САЩ и Южна Корея да спрат военните си учения на Корейския полуостров, а Пхенян да прекрати ядрената си и ракетна програма.\n                    ", "date": "2017.09.12", "title": "Ники Хейли: Не искаме война с КНДР "}
{"url": "http://www.monitor.bg/a/view/64732-%D0%A1%D1%82%D1%80%D0%B0%D1%85-%D0%BE%D1%82-%D0%B1%D0%BE%D0%BC%D0%B1%D0%B8-%D0%B5%D0%B2%D0%B0%D0%BA%D1%83%D0%B8%D1%80%D0%B0-5700-%D0%B4%D1%83%D1%88%D0%B8-%D0%B2-%D0%B3%D1%80%D0%B0%D0%B4-%D0%9F%D0%B5%D1%80%D0%BC/", "text": "\n                    Сигнали за заложени бомби вдигнаха на крак във вторник руския град Перм, предаде Утро.ру. Заради постъпилата терористична заплаха бяха евакуирани повече от 5700 души от 78 обекта, съобщиха от регионалното Министерство за териториална сигурност. От ведомството уточниха, че в периода от 11,10 до 11,26 ч местно време са постъпили сигнали за заложени взривни устройства в  десетки административни здания. В течения на половин час след обажданията всички обекти са били опразнени и отцепени от органите на реда. По данни на агенциите са били евакуирани най-малко 10 училища, няколко търговски центрове, автогарата и жп гарата „Перм-2“ в града,  кметството, местният Младежки дом, Пермският държавен университет и др.  „В споменатите сгради веднага бяха изпратени  оперативни работници от МВР, като в изследването на обектите са задействани и специално обучени кучета“, се казва в съобщение на министерството, цитирано от ТАСС. \n                    ", "date": "2017.09.12", "title": "Страх от бомби евакуира 5700 души в град Перм "}
{"url": "http://www.monitor.bg/a/view/75534-%D0%98%D1%81%D0%BA%D0%B0%D1%82-%D0%B4%D0%BE%D0%B6%D0%B8%D0%B2%D0%BE%D1%82%D0%BD%D0%B0-%D0%BF%D1%80%D0%B8%D1%81%D1%8A%D0%B4%D0%B0-%D0%B7%D0%B0-%D0%BD%D0%B5%D0%BE%D0%BD%D0%B0%D1%86%D0%B8%D1%81%D1%82%D0%BA%D0%B0-%D0%B2-%D0%93%D0%B5%D1%80%D0%BC%D0%B0%D0%BD%D0%B8%D1%8F/", "text": "\n                    Германски прокурори поискаха днес доживотна присъда за Беате Цшепе, която е обвинена в съучастие в поредица от убийства, мотивирани от расова омраза, извършени от неонацистка терористична група, предаде ДПА.\nПроцесът срещу 42-годишната Цшепе за съучастие в убийствата на осем турски имигранти, на гръцки гражданин и на германска полицайка в периода между 2000 и 2007 г., продължи около 4 години. Убийствата са извършени от групировката Националсоциалистическа нелегалност (с немските инициали НСУ).\nЦшепе следва да получи наказание за всяко едно от убийствата, каза федералният прокурор Херберт Диймер пред съда в Мюнхен.\nОбвиняемата отрича каквато и да е причастност към убийствата, като прехвърли вината върху другите двама членове на НСУ - Уве Мундлос и Уве Бьонхард, които починаха при очевидно убийство-самоубийство през 2011 г.\n                    ", "date": "2017.09.12", "title": "Искат доживотна присъда за неонацистка в Германия "}
{"url": "http://www.monitor.bg/a/view/55495-%D0%9F%D1%80%D0%B5%D0%B4%D0%BB%D0%BE%D0%B6%D0%B5%D0%BD%D0%B8%D0%B5-%D0%B7%D0%B0-%D1%81%D1%8A%D0%BA%D1%80%D0%B0%D1%89%D0%B0%D0%B2%D0%B0%D0%BD%D0%B5-%D0%BD%D0%B0-%D0%B5%D0%B2%D1%80%D0%BE%D0%B4%D0%B5%D0%BF%D1%83%D1%82%D0%B0%D1%82%D0%B8%D1%82%D0%B5-%D1%81%D0%BB%D0%B5%D0%B4-%D0%91%D1%80%D0%B5%D0%BA%D0%B7%D0%B8%D1%82/", "text": "\n                    Броят на евродепутатите може да бъде съкратен от 751 на 700, след като Великобритания напусне ЕС. Това предложение бе представено от комисията на Европейския парламент по конституционни въпроси.\nОтбелязва се, че според договора за ЕС броят на евродепутатите е до 751, като всяка държава трябва да има поне шестима и най-много 96 евродепутати. В сегашния състав на ЕП Великобритания разполага със 73 евродепутати.\nПарламентарната комисия предлага 22 от местата на британските евродепутати да бъдат преразпределени между държавите от ЕС, а останалите 51 места да бъдат оставени в запас за държави, които може да се присъединят към Общността занапред, както и за евродепутати, избрани с пряко гласуване от общоевропейска листа.\nАко бъдат възприети, промените ще засегнат разпределението на местата в ЕП след изборите през 2019 година. Не се предвижда нито една държава от ЕС да изгуби от досегашния си брой места в ЕП, но някои държави ще получат допълнителни бройки. За да влязат в сила, промените следва да бъдат одобрени единодушно от Европейския съвет.\n                    ", "date": "2017.09.12", "title": "Предложение за съкращаване на евродепутатите след Брекзит"}
{"url": "http://www.monitor.bg/a/view/77080-%D0%9C%D0%BE%D1%81%D0%BA%D0%B2%D0%B0-%D1%89%D0%B5-%D0%B2%D0%B3%D0%BE%D1%80%D1%87%D0%B8-%D0%B6%D0%B8%D0%B2%D0%BE%D1%82%D0%B0-%D0%BD%D0%B0-us-%D0%B4%D0%B8%D0%BF%D0%BB%D0%BE%D0%BC%D0%B0%D1%82%D0%B8%D1%82%D0%B5/", "text": "\n                    Руският външен министър Сергей Лавров оповести плановете на Москва изцяло да изравни условията на американските дипломати в Русия с тези на руските в САЩ. По-рано Москва изгони 755 сътрудници на американското посолство и така изравни числеността на двете мисии. В отговор Вашингтон затвори руското генерално консулство в Сан Франциско, както и две дипломатически представителство в столицата и в Ню Йорк.\n\n          „Ако САЩ са взели паритета в качеството на критерий, то ние сега разглеждаме условията, в които работят американските учреждения в Русия и руските в щатите. И ще приведем тези условия в пълно съответствие на понятието „паритет“, закани се Лавров. Междувременно в. „Комерсант“ излезе с информация за възможните крачки, които ще предприеме Външно спрямо US дипломатите в страната. Предполага се, че те ще бъдат лишени от правото да използват безплатните паркинги пред американските консулства в Москва и в другите градове. Ще бъде намалено и количеството на контролно-пропускателните пунктове, през които американските дипломати имат право да влизат в Русия. Очаква се да бъде редуциран и броят на служителите на US мисията, на които е разрешено безпрепятствено да се придвижват из цялата страна. Изданието посочва, че в момента руските КПП, отворени за американски дипломати, са повече от тези в САЩ за руски. Освен това посолството и консулствата на Русия в щатите изобщо не разполагат с паркинги пред сградите си. Повече са и US дипломатите от висшето звено, които имат право да обикалят цялата страна, отколкото пратениците на Москва в САЩ.\n\n          По-рано президентът Владимир Путин заяви, че може допълнително да бъде съкратен щата на американското посолство в Русия с още 155 души. Държавният глава посочи, че от 455 руски дипломати в САЩ 155 работят към ООН. „Строго погледнато, те всъщност не са дипломати, акредитирани към Държавния департамент,“, посочи президентът. Той посъветва още Външно да оспори в съда решението на Вашингтон да забрани на Москва да използва дипломатическите си сгради в САЩ.\n                    ", "date": "2017.09.12", "title": "Москва ще вгорчи живота на US дипломатите "}
{"url": "http://www.monitor.bg/a/view/86610-%D0%9A%D0%BE%D0%BB%D0%B5%D0%BA%D1%86%D0%B8%D1%8F-%D0%B8%D0%B7%D0%BF%D1%8A%D1%81%D1%82%D1%80%D0%B5%D0%BD%D0%B0-%D1%81-%D0%B2%D0%B0%D0%B3%D0%B8%D0%BD%D0%B8-%D0%B2-%D0%9D%D1%8E-%D0%99%D0%BE%D1%80%D0%BA/", "text": "\n                     \n\n \n\nНа Седмицата на модата в Ню Йорк модната къща \"Намилия\" представи пролетната си колекция за догодина, която бе изпъстрена с изображения на вагини, пише в. \"Метро\".\n\nЖенски полови органи бяха бродирани по всички тоалети на марката. Изданието с ирония предрича, че следващата пролет най-закоравелите фенки на модата би трябвало да се издокарат във вагини, за да се придържат към най-новия тренд.\n\nСпоред дизайнерките на колекцията Нан Ли и Емилия Пфол, техните модели били вдъхновени от романа на Дени Дидро от 1748 година \"Бъбривите бижута\".\n\nАко не ви е познат сюжетът, в него се разказва за един султан, който подозирал любовницата си в изневерява. Тогава той се сдобил с магически пръстен, който когато е насочен към интимната област на дамите, подсказвал на султана за сексуалното им минало.\n                    ", "date": "2017.09.12", "title": "Колекция, изпъстрена с вагини в Ню Йорк"}
{"url": "http://www.monitor.bg/a/view/82856-%D0%9B%D0%B8%D1%8A%D0%BC-%D0%9D%D0%B8%D0%B9%D1%81%D1%8A%D0%BD-%D0%B2%D0%B5%D1%87%D0%B5-%D0%BD%D1%8F%D0%BC%D0%B0-%D0%B4%D0%B0-%D1%81%D0%B5-%D1%81%D0%BD%D0%B8%D0%BC%D0%B0-%D0%B2-%D1%82%D1%80%D0%B8%D0%BB%D1%8A%D1%80%D0%B8/", "text": "\n                    Известният британски актьор Лиъм Нийсън възнамерява да загърби участието си в трилъри, въпреки изгодните предложения, които получава, съобщава АП.\n\nПо думите на екранния герой, прочул се с поредицата блокбастъри \"Твърде лично\", той вече е прекалено стар, за да се прави на екшън герой.\"Хора, аз съм вече на 65! Време е да спра! Да не говорим, че съвсем случайно попаднах в този жанр!\"\n\nВъпреки отказа му да участва в подобни проекти, два трилъра с негово участие, които вече е заснел, предстои да излязат на екран. Става дума за \"Hard Powder\" в който Нийсън се явява в ролята на шофьор на снегорин в схватка с наркодилъри и в \"The Commuter\" в който актьорът става застраховател, изправен пред пъклен криминален план.\n\nНийсън се завръща към драматичните роли. Една от тях го представи на кинофестивала в Торонто в лентата, посветена на аферата \"Уотъргейт\". Тя е със заглавие \"Mark Felt:The Man Who Brought Down the White House\". Нейната премиера се състоя в понеделник. Във филма Нийсън се превъплъщава в високопоставения служител от ФБР, дал ключова информация на журналистите от \"Вашингтон пост\" за аферата \"Уотъргейт\".\n                    ", "date": "2017.09.12", "title": "Лиъм Нийсън вече няма да се снима в трилъри"}
{"url": "http://www.monitor.bg/a/view/15858-%D0%A2%D1%83%D1%80%D1%86%D0%B8%D1%8F-%D0%B5-%D0%BF%D0%BB%D0%B0%D1%82%D0%B8%D0%BB%D0%B0-%D0%B4%D0%B5%D0%BF%D0%BE%D0%B7%D0%B8%D1%82-%D0%B7%D0%B0-%D0%BF%D0%BE%D0%BA%D1%83%D0%BF%D0%BA%D0%B0%D1%82%D0%B0-%D0%BD%D0%B0-%D1%80%D1%83%D1%81%D0%BA%D0%B8-%D1%80%D0%B0%D0%BA%D0%B5%D1%82%D0%BD%D0%B8-%D1%81%D0%B8%D1%81%D1%82%D0%B5%D0%BC%D0%B8-%D0%A1400/", "text": "\n                    Кремъл е потвърдил днес, че Русия и Турция са подписали договор за покупката на руски ракетни системи С-400, предаде ДПА.\n\n\"Договорът е бил подписан и се подготвя изпълнението му\", каза Владимир Кожин, съветник на руския президент по въпросите на военно-техническото сътрудничество, цитиран от ТАСС.\n\n\"Мога да уверя, че всички решения, взети по този договор, стриктно съответстват на нашите стратегически интереси\", добави той.\n\n\"В тази връзка\", продължи Кожин, \"реакцията на някои западни държави, които се опитват да окажат натиск върху Турция, е напълно разбираем за нас\".\n\nТурският президент Реджеп Тайип Ердоган съобщи по-рано на връщане от пътуване в Казахстан, че Турция вече е платила депозит на Русия за покупката на руските зенитно-ракетни системи С-400 въпреки възраженията на съюзниците й от НАТО. Той подчерта, че както Турция, така и Русия са решени да доведат до край процеса.\n                    ", "date": "2017.09.12", "title": "Турция е платила депозит за покупката на руски ракетни системи С-400"}
{"url": "http://www.monitor.bg/a/view/89534-%D0%92-%D0%AF%D0%BF%D0%BE%D0%BD%D0%B8%D1%8F-%D0%B1%D0%B5%D1%88%D0%B5-%D0%BF%D1%83%D1%81%D0%BD%D0%B0%D1%82-%D0%BF%D1%8A%D1%80%D0%B2%D0%B8%D1%8F%D1%82-%D0%BA%D0%BE%D1%82%D0%B5%D1%88%D0%BA%D0%B8-%D0%B2%D0%BB%D0%B0%D0%BA/", "text": "\n                     \n\nВ Япония от град Огаки потегли първият котешки влак, в който пътуват 30 писани за разтуха на пасажерите, съобщава в. \"Метро\".\n\nПътниците ще могат да си играят и да галят домашните любимци. Така преходът ще им се стори по-приятен. Инициативата е на ж.п. компанията \"Йоро рейлуей\" и на неправителствената организация \"Китен кафе\".\n\nПътувайки с писаните на японците ще им бъде припомнян проблемът с бездомните котки. Много от тях, които не могат да бъдат осиновени, биват евтаназирани.\n\nПри все това, благодарение на дейността на неправителствените организации, все повече котки биват осиновявани. Броят им в приютите е намалял със 70 процента от 2004 година насам. Паднал е и броят на евтаназираните животни - от 238 хиляди през 2004 на 45 хиляди през 2016 г.\n\n \n                    ", "date": "2017.09.12", "title": "В Япония беше пуснат първият котешки влак"}
{"url": "http://www.monitor.bg/a/view/89879-%D0%90%D0%91%D0%91%D0%90-%D0%BF%D0%BE%D0%B4%D0%B3%D0%BE%D1%82%D0%B2%D1%8F%D1%82-%D0%B2%D0%B8%D1%80%D1%82%D1%83%D0%B0%D0%BB%D0%BD%D0%BE%D1%82%D0%BE-%D1%81%D0%B8-%D1%81%D1%8A%D0%B1%D0%B8%D1%80%D0%B0%D0%BD%D0%B5-%D0%B8-%D1%82%D1%83%D1%80%D0%BD%D0%B5/", "text": "\n                     \n\nЛегендарната шведска поп група АББА подготвя повторното си сформиране във виртуалното пространство и турне, съобщава ТАСС.\n\nУчастниците от квартета ще се появят под формата на свои цифрови копия-аватари. Агенцията цитира интервюто на бившия член на АББА Бени Андершон пред вестник \"Експресен\".\n\nНай-популярната шведска формация се разпадна през 1982 година. Оттогава всеки фен на състава неизменно си задаваше един и същ въпрос - кога бандата ще се събере отново в оригиналния си състав. И винаги следваше отрицателен отговор. Сега, преди излизането на поредния солов албум на Андершон, озаглавен \"Piano\", музикантът за пръв път даде положителен отговор на въпроса.\n\n\"Сега на нас ни предстои общ проект. Ако той се окаже успешен, ще направим турне през 2019 година!\", заяви Андершон. Но сега ще бъде необходимо известно време за дигитализирането на лицата на членовете на групата.\n                    ", "date": "2017.09.12", "title": "АББА подготвят виртуалното си събиране и турне"}
{"url": "http://www.monitor.bg/a/view/83133-%D0%A1%D0%B8%D0%B3%D0%BD%D0%B0%D0%BB%D0%B8-%D0%B7%D0%B0-%D0%B1%D0%BE%D0%BC%D0%B1%D0%B8-%D0%B2-14-%D0%B3%D1%80%D0%B0%D0%B4%D0%B0-%D0%B2-%D0%A0%D1%83%D1%81%D0%B8%D1%8F/", "text": "\n                    \n\n\n                    ", "date": "2017.09.12", "title": " Сигнали за бомби в 14 града парализираха Русия "}
{"url": "http://www.monitor.bg/a/view/62691-%D0%A1%D0%BE%D0%BD%D0%B4%D0%B0%D1%82%D0%B0-%D0%9A%D0%B0%D1%81%D0%B8%D0%BD%D0%B8-%D0%B7%D0%B0%D0%BF%D0%BE%D1%87%D0%BD%D0%B0-%D1%81%D0%BC%D1%8A%D1%80%D1%82%D0%BE%D0%BD%D0%BE%D1%81%D0%BD%D0%BE%D1%82%D0%BE-%D1%81%D0%B8-%D1%81%D0%BF%D1%83%D1%81%D0%BA%D0%B0%D0%BD%D0%B5/", "text": "\n                    Космическият апарат \"Касини\", който изследва системата на Сатурн от 2004 г., направи корекция в курса си, която го изпраща към предвидената му гибел в петък, съобщи Би Би Си.\n\n\"Касини\" прелетя на по-малко от 120 000 км от гигантската луна Титан в понеделник. Това промени траекторията на апарата достатъчно, за да се насочи за сблъсък със Сатурн.\n\nВече нищо не може да спре смъртоносното спускане в атмосферата на Сатурн. \"Касини\" ще бъде разкъсан на парчета, докато преминава през облаците. Компонентите на апарата ще се стопят и ще се разпръснат сред газовете на планетата.\n\nОткакто пристигна край Сатурн преди 13 години, \"Касини\" многократно използва гравитацията на Титан - втората по големина луна в Слънчевата система, за да променя посоката си и да изследва планетата, спътниците и пръстените й от различна позиция. Тази стратегия даде възможност да не бъдат запалвани двигателите на апарата всеки път при смяна на посоката. Сега обаче горивото почти е изчерпано и НАСА реши да не оставя \"Касини\" да се рее безконтролно около Сатурн.\n\nНАСА нарече вчерашното прелитане на \"Касини\" край Титан \"целувка за довиждане\". То беше в 19,04 ч. по Гринуич (22,04 ч. българско време). Прелитайки край луната, сондата направи снимки и събра научни данни за последен път, които излъчва към Земята днес.\n\nОсвен последния поглед към Титан, учените от мисията се надяват да получат още снимки на пръстените и луната Енцелад. Идеята им е към края да използват само инструментите, които могат да измерват средата около Сатурн, като магнитното поле, или да взимат проби и да установят състава на газовете.\n\nПрез последните три часа преди \"удара\" в петък, последните събрани данни ще бъдат предадени пряко към Земята. След като сондата влезе в атмосферата на Сатурн, контакт с нея ще има за много кратко време - вероятно няколко десети от секундата.\n\nСигналът към Земята ще спре около 11,55 ч. по Гринуич (14,55 ч. българско време).\n\n\"Касини\" изследваше Сатурн и \"антуража му\" от 62 луни от юли 2004 г. Той осигури данни за почти 4000 научни публикации. От изстрелването през 1997 г. \"Касини\" е изминал 7,9 милиарда километра. Апаратът откри 6 луни, направи 453 000 снимки, изпълни 2,5 милиона команди, събра 635 гигабайта научни данни.\n\nМисията, която първоначално се наричаше \"Касини-Хюйгенс\", е съвместна - с участието на НАСА, Европейската космическа агенция и Италианската космическа агенция.\n\n \n                    ", "date": "2017.09.12", "title": "Сондата \"Касини\" започна смъртоносното си спускане"}
{"url": "http://www.monitor.bg/a/view/21925-%D0%9C%D0%B5%D1%80%D0%BA%D0%B5%D0%BB-%D1%81%D1%80%D0%B5%D1%89%D1%83-%D0%BF%D1%8A%D0%BB%D0%BD%D0%B0%D1%82%D0%B0-%D0%B7%D0%B0%D0%B1%D1%80%D0%B0%D0%BD%D0%B0-%D0%B7%D0%B0-%D0%B8%D0%B7%D0%BD%D0%BE%D1%81-%D0%BD%D0%B0-%D0%BE%D1%80%D1%8A%D0%B6%D0%B8%D0%B5-%D0%B2-%D0%A2%D1%83%D1%80%D1%86%D0%B8%D1%8F/", "text": "\n                    Германският канцлер Ангела Меркел днес се обяви срещу пълна забрана за износ на оръжие за партньорката в НАТО Турция, предаде Ройтерс.\n\nТя посочи, че продажбата на оръжие за Турция вече е била ограничена до известна степен, но Турция остава ключов съюзник в борбата срещу групировката \"Ислямска държава\".\n\nКоментарите на Меркел бяха направени, след като германският външен министър Зигмар Габриел заяви, че Германия е спряла по-голяма част от износа на оръжие за Турция заради влошаването на положението с човешките права в страната и обтягането на отношенията между Анкара и Берлин.\n\nМеркел каза пред германска телевизия, че Берлин ще взима решение във връзка с исканията на Турция за продажба на оръжие на базата на всеки отделен случай.\n\nТя добави, че няма никаква причина за издаване на предупреждение за пътувания на германците в Турция.\n\nМеждувременно стана ясно, че НАТО не е получила информация за покупката на произведени в Русия ракетни системи С-400 от Турция. Това заяви за ДПА официален представител на алианса.\n\n\"НАТО не е била информирана за подробности относно каквато и да е покупка\", посочи цитираният представител.\n\nТой добави, че всеки съюзник може сам да решава какво военно оборудване да купува.\n\n\"Това, което има значение за НАТО, е оборудването, с което съюзниците се снабдяват, да може да се използва съвместно\", отбеляза официалният представител. \"Никой натовски съюзник в момента не борави със С-400\".\n\n \n                    ", "date": "2017.09.12", "title": "Меркел срещу пълната забрана за износ на оръжие в Турция"}
{"url": "http://www.monitor.bg/a/view/19413-%D0%9A%D0%B0%D0%BC%D0%B8%D0%BE%D0%BD-%D1%81-%D1%82%D0%B0%D0%BB%D0%B0%D1%88-%D1%81%D0%B5-%D0%B7%D0%B0%D0%BF%D0%B0%D0%BB%D0%B8-%D0%B2-%D0%A2%D1%8A%D1%80%D0%BD%D0%BE%D0%B2%D0%BE/", "text": "\n                    Камион, пълен с 25 тона дървени стърготини - талаш, се запали в южната промишлена зона на Велико Търново, край квартал Чолаковци. Докато пътувал шофьорът забелязал, че от кабината започва да излиза дим. Той веднага спрял и подал сигнал на тел. 112, а след това се опитал с подръчния пожарогасител да загаси сам пожара, но не успял. Няколко минути по-късно на мястото на инцидента пристигнали пожарникарите, които овладели ситуацията. Огънят успял да порази само част от кабината и двете предни гуми. За щастие лесно запалимият товар останал невредим. \nВ павликенското село Долна Липница пък дете, играещо си с кибрит, подпали селскостопанска постройка. И тук намесата на местните огнеборци предотвратила разрастването на огъня и прехвърлянето му към съседните жилищни сгради. Унищожеи обаче са 200 кг. зърно и 10 бали фураж. \n                    ", "date": "2017.09.12", "title": "Камион с талаш  се запали в Търново "}
{"url": "http://www.monitor.bg/a/view/32351-%D0%9F%D0%BE%D0%BB%D0%B8%D1%86%D0%B5%D0%B9%D1%81%D0%BA%D0%B8-%D1%88%D0%B5%D1%84-%D0%BE%D1%81%D1%8A%D0%B4%D0%B8-%D0%B7%D0%B0-%D0%BA%D0%BB%D0%B5%D0%B2%D0%B5%D1%82%D0%B0-%D0%BC%D1%8A%D0%B6-%D0%BE%D1%82-%D0%91%D0%B5%D0%BB%D0%BE%D0%B2%D0%BE/", "text": "\n                    Мъж от Белово с инициали И.М. бе осъден за това, че е наклеветил началника на група“ Криминална полиция“ към Районното управление на полицията в Септември Георги А. Това той направил чрез жалба, която била входирана в Окръжната прокуратура в Пазарджик преди 2 години. Пазарджишкият Окръжен съд постанови обществено порицание за И., както и да плати 5 000 лв. глоба. Подсъдимият стана клиент на Темида, след като разгласил чрез подадената жалба, че полицейският шеф при изпълнение на служебните си задължения и по време на полицейска проверка е бил във видимо нетрезво състояние или под въздействието на наркотични вещества. Както постановиха магистратите, глобата е в полза на държавата, а общественото порицание ще се изпълни, като присъдата на Окръжен съд-Пазарджик се обяви на видно място на таблото на общината в Белово. На засегнатия полицай И.М. ще трябва да плати обезщетение от 2000 лв., както и направени съдебни разноски в размер на 512 лв. Присъдата може да бъде обжалвана в 15-дневен срок пред Върховния касационен съд.\n                    ", "date": "2017.09.12", "title": "Полицейски шеф осъди за клевета мъж от Белово"}
{"url": "http://www.monitor.bg/a/view/45398-%D0%A1%D0%B2%D0%B8%D0%B4%D0%B5%D1%82%D0%B5%D0%BB-%D0%BF%D0%BE-%D0%B4%D0%B5%D0%BB%D0%BE%D1%82%D0%BE-%D1%81%D1%80%D0%B5%D1%89%D1%83-%D0%A7%D0%BE%D0%BA%D0%BE%D0%B2-%D0%BD%D0%B0%D1%80%D1%8A%D0%B3%D0%B0-%D1%81-%D0%B2%D0%B8%D0%BB%D0%B0-%D1%87%D0%B5%D0%BD%D0%B3%D0%B5/", "text": "\n                    Свидетел по делото срещу скандалния кмет на врачанското село Галиче Ценко Чоков наръга с вила ченге. До кръвопролитието се стигнало след пиянски побой пред кръчмата в циганската махала късно вечерта в понеделник.\n\nСлед обилна почерпка в заведението, 20-годишният Десислав Олегов и 34-годишният му чичо Георги се скарали с техен комшия и скочили да го млатят. Свидетели на кютека се изплашили, че може да стане убийство и се обадили на спешния телефон 112. Ченгета от управлението в Бяла Слатина максимално бързо се отзовали на сигнала и се заели да разтърват нападнатия мъж от освирепелите мъже. При опита си обаче да сложат белезници на чичото и племенника му, за да ги усмирят, двамата оказали яростна съпротива. Десислав грабнал вила и наръгал с нея полицая, който отговарял за реда в циганската махала.\n\nОт областната дирекция на МВР във Враца съобщиха за инцидента, но не уточниха къде е ранен униформения и дали състоянието му е сериозно.\n\nДесислав Олегов беше сред свидетелите, пострадали от Ценко Чоков, но още на първото заседание в специализирания съд срещу местния управник и бандата му за рекет, лихварство и принуда, се отказа от показанията си. Олегов вече има условна присъда за побой.\n                    ", "date": "2017.09.12", "title": "Свидетел по делото срещу Чоков наръга с вила ченге"}
{"url": "http://www.monitor.bg/a/view/40973-%D0%92%D1%82%D0%BE%D1%80%D0%B8-%D1%81%D1%8A%D0%B4-%D0%BF%D0%BE%D1%82%D0%B2%D1%8A%D1%80%D0%B4%D0%B8-%D0%B4%D0%BE%D0%BC%D0%B0%D1%88%D0%BD%D0%B8%D1%8F-%D0%B0%D1%80%D0%B5%D1%81%D1%82-%D0%BD%D0%B0-%D0%9B%D0%B0%D0%B7%D0%B0%D1%80-%D0%92%D0%BB%D0%B0%D0%B9%D0%BA%D0%BE%D0%B2/", "text": "Прокуратурата : Няма как детето да е простреляло Тонкев\n                    По ръцете и ръкавите на 6-годишния Юри и на Лазар Влайков има идентични по химически състав барутни частици, докато по ръцете на убития ресторантьор Наско Тонкев са съвсем други. Това стана ясно от думите на окръжния прокурор на Пазарджик Васил Малинов в съдебната зала, където на по-горна инстанция се гледа мярката “домашен арест“, наложена на бившия шеф на Общинския съвет в Септември Лазар Влайков заради образуваното срещу него досъдебно производство за това, че не е взел мерки за сигурност върху законно притежавания от него пистолет“Глок“, с който в нощта на 31 август срещу 1 септември в ресторант „Градина“ в село Виноградец смъртоносно бе прострелян собственика на заведението. По съвпадението от взетите натривки за барутни частици от ръцете на момченцето и от левия ръкав на Лазар Влайков, анализирани от физико-химическата експертиза, държавният обвинител прави заключение, че бойният пистолет е бил държан от Влайков, който го е дал на хлапето зареден. Защитата на Влайков пък  заяви, че няма яснота дали първите частици са от бойния пистолет или от газово оръжие, с каквото и детето, и Влайков са стреляли същата вечер.  От съдебно-медицинската експертиза стана ясно, че раневият канал, през който е проникнал куршумът, е отляво надясно и отдолу нагоре. Според прокурора имало свидетел, който твърди, че детето е стояло отдясно на убития Тонкев, така че няма как то да е простреляло бизнесмена. В отговор на държавното обвинение адвокатът на обвиняемия цитира показанията на бащата на 6-годишното дете: „Чух, че синът ми иска пистолета и видях как Наско му го подаде”. Майката на момчето Цветелина Цветанова казва в показанията си, че Юри е стрелял няколко пъти с газов пистолет и че стрелял от 5-годишна възраст.. Сред представените нови доказателства от прокуратурата-освен двете химични експертизи и съдебно-медицинската-бяха представени и данни за водените телефонни разговор от Влайков. Разпечатката на единия от телефоните на Влайков сочела, че във фаталната нощ са били проведени 15 разговора между него и съпругата му Мария в периода между 23:01 часа, когато е станал инцидентът и 23:27 часа. Това означава, че съпругата на обвиняемия не е била в заведението през цялото време, както са посочили някои от свидетелите, подчерта окръжният прокурор. Според него по този начин се появявала възможност в този времеви период да бъдат манипулирани свидетели, на което защитата на обвиняемия отново реагира, че нито един от свидетелите не се бил оплакал, че му е оказван натиск. Адвокатът на Влайков подчерта също, че Лазар е внесъл от колата си в заведението си личния си пистолет, след като е стрелял с газов. Тя отхвърли и обвинението, че Влайков е бил пиян. Според нея 0.76 промила дори не се санкционира от КАТ при шофиране.  Прокуратурата протестира определението на Районен съд – Пазарджик, с което Влайков е с мярка „домашен арест” и поиска „задържане под стража“, като се мотивира, че обвиняемият бил личност, демонстрираща превъзходство, всепозволеност и недосегаемост. Това че не бил осъждан, не означавало, че не представлява опасност за околните, както и че няма да се укрие или да извърши друго престъпление. След 40 минути размисъл окръжните магистрати потвърдиха „домашния арест“ на Влайков с мотива, че няма опасност да се укрие и да извърши престъпление, както и че  не е осъждан. Определението на 3-членния състав не подлежи на обжалване. В залата бяха съпругата Павлина, дъщерята Деница и синът Димитър на убития Наско Тонкев, които заявиха, че искат справедливост и да видят Лазар Влайков осъден.\n\n\n                    ", "date": "2017.09.12", "title": "Втори съд потвърди „домашния арест“ на Лазар Влайков"}
{"url": "http://www.monitor.bg/a/view/59442-%D0%A0%D1%83%D1%81%D0%B8%D1%8F-%D1%83%D0%B4%D0%B2%D0%BE%D1%8F%D0%B2%D0%B0-%D0%B8%D0%B7%D0%BD%D0%BE%D1%81%D0%B0-%D0%BD%D0%B0-%D0%B7%D0%B0%D1%85%D0%B0%D1%80-%D0%BE%D1%82-%D1%86%D0%B2%D0%B5%D0%BA%D0%BB%D0%BE/", "text": "\n                    За цялата 2017 г. износът на захар от цвекло от Русия може да достигне 700 хил. т, което е двойно повече, отколкото през миналата година, прогнозира руският министър на селското стопанство Александър Ткачов, цитиран от „РИА Новости”.От началото на земеделската кампания засетите площи със захарно цвекло са с 6 на сто повече, което би позволило да се прибере от полето около 52 млн. т цвекло, от което да се произведе 6,5 млн. т захар. От Кремъл планират да запазят световното си лидерство в производството на захар от цвекло.В страната потреблението на продукта е от 5,6 млн. т до 5,8 млн. т.\n\n\n                    ", "date": "2017.09.12", "title": "Русия удвоява износа на захар от цвекло"}
{"url": "http://www.monitor.bg/a/view/1353-%D0%9F%D0%B5%D0%BA%D0%B8%D0%BD-%D1%81%D0%B5-%D0%BE%D1%82%D0%BA%D0%B0%D0%B7%D0%B2%D0%B0-%D0%BE%D1%82-%D1%81%D1%82%D0%B8%D0%BC%D1%83%D0%BB%D0%B8%D1%80%D0%B0%D0%BD%D0%B5-%D0%BD%D0%B0-%D0%B8%D0%B7%D0%BD%D0%BE%D1%81%D0%B0-%D1%81%D0%B8-%D1%87%D1%80%D0%B5%D0%B7-%D0%B4%D0%B5%D0%B2%D0%B0%D0%BB%D0%B2%D0%B0%D1%86%D0%B8%D1%8F-%D0%BD%D0%B0-%D1%8E%D0%B0%D0%BD%D0%B0/", "text": "\n                    Пекин не се готви преднамерено да обезценява своята валута с цел да стимулира износа си, заяви днес председателят на държавния съвет на най-голямата комунистическа държава Ли Кецян, съобщи „Прайм”.\n\nЗа първите 8 месеца на година експортът на Китай се увеличил със 7,6%, а вносът - с 16,9%. Общият обем на външната търговия на страната бележи ръст от 11,6%. Експортът на Пекин за миналата година е паднал със 7,7% до 2,097 трлн. долара. Импорът също бележи понижение от 5,5% и е бил на стойност 1,587 трлн. долара.\n\nПрез август 2015 г. Народната банка на Китай рязко свали курса на юана към долара с 3% от 6,20 на 6,40 юана за долар, което предизвика дестабилизация на фондовите пазари по света. Последваха още три вълни на девалвация като последната бе през октомври миналата година, когато бе фиксиран курс от 6,67 юана за долар. От тогава юанът непрекъснато поскъпва и в момента курсът на китайската валута е 6,54 юана за един щатски долар.\n                    ", "date": "2017.09.12", "title": "Пекин се отказва от стимулиране на износа си чрез девалвация на юана"}
{"url": "http://www.monitor.bg/a/view/17096-%D0%94%D1%8A%D1%80%D0%B6%D0%B0%D0%B2%D0%BD%D0%B8%D1%8F%D1%82-%D0%B4%D1%8A%D0%BB%D0%B3-%D0%BD%D0%B0-%D0%A1%D0%90%D0%A9-%D0%B7%D0%B0-%D0%BF%D1%8A%D1%80%D0%B2%D0%B8-%D0%BF%D1%8A%D1%82-%D0%BD%D0%B0%D0%B4%D0%B2%D0%B8%D1%88%D0%B8-20%D1%82%D1%80%D0%BB%D0%BD/", "text": "\n                    Държавният дълг на САЩ за първи път в историята е преминал прага от 20 трлн. долара, съобщи изданието \"Вашингтон икзаминър\", цитирано от ТАСС.\n\nВ средата на март дългът бе замразен на ниво 19,84 трлн. долара и министерството на финансите е трябвало да положи огромни усилия, за да може федералното правителство да работи без нови заеми. Това е дало време на Белия дом да проведе консултации с Конгреса, който в края на миналата седмица прие закон за временно повишаване на прага на дълга, посочва изданието.\n\nПрезидентът Доналд Тръмп подписа закона в петък, което е дало възможност процесът на кредитиране да бъде възобновен. Новият лимит за дълга ще даде възможност на държавните учреждения да продължат работа до 8 декември, докато Конгресът работи по федералния бюджет за 2018 г.\n\nСпоред сайта, който следи състоянието на американския дълг, сега той се равнява на 20,16 трлн. долара при брутен вътрешен продукт от 19,3 трлн. долара.\n                    ", "date": "2017.09.12", "title": "Държавният дълг на САЩ за първи път надвиши $20 трлн."}
{"url": "http://www.monitor.bg/a/view/33470-%D0%9D%D0%90%D0%9F-%D0%BF%D1%80%D0%BE%D0%B4%D0%B0%D0%B2%D0%B0-%D0%BA%D0%BE%D0%BB%D0%B8-%D0%BD%D0%B0-%D0%B4%D0%BB%D1%8A%D0%B6%D0%BD%D0%B8%D1%86%D0%B8/", "text": "\n                    НАП - Пазарджик продава на търг  един товарен и два леки автомобила, собственост на длъжници на агенцията.На 20 септември се предлага лек автомобил марка \"HYUNDAI“, модел АТОС с първоначална цена 1700,00 лева. Оглед може да се извърши всеки присъствен ден до 14.09.2017 г. от 9,00ч. до 17,00 ч. на адрес: гр. Стрелча, ул. „Велко Иванов“ № 9.На 21 септември на търг ще се предложат - товарен автомобил МАН 14,224 МЛ с първоначална цена от 7500,00 лева в добро техническо състояние и лек автомобил CITROEN BERLINGO.с начална цена 3000,00. Оглед на вещите може да се извърши на адрес гр. Пазарджик, ул. „Ивайловско шосе“ № 41 до 15.09.2017 г. от 9,00 ч. до 16,30 ч.Условията и правилата за провеждането на публичните търгове, датите за огледите, както и списък на вещите с тяхната продажна цена и характеристики са на разположение в сградата на ТД на НАП офис Пазарджик и на страницата на НАП в интернет.За да се включат в наддаването, желаещите трябва да преведат депозит за участие от 20 на сто от първоначално обявената тръжна цена.\n\n \n                    ", "date": "2017.09.12", "title": "НАП продава коли на длъжници"}
{"url": "http://www.monitor.bg/a/view/52420-%D0%98%D0%B7%D0%BD%D0%BE%D1%81%D1%8A%D1%82-%D0%BD%D0%B8-%D0%B7%D0%B0-%D0%95%D0%A1-%D0%BD%D0%B0%D0%B3%D0%BE%D1%80%D0%B5-%D1%81-%D0%BD%D0%B0%D0%B4-11/", "text": "Русия, Турция, Китай и Сърбия първенци по внесени стоки у нас\n                    С 11,3% се увеличава износът ни за страните от Европейския съюз през първите шест месеца на тази година спрямо същия период на 2016 г. и е в размер на 16,345 млрд. лева. Това сочат последните данни на Националния статистически институт (НСИ). Основно наши стоки сме продавали в Германия, Италия, Румъния, Гърция, Франция и Белгия. Само през юни пък експортът ни за държавите от общността расте с 13,1 на сто и възлиза на 3,048 млрд. лв.\n\nНай-голям ръст в изнесените стоки се наблюдава в групата „Артикули, класифицирани главно според вида на материала“ - близо 35,8%. Това са кожи, произведения от каучук, ремъци, прежди и текстилни изделия. На второ място се нареждат минералните горива и масла - 24,2 на сто. Понижение обаче се отчита при „Храни и живи животни“ - с 5,4 на сто, и при безалкохолните и алкохолните напитки и тютюн - също с 5,4%.\n\nЗа първото полугодие на 2017 г.\n\n \n\n\n\n \n\nкоето представлява ръст от 12,2 на сто. Оказва се, че най-много чужди артикули идват от Германия, Италия, Румъния, Испания и южната ни съседка Гърция.\n\nСпоред данните експортът ни не се увеличава само в рамките на ЕС, но и за т.нар. трети страни. За периода януари - юли сме изнесли стоки за 10,304 млрд. лева, което е увеличение от почти 19 на сто. Основните ни търговски партньори пък са Турция, Русия, Китай, Сърбия, Македония и Египет. Отново най-много сме изнесли кожи и каучукови артикули.\n\nОт гледна точка пък на импорта от страните, които не са членки на ЕС, се доверяваме най-често на Русия, Турция, Китай и Сърбия. От посочените страни пазаруваме\n\n \n\n\n\n \n\nи масла. Общо за първите 7 месеца вносът ни от тези страни е на стойност 12,135 млрд. лева, като се отчита повишение от 30 на сто.\n\nОказва се, че от януари до юли търговията на нашата родина с държави от ЕС и трети страни е на обща стойност 29,772 млрд. лева, което е с 3,6 млрд. лева повече спрямо януари - юли на 2016 г. Общо внесените изделия пък възлизат на 33,192 млрд. лева.\n\nНСИ оповести и окончателните данни за износа и вноса през миналата 2016 г. Оказва се, че изделията, които сме изнесли зад граница, са на стойност 47,186 млрд. лева. Най-много продукти сме изнесли през празничния декември, когато е отчетен и най-голям ръст - 20 на сто, а най-малко през март, тъй като тогава е регистриран спад от близо 8%. Импорта пък намалява, макар и само с 0,7 на сто. За миналата година общо у нас сме внесли чужди продукти за 51,206 млрд. лева.\n                    ", "date": "2017.09.12", "title": "Износът ни за ЕС нагоре с над 11%"}
{"url": "http://www.monitor.bg/a/view/25471-%D0%9C%D0%B5%D0%B4%D1%8A%D1%82-%D1%81%D0%BA%D0%B0%D1%87%D0%B0-%D0%B4%D0%B2%D0%BE%D0%B9%D0%BD%D0%BE-%D0%BE%D1%82-%D0%BA%D0%BE%D1%88%D0%B5%D1%80%D0%B0-%D0%B4%D0%BE-%D0%BC%D0%B0%D0%B3%D0%B0%D0%B7%D0%B8%D0%BD%D0%B0/", "text": "Търговци го изкупуват от пчеларите на половин цена\n                    Цената на обикновения полифлорен мед от кошера до магазина скача над 2 пъти от 4 на 10 лв. за буркан от килограм, а на биологичния - се удвоява от 6 на 12 лв. Това сочат данни на Съюза на българските пчелари.Председателят на организацията Михаил Михайлов определи цената като нереално ниска. Той е категоричен, че тя трябва да се увеличи. Браншовикът уточни пред БТА, че голяма част – 70-75%, от българския мед се изнася зад граница.Според пчеларя Сребрин Илиев жегата през лятото и изсъхналите площи със слънчоглед силно са свили производството на пчелен мед. За това той прогнозира добивите на мед през сезона„През тази година заради екстремно високите температури и ниската влажност в някои периоди, акацията и слънчогледът не са отделяли нектар и пчелите нямаха какво да събират. А това са основните култури, от които се получават най-големи количества мед“, обяснява той. „В планините добивите са много ниски. По думите му не само там сега вече се налага пчелите да бъдат хранени, защото гладуват, като стопаните им оставят мед в кошерите и почти няма какво да се извади за продажба. „Явно през зимата пчелните семейства ще трябва да бъдат хранени с глюкозно-фруктозен сироп, което не е много добре за пчелите особено при силни студове“, добавя Илиев.Михаил Михайлов пък смята, че през тази година добивът на пчелен мед у нас ще падне под 10 000 т. „Миналата производството бе около 10 500 тона“, казва той и добавя, че 12 000 тона годишно е максимумът, който се произвежда в страната. По думите му в Североизточна България, по течението на река Дунав и в Тракия има сравнително добри добиви, но в районите на Югозападна България положението е трагично.Михайлов цитира данни, според които в моментано те прогресивно намаляват, като едва около 2000-3000 от тях кандидатстват всяка година по програми за подпомагане, защото трябва да са регистрирани като земеделски стопани. „За малките пчелари - с 50 или по-малко пчелни семейства, това е практически неизгодно. В сектора има млади хора и те са привлечени главно от програмите за субсидиране “, каза още браншовикът.\n\n\n                    ", "date": "2017.09.12", "title": "Медът скача двойно от кошера до магазина"}
{"url": "http://www.monitor.bg/a/view/82124-%D0%9F%D0%BE%D1%81%D1%80%D0%B5%D1%89%D0%B0%D0%BC%D0%B5-%D0%BA%D0%BE%D0%BD%D0%B3%D1%80%D0%B5%D1%81%D0%B0-%D0%BD%D0%B0-%D1%81%D0%B2%D0%B5%D1%82%D0%BE%D0%B2%D0%BD%D0%B8%D1%82%D0%B5-%D1%86%D0%B8%D0%B2%D0%B8%D0%BB%D0%B8%D0%B7%D0%B0%D1%86%D0%B8%D0%B8-%D0%B8-%D0%B4%D1%80%D0%B5%D0%B2%D0%BD%D0%B8%D1%82%D0%B5-%D0%BC%D0%B0%D1%80%D1%88%D1%80%D1%83%D1%82%D0%B8/", "text": "\n                    България ще бъде домакин на Международния конгрес на световните цивилизации и древните маршрути към Световната организация по туризъм (СОТ) през 2018 г. Това съобщи министърът на туризма Николина Ангелкова при работна среща с президента на Китайската национална туристическа администрация (CNTA) Ли Дзиндзао, която се проведе в рамките на 22-рата Генерална асамблея на СОТ в китайския град Чънду, информира пресслужбата на министерството на туризма.\n\nТова ще е второто издание на Международния конгрес на световните цивилизации и модерния туризъм. На първия конгрес домакин отново бе България през 2016 година. Мащабното събитие ще се проведе в края на 2018 г. и ще бъде организирано от Министерството на туризма и специализираната организация към ООН.\n\n\"България отдава голямо значение на развитието на българо-китайските отношения в областта на туризма и ще разчитам на активно участие от ваша страна в предстоящото събитие\", допълни още министър Ангелкова.\n\n\"Впечатлена съм, че близо 85 млн. китайски туристи са пътували по света през 2016 г., а над 10 млн. от тях са избрали Европа за своята почивка зад граница\", заяви министърът. Тя подчерта, че с туристическия продукт, който предлага страната ни, ще можем да привлечем още по-голям брой китайски туристи.\n\n \n                    ", "date": "2017.09.12", "title": "Посрещаме конгреса на световните цивилизации и древните маршрути"}
{"url": "http://www.monitor.bg/a/view/13801-%D0%91%D1%83%D1%80%D0%B3%D0%B0%D1%81-%D1%81%D1%80%D0%B5%D0%B4-%D1%82%D0%BE%D0%BF-%D0%B4%D0%B5%D1%81%D1%82%D0%B8%D0%BD%D0%B0%D1%86%D0%B8%D0%B8%D1%82%D0%B5-%D0%B7%D0%B0-%D0%BF%D1%8A%D1%82%D1%83%D0%B2%D0%B0%D0%BD%D0%B5-%D0%B2-%D0%95%D0%B2%D1%80%D0%BE%D0%BF%D0%B0/", "text": "\n                    Бургас се нареди сред най-посещаваните туристически дестинации в Европа за 2015 г. Това показват данни на статистическа служба Евростат.Най-популярните дестинации са определени въз основа статистиката за излетелите от съответната държава пътници към техните държави. Руските туристи са използвали най-много летището в черноморския град.183 хил. пътници са летели до двата аеропорта в руската столица Москва - Шереметово и Домодедово. На второ място, близо 50 хил., са белоруските летовници, прибрали се вкъщи с полет до Минск. Според данните много от туристите от Полша се прибират от почивката си от летището в Бургас.На челните позиции в класацията са португалския град Фару, испанските Малага и Аликанте, както и Пафос, намиращ се в гръцката част на Кипър. Традиционна в класацията се нареждат италиански дестинации. Най-използваните от туристите летища са в град Фиумичино, на 35 км западно от историческия център на столицата Рим, както и тези в гр. Катания и Палермо.Бургас се нарежда сред най-посещаваните места до столицата на Израел Тел Авив.\n\n\n                    ", "date": "2017.09.12", "title": "Бургас сред топ дестинациите за пътуване в Европа"}
{"url": "http://www.monitor.bg/a/view/57555-%D0%95%D0%9F-%D1%81%D1%8A%D1%89%D0%BE-%D0%BE%D0%B4%D0%BE%D0%B1%D1%80%D0%B8-%D0%B1%D0%B5%D0%B7%D0%BF%D0%BB%D0%B0%D1%82%D0%BD%D0%B8%D1%8F%D1%82-%D0%B8%D0%BD%D1%82%D0%B5%D1%80%D0%BD%D0%B5%D1%82-%D0%B2-6000-%D0%B7%D0%BE%D0%BD%D0%B8/", "text": "\n                    Европейският съюз ще субсидира създаването на 6000 безплатни безжични интернет зони. Това включва болници, библиотеки, сгради на администрацията и др., съобщават от пресслужбата на Европарламента.\n\nНовата финансова схема беше приета в Европейския парламент с огромно мнозинство - 582 гласа „за“ срещу 98 \"против\" и 9 \"въздържал се\". Финансирането за плана ще бъде разпределено на балансиран географски принцип между държавите членки на първите кандидати до изчерпването на средствата.\n\nКакто „Монитор“ вече писа бюджетът по схемата WiFi4EU е 120 млн. евро за периода 2017 - 2019 г. За да имат право да участват, обществените органи трябва да покрият разходите за най-малко три години и да предложат на потребителите безплатен и безопасен интернет. В допълнение към това финансирането от ЕС може да се ползва само, ако се изключи търговската реклама и събирането на лични данни за търговски цели.\n                    ", "date": "2017.09.12", "title": "ЕП одобри безплатният интернет в 6000 зони"}
{"url": "http://www.monitor.bg/a/view/24128-%D0%94%D0%BE-33-%D0%B3%D1%80%D0%B0%D0%B4%D1%83%D1%81%D0%B0-%D0%B4%D0%BD%D0%B5%D1%81-%D1%89%D0%B5-%D0%BF%D1%80%D0%B5%D0%B2%D0%B0%D0%BB%D0%B8/", "text": "\n                    Днес времето ще бъде предимно слънчево. Ще има и по-значителни временни увеличения на облачността, но само на отделни места в Западна България за кратко ще превали и прегърми. Такава е прогнозата за времето на Националния институт по метеорология и хидрология (НИМХ) към БАН, съобщи за дежурният синоптик Георги Цеков пред \"Фокус\". Сутринта в отделни райони в Източна България ще се образува краткотрайна мъгла. Ще духа слаб до умерен югозападен вятър, който до вечерта ще се ориентира от запад-северозапад и малко ще се усили.Максималните температури ще са предимно между 28° и 33°, за София – около 28°.\nПо Черноморието ще преобладава слънчево време. Сутринта на места за кратко ще се образува мъгла. Преди обяд ще духа слаб до умерен югоизточен вятър, който по-късно през деня ще се ориентира от запад. Максималните температури ще са 29 – 32°. Температурата на морската вода е 22–24°, на север от н. Калиакра – около 20°. Вълнението на морето ще е 1–2 бала. \nВ планинските масиви на Западна България преди обяд ще има по-значителни временни увеличения на облачността и на места за кратко ще превали. След обяд облачността ще се разкъса, в повечето райони до предимно слънчево. Ще духа силен, по най-високите части временно и бурен югозападен вятър, който след обяд ще се ориентира от запад и малко ще отслабне. Максималната температура на височина 1200 метра ще е около 22°, на 2000 метра – около 14°\n\n\n                    ", "date": "2017.09.12", "title": "До 33 градуса днес, ще превали "}
{"url": "http://www.monitor.bg/a/view/63435-%D0%A3%D0%B2%D0%BE%D0%BB%D0%BD%D1%8F%D0%B2%D0%B0%D1%82-%D0%B4%D0%B8%D1%80%D0%B5%D0%BA%D1%82%D0%BE%D1%80%D0%B0-%D0%BD%D0%B0-%D0%A4%D0%BE%D0%BD%D0%B4%D0%B0-%D0%B7%D0%B0-%D0%BB%D0%B5%D1%87%D0%B5%D0%BD%D0%B8%D0%B5-%D0%BD%D0%B0-%D0%B4%D0%B5%D1%86%D0%B0/", "text": "Директор става д-р Мария Райкова от болница „Св. Иван Рилски“\n                    Министърът на здравеопазването проф. Николай Петров е уволнил директорката на Фонда за лечение на деца д-р Тинка Троева, съобщиха от Министерството на здравеопазването. Мотив за освобождаването на д-р Троева е системно нарушаване на нормативната уредба, твърдят от там. От днес длъжността поема д-р Мариета Райкова, досегашен заместник – директор на Университетската болница „Св. Иван Рилски“.Като показателно нарушение, от здравното ведомство посочват случая на дете, нуждаещо се от чернодробна трансплантация. По заявлението фондът изисква становища от двама външни експерти – детски гастроентеролози. Според едното становище трансплантацията може да се извърши в Университетска болница „Лозенец“, а според второто – в чужбина. Фондът обаче не бил изискал становища от външни експерти по трансплантология или от лечебни заведения, осъществяващи чернодробна трансплантация.Това е грубо нарушение на Правилника за дейността на фонда, твърдят от МЗ.Въпреки това неговият директор д-р Тинка Троева е издадала заповед за финансиране на диагностични процедури и консултации в Университетска клиника за детска и юношеска медицина в Хамбург - Германия.Въз основа на заповедта Националната здравноосигурителна каса издава формуляр S2 и детето е хоспитализирано там. От лечебното заведение информират за влошеното му здравословно състояние и необходимост от чернодробна трансплантация. Тогава директорът Троева издава втора заповед, с която е отпуснато финансово подпомагане за трансплантация на стойност 120 000 евро, а до министъра на здравеопазването е изпратен за подпис формуляр S2.Проверката на МЗ е установила, че до заминаването си детето не е вписано в служебния регистър на Изпълнителната агенция по трансплантация (ИАТ) за лицата, чакащи органна трансплантация, което е задължително според Правилника за дейността на фонда, а липсата на такова вписване не позволява финансово подпомагане.Освен това, от МЗ твърдят, че въпросното дете не е насочвано за консултация в България към лечебно заведение, което има разрешение за извършване на чернодробни трансплантации.В становището си, след свикан по случая консилиум, националният консултант по трансплантология проф. Любомир Спасов, който е и директор на Университетската болница „Лозенец“ е категоричен, че трансплантацията може да бъде осъществена в България.Детето вече е вписано в регистъра на Изпълнителната агенция по трансплантации. Самата трансплантацията ще се осъществи в Германия, за да не се излага животът му на риск, тъй като състоянието му е тежко.\n \n\n\n                    ", "date": "2017.09.12", "title": "Уволниха шефката на Фонда за лечение на деца (ОБНОВЕНА)"}
{"url": "http://www.monitor.bg/a/view/61236-%D0%94%D0%B2%D0%BE%D0%B9%D0%BD%D0%B0-%D1%86%D0%B5%D0%BD%D0%B0-%D0%BD%D0%B0-%D0%B2%D0%BE%D0%B4%D0%B0-%D1%81-%D0%B0%D1%80%D1%81%D0%B5%D0%BD/", "text": " Жителите на протест и срещу скок на цената \n                    Жителите на Георги Дамяново излязоха на протест заради замърсяването и поскъпването на цената на водата. От 1 септември е в сила сериозно увеличение - вместо 76 стотинки за кубик, ВиК дружеството вече иска по 1,60 лева. Това е 108% поскъпване на водата, която в добавка има и арсен, възмущават се местните.Селото стана известно през 90-те, когато скандалната червена бизнес дама Веска Меджидиева от кръга Орион, изкупи имоти на килограм там.В края на август замервания на РЗИ са показали стойности на токсичния арсен, които превишават трикратно нормата, съобщи bTV. Според хората от Георги Дамяново проблемът е от над 20 години, но властите винаги са прикривали замърсяването. Освен увеличените стойности на арсен, при дъжд от чешмите на хората тече кал с неприятна миризма. Затова и водата не се ползва за пиене, а често - дори и за миене.При тази ситуация жителите на село Георги Дамяново и другите населени места в близост недоумяват защо цената на водоподаването се вдига - в общината няма нито помпени, нито пречиствателни станции.Имат и сериозни съмнения, че с водоноски им доставят същата заразена с арсен вода в която просто се добавят големи количества хлор.От ВиК дружеството отказват коментар. Те се позовават на това, че цената е съгласувана с държавния регулатор, а централният водоизточник се дезинфекцира.Жителите на Георги Дамяново готвят подписка до президента Румен Радев и омбудсмана Мая Манолова.\n                    ", "date": "2017.09.12", "title": "В селото на Веска Меджидиева  пият вода с арсен"}
{"url": "http://www.monitor.bg/a/view/25358-%D0%91%D1%80%D0%B8%D1%82%D0%B0%D0%BD%D1%81%D0%BA%D0%B8-%D1%81%D0%BF%D0%B5%D1%86-%D0%BF%D0%BE-%D1%82%D1%8A%D0%BC%D0%B5%D0%BD-%D1%82%D1%83%D1%80%D0%B8%D0%B7%D1%8A%D0%BC-%D0%B2%D0%BE%D0%B4%D0%B8-%D0%B3%D1%80%D1%83%D0%BF%D0%B0-%D0%B2-%D0%91%D1%8A%D0%BB%D0%B3%D0%B0%D1%80%D0%B8%D1%8F/", "text": "\n                    Един от най-известните експерти в областта на т.нар. „тъмен туризъм“ и автор на блог, рекламиращ необичайните пътешествия в изоставени от човечеството мегапаметници, британецът Дармън Рихтер, ще доведе в България през седмицата любители на екстремните преживявания, съобщава австрийският вестник „Der Standard“. Статията е озглавена: \"Защо България е най-добрата дестинация за Тъмен туризъм\" и от нея става ясно, че блогърът води със себе си група „тъмни туристи“ от САЩ, Великобритания, Германия и Австрия, обединени от общия си интерес към т.нар.“съветската“ архитектура.„Това са хора, които никога не участват в организирани екскурзии на туроператори, а напротив – търсят алтернативни изживявания, уточнява гидът, който до сега е водил групи сред партизански паметници в бивша Югославия, АЕЦ „Чернобил“, военен тунел в Сараево и прочутите чешки църкви, украсени с човешки кости.В България британецът ще покаже на последователите на „тъмния“ туризъм 7 архитектурни забележителности от соца, като финалът на тура завършва на Бузлуджа.Стартът ще бъде даден от София пред ошарения с графити Паметник на Съветската армия. Маршрутът включва музея на социалистическото изкуство,Триумфалната арка в Троян, Паметникът „Създатели на българската държава” в Шумен. От там даркърите отиват във Варна, където ще си пробват уменията в паркур върху „откритият фитнес“-паметника на българо-съветската дружба, открит през 1978 г.„Местните жители използват 305-те стъпала, в съответствие с филмовия герой Роки Балбоа и са го превърнали във фитнес център на открито“, разказва Дармън, който обещава негов местен агентда посочи люка, през който се влиза в безлюдния интериор на паметника. „Младежите обичат да се катерят по главите на каменните войници, а отгоре има чудна гледка към морето.“ –  посочва особеностите на дестинацията британецът.Разходката преминава през монумента Бранителите в Стара Загора, за който британецът уточнява: “Сложната система с абстрактно знаме, конкретни цифри и интересен модел на земята е огромна. Един пазач гарантира, че няма вандализъм. Руската общност на града се грижи за запазването на паметника.“ Финалът е на връх Бузлуджа, за който Дармън Рихтер обяснява: „Бузлуджа е икона сред комунистическите паметници, построен е в чест на социалистическото движение в България. След падането на комунистическия режим през 1989 г., никой не се чувства отговорен за поддръжката му. Покривът е разбит на много места, през зимата вали сняг в интериора, който след това добива вид на един различен свят.“\n\n\n                    ", "date": "2017.09.12", "title": "Британски спец по тъмен туризъм води група в България  "}
{"url": "http://www.monitor.bg/a/view/18399-%D0%92%D1%8A%D0%BB%D1%86%D0%B8-%D0%BD%D0%B0%D0%BF%D0%B0%D0%B4%D0%B0%D1%82-%D1%81%D1%82%D0%B0%D0%B4%D0%B0-%D0%BF%D0%BE-%D0%A1%D1%82%D1%80%D1%83%D0%BC%D0%B0/", "text": "\n                    В събота срещу неделя глутница вълци нападнаха стадата в землището на санданските села Струма, Вълково, Кръстилци и Лебница, които са от западната част на река Струма. Над 30 са нахапаните овце, кози, агнета и ярета от стадата на Асен Щърбев, Ангел Стоянов, Красимир Марков и Стойчо Златков. Други 10-на агнета и ярета са отмъкнати от нападателите.\n\nСпоред пострадалите фермери около техните села вълци досега от десeтки години не са се появявали нито зиме, нито лете. Те са сигурни, че хищниците са избягали от опожарените гори от другата страна на река Струма – от землищата на селата Влахи, Ощава и Стара Кресна. Огладнели те са нападнали кошарите със стадата, които сега са високо в планината.\n\nОще вчера пострадалите фермери внесоха предложение в местното ловно сдружение за спешно организиране на хайки за отстрелване на вълците, които обикалят района около селата им. Съгласно Закона за лова и дивеча за всеки убит вълк отстрелялият го ловец получава възнаграждение. В землището на Сандански в селата Струма, Лебница, Кръстили и Вълково има над 2000 глави овце, кози и крави.\n\n \n                    ", "date": "2017.09.12", "title": "Вълци нападат стада по Струма"}
{"url": "http://www.monitor.bg/a/view/59405-%D0%A1%D1%80%D0%B5%D0%B4%D0%BD%D0%B8%D1%8F%D1%82-%D0%BE%D1%81%D0%B8%D0%B3%D1%83%D1%80%D0%B8%D1%82%D0%B5%D0%BB%D0%B5%D0%BD-%D0%B4%D0%BE%D1%85%D0%BE%D0%B4-%D0%B7%D0%B0-%D1%8E%D0%BB%D0%B8-%D0%B4%D0%BE%D1%81%D1%82%D0%B8%D0%B3%D0%BD%D0%B0-811-%D0%BB%D0%B2/", "text": "\n                    Средният осигурителен доход за страната през юли достигна 811,75 лв. Това показват данни на Националния осигурителен институт (НОИ). Оттам отчитат, че за последната година – от август 2016 г. до юли 2017 г. средномесечният осигурителен доход е 797,70 лв. „Доходът за този период служи при изчисляване размерите на новоотпуснатите пенсии през август тази година“, обясниха от НОИ. Според статистиката през първото полугодие на 2017 г. в заслужена почивка са излезли 43 396 нашенци, което е с 4327 по-малко спрямо същият период на миналата година. Данните показват, че за първи път от 2014 г. насам броят на пенсиониралите се полицаи, военни, служители на ДАНС и НСО намалява. През първите шест месеца на година в заслужена почивка са излезли 1094 униформени. За сравнение в пенсия за същия период на миналата година са излезли 5684 служители на силовите ведомства. Основна причина за спада на прекъсналите служба униформени е промяната на условията за пенсиониране. През 2016 г. за служителите на силовите ведомства беше въведена и пенсионната възраст. Така, за да излязат в заслужен отдих тази година, служителите под пагон трябва да имат не само 27 г. осигурителен стаж, 18 г. от които в системата, но и да са навършили поне 53 г. За сметка на това има ръст с 5 % на новоотпуснатите инвалидни пенсии. За шестте месеца на тази година заради болест работа са прекъснали 14 683-ма нашенци, което е със 729 повече спрямо същия период на 2016 г.\n\n \n                    ", "date": "2017.09.12", "title": "Средният осигурителен  доход за юли достигна 811 лв. "}
{"url": "http://www.monitor.bg/a/view/51747-%D0%94%D0%B5%D1%86%D0%B0-%D0%B7%D0%B0%D0%BF%D0%B0%D0%BB%D0%B8%D1%85%D0%B0-%D1%83%D1%87%D0%B8%D0%BB%D0%B8%D1%89%D0%B5/", "text": "\n                    Деца подпалиха старото училище във Врачанското село Михайлово. Това разкриха криминалисти след разследване на причините за пожара, който изпепели напълно сградата.Оказало се, че три местни хлапета са запалили огън на последния етаж в необитаемата постройка, който бързо се разраснал и пламъците стигнали чак до дървенията под покрива. Изплашени, невръстните пироманчета си плюли на петите. Към 1,30 в нощта срещу понеделник семейства, които живеят в съседство, били събудени от пукота, дима и огъня и подали сигнал на горещия телефон. Пожарникарите с часове се борили с огненото бедствие и въпреки, че сградата била опустошена от него, те не допуснали да се запалят и къщите наоколо.Заедно със сградата са изгорели и складираните в нея 19 кубика дърва и 3 тона въглища, които били приготвени за отоплението на действащото училище през зимата, допълват от полицията.\n                    ", "date": "2017.09.12", "title": "Деца запалиха училище"}
{"url": "http://www.monitor.bg/a/view/70143-%D0%A5%D0%BE%D0%BB%D0%B0%D0%BD%D0%B4%D0%B8%D1%8F-%D0%B2%D0%B4%D0%B8%D0%B3%D0%B0-%D1%82%D0%B0%D0%BA%D1%81%D0%B8%D1%82%D0%B5-%D0%B7%D0%B0-%D0%B2%D0%B8%D1%81%D1%88%D0%B5/", "text": "\n                    Годишните такси за следване в университет в Холандия ще се увеличат с 54 евро и така обучението там през следващата година ще излиза 2060 евро. Това съобщи консултантът за образование в Страната на лалетата Кристина Семковска. Повишението на таксите расте спрямо нивото на инфлацията, обясни тя.БГ студентите в Холандия са близо 3000, като страната ни е топ 10 на държавите с най-много курсисти там. Най-популярни са специалностите - бизнес и икономика, следвани от инженерните науки, психология, изкуства и култури. Предварителните данни от кандидатстудентската кампания във Великобритания показват, че няма отлив от интерес към тази образователна дестинация, обясниха от една от водещата посредническа агенция за обучение зад граница. От кандидатствалите през миналата година 2515 българи приети са били 1830.Тази събота кандидат-студентите в София ще могат да посетят образователното изложение „Уча в чужбина“, където да получат важна информация за приема в университет зад граница. Събитието ще се проведе в хотел „Хилтън“.\n\n\n                    ", "date": "2017.09.12", "title": "Холандия вдига таксите за висше (ОБНОВЕНА)"}
{"url": "http://www.monitor.bg/a/view/84450-%D0%9E%D0%B1%D0%BE%D1%80%D1%83%D0%B4%D0%B2%D0%B0%D1%82-%D1%8F%D1%81%D0%BB%D0%B8%D1%82%D0%B5-%D0%B2-%D0%9F%D0%BB%D0%BE%D0%B2%D0%B4%D0%B8%D0%B2-%D1%81-%D0%BA%D0%B0%D0%BC%D0%B5%D1%80%D0%B8-%D0%B2-%D1%81%D0%BF%D0%B0%D0%BB%D0%BD%D0%B8%D1%82%D0%B5-%D0%B8-%D1%81%D1%82%D0%B0%D0%B8%D1%82%D0%B5-%D0%B7%D0%B0-%D0%B8%D0%B3%D1%80%D0%B8/", "text": "Първите три детски заведения в града с видео наблюдение са в район „Централен”\n                    Яслите в пловдивския район „Централен” предстои да бъдат оборудвани с камери за видеонаблюдение в спалните и в залите за игри и забавления. Това обаче ще бъде направено само ако родителите се съгласят децата им да бъдат снимани, съобщи кметът на района Георги Стаменов. Той уточни, че от 4 септември т.г. видеонаблюдението в три от общо четирите ясли в района е вече факт, но камерите са монтирани само в коридорите, стълбищата и в приемните помещения на детските заведения.\n\n„За игралните и спалните помещения се изисква съгласие от родителите, което те трябва да заявят писмено с декларации. В яслите, които са ни на пряко подчинение в района, предстои през септември и октомври да създадем обществени съвети. Ще говорим с родителите и ако има съгласие от тях, то ще монтираме камери и в спалните, и в залите за игри”, уточни кметът Стаменов. По думите му ако това се случи, то родителите ще получат код за достъп и ще могат онлайн да виждат какво прави детето им в яслата. „Това да имат код за достъп и да наблюдават поведението на детето си е нещо напълно нормално, но пълното въвеждане на системата за видеонаблюдение изисква време. Може да има родители, които не желаят, примерно, детето им да бъде снимано”, каза още районният кмет. Той уточни, че майките няма да плащат допълнително над месечната такса за камерите, както и че при видеонаблюдение те ще знаят, че имат 100% сигурност за детето си.\n\nТрите ясли в район „Централен”, в които са монтирани камери, са: „Вълшебно детство”, „Детска ясла на мечтите” и „Приказен свят”. Техниката на стойност 3560лв., дарение от частна фирма, дава възможност случващото се в детските заведения да бъде не само наблюдавано, но и преглеждано с минала дата. „Бих желал всеки родител да бъде спокоен за сигурността на своето дете, което прекарва цял ден в детската ясла. Същевременно това е жест и към служителите на яслите, които поемат отговорност за децата докато родителите им са на работа“, коментира Георги Стаменов. „Родителите веднага забелязаха монтираните камери. Реакцията им е позитивна. За мен и колегите ми придобивката може да бъде само от полза и улеснение в работата“, каза директорката на „Детска ясла на мечтите” Румяна Петрова.\n\n \n\n\n \n                    ", "date": "2017.09.12", "title": "Оборудват яслите в Пловдив с камери в спалните и стаите за игри"}
{"url": "http://www.monitor.bg/a/view/8851-90-%D0%BE%D1%82-%D0%BF%D0%B5%D1%88%D0%B5%D1%85%D0%BE%D0%B4%D0%BD%D0%B8%D1%82%D0%B5-%D0%BF%D1%8A%D1%82%D0%B5%D0%BA%D0%B8-%D0%BA%D1%80%D0%B0%D0%B9-%D1%83%D1%87%D0%B8%D0%BB%D0%B8%D1%89%D0%B0%D1%82%D0%B0-%D1%81%D0%B0-%D0%BE%D0%B1%D0%BD%D0%BE%D0%B2%D0%B5%D0%BD%D0%B8/", "text": "\n                    90% от пешеходните пътеки край училищата и детските градини в София са обновени. Това обяви кметът на София Йорданка Фандъкова, което се включи в кампанията на Радио FM+  „Убий скоростта, спаси дете“, посветена на безопасността на децата и първия учебен ден. Фандъкова е възложила и възстановяване на огради, парапети и колчетата край учебните заведения. \"Хората трябва да имат съзнанието, че по улиците се движат нашите деца и всяко невнимание може да доведе до инцидент\", каза градоначалникът. Тя призова всички шофьори да бъде внимателни на 15 септември.Вчера Фандъкова съобщи, че фирмата \"Пътища и съоръжения\" ЕАД, ремонтираща бул.\"Шипченски проход\" и ул. \"Асен Йорданов\" ще бъде санкционирана заради забавен и некачествен ремонт. На фирмата няма да бъдат платени извършени дейности за 553 хил.лв. \"Няма да платим, докато не преасфалтират и не се положи качествен асфалт. Отделно санкцията по договор до този момент е 130 хил. лв.\", обяви Фандъкова.Тя припомни, че предстои отворяне на част от бул. \"Дондуков\" в участъка между Министерския съвет и ул. \"Раковски\" и от ул. \"Кракра\" до бул. \"Васил Левски\". След това ще се затвори участъкът от ул. \"Раковски\" до \"Васил Левски\". След първия звънец ще продължат ремонтите и по булевардите \"Монтевидео\" и \"Каблешков\".\n                    ", "date": "2017.09.12", "title": "90% от пешеходните пътеки край училищата са обновени"}
{"url": "http://www.monitor.bg/a/view/20219-%D0%9E%D1%82%D0%BA%D1%80%D0%B8%D1%85%D0%B0-%D1%81%D0%BA%D0%B5%D0%B9%D1%82%D0%BF%D0%B0%D1%80%D0%BA-%D0%B2-%D0%94%D1%83%D0%BF%D0%BD%D0%B8%D1%86%D0%B0/", "text": "\n                    Откриха новоизграден скейт парк в Дупница, който ще се ползва от десетки деца и тийнейджъри в града. \"Бях поел ангажимент към тези деца и младежи за реализацията още миналата година. Оказа се в реалност, че не е толкова лесно, както си го мислехме. Важното е, че виждате какво сме направили и как се използва почти денонощно от нашите деца\", коментира кметът на Дупница инж. Методи Чимев. \"И тъй като апетитът идва с яденето, ще продължим разширяването на терена тук. Започваме проектиране за изграждането на изкуствено футболно игрище с размери 40 на 20 метра в съседство със скейт-парка. Тук игрището от години е ползвано за футбол, така че една изкуствена настилка, осветление и ще се превърне в много хубаво място за отдих и развлечение. Ще се опитаме още през следващата година да реализираме намерението\", допълни Чимев.В Югозапада има две площадки с професионални съоръжения, които се намират в Самоков и Дупница. \n\n\n                    ", "date": "2017.09.12", "title": "Откриха скейт парк в Дупница"}
{"url": "http://www.monitor.bg/a/view/7290-%D0%9A%D0%BE%D1%80%D0%BD%D0%B5%D0%BB%D0%B8%D1%8F-%D0%9D%D0%B8%D0%BD%D0%BE%D0%B2%D0%B0-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B8%D1%80%D0%B0/", "text": "\n                    Лидерът на БСП Корнелия Нинова е пострадала при катастрофа на кръстовище в София, съобщи бТВ, позовавайки се на информация от „Позитано” 20.\n\nАвтомобилът на Нинова бил спрял на светофар, а зад него е имало такси. В този момент друг автомобил се удрил в таксито, а то – в служебната кола на социалистката.\n\nНинова е прегледана в болница. От камшичния удар е пострадал вратът й, но не е сериозно.\n                    ", "date": "2017.09.12", "title": "Корнелия Нинова катастрофира"}
{"url": "http://www.monitor.bg/a/view/85565-%D0%9F%D0%BE%D1%87%D1%82%D0%B8-%D0%B2%D1%81%D0%B5%D0%BA%D0%B8-%D0%B2%D1%82%D0%BE%D1%80%D0%B8-%D1%88%D0%B5%D1%81%D1%82%D0%BE%D0%BA%D0%BB%D0%B0%D1%81%D0%BD%D0%B8%D0%BA-%D0%B3%D0%BE%D1%82%D0%BE%D0%B2-%D0%B4%D0%B0-%D0%B8%D0%B7%D0%B1%D1%8F%D0%B3%D0%B0%D1%82-%D0%BE%D1%82-%D1%87%D0%B0%D1%81/", "text": "\n                    45% или почти половината шестокласници са готови да избягат от час при първа възможност. Това показва проучване на Центъра за приобщаващо образование. Според експертите, изготвили изследването това показвало, че училището не е адекватно спрямо изискванията на съвременните деца. Положителното все пак е, че 95% от попитаните шестокласници смятали, че е важно да се ходи в клас, както и това, че 79% харесват учителите си. За болшинството от учениците – 76% физическото възпитание е любимият предмет. Рисуването е най-предпочитано за 57% от тях, а музиката от 56%, показва още проучването.Притеснителното, обаче е, че най-важните предмети за тяхното развитие са най-недолюбвани от децата. Така например за 43% от шестокласниците историята е най-нехаресваният предмет. При математиката този дял е 40%, при географията – 35%, а при английския език – 31%Почти половината шестокласници ги обявяват за безинтересни. Според изводите от изследването това означавало, че класно-урочната форма, в която те все още масово се преподават не вдъхновявала децата да учат.„В България има около 57 000 шестокласника на година. И те са най-малко изследваната група ученици, която, обаче, се намира в най-критична възраст. Обикновено се вълнуваме силно от 5-ти клас, когато децата започват да учат с много учители, и от 7-ми, когато има матури и кандидатстване. Но шести клас е критичен за самите деца – защото тогава те формират основни възгледи за живота и рискът да загубят интерес към ученето и дори да отпаднат, е най-голям,“обясни програмният директор на Центъра за приобщаващо образование Димитър Лазаров. Именно заради това битката за интереса на децата към учене се водила в шести клас, добави още той. Според експертите от центъра, обаче тя е на път да бъде загубена. Причината е, че изследването показва, че 30% от шестокласниците у нас са в риск да загубят интерес към ученето и дори да отпаднат от класОказва се, че основните страхове на децата са свързани с училище. Противно на очакванията, най – много шестокласници – 56% се страхуват не от агресията в клас, а от неуспех или сериозен провел в ученето. Едва 18% от децата посочват, че се боят най-много от агресията. Притеснително е, че почти всеки четвърти шестокласник живее в крайна бедност, а на 14% от тях им се налага да работят, за да изкарват пари.Изследването показва още, че 12% от шестокласниците пътуват до училище в друго населено място, а 10% не живеят с родителите си – все фактори, които поставят децата в допълнителен риск от отпадане. Също така почти всеки пети шестокласник има проблеми с българския език.Според експертите от центъра, за да се преодолеят тези проблеми, трябва да се въведат повече практически знания и уроци, както и да се преподава извън класната стая.\n                    ", "date": "2017.09.12", "title": "Всеки втори шестокласник – готов да избяга от час "}
{"url": "http://www.monitor.bg/a/view/65390-%D0%91%D0%B5%D0%B7%D0%BF%D0%BB%D0%B0%D1%82%D0%BD%D0%B8-%D1%83%D1%80%D0%BE%D1%86%D0%B8-%D0%BF%D0%BE-%D0%BC%D0%B0%D1%82%D0%B5%D0%BC%D0%B0%D1%82%D0%B8%D0%BA%D0%B0-%D0%B2-%D0%BD%D0%BE%D0%B2-%D1%86%D0%B5%D0%BD%D1%82%D1%8A%D1%80-%D0%BF%D0%BE-%D0%BF%D1%80%D0%B8%D1%80%D0%BE%D0%B4%D0%BD%D0%B8-%D0%BD%D0%B0%D1%83%D0%BA%D0%B8/", "text": "\n                    Ученици от цялата страна могат да учат безплатно математика, химия, физика, биология и информатика в Националния център по природни науки към Природо-математическата гимназия „Никола Обрешков“ в Казанлък. Сградата към училището беше открита днес от министъра на образованието и науката Красимир Вълчев.Премиерът Бойко Борисов припомни в профила си във Фейсбук, че преди три години по време на втория му мандат правителството отпусна целево 490 000 лева за изграждането на центъра. „Днес новата придобивка вече е факт и от 15 септември учениците и учителите ще могат да се възползват от 5 допълнителни учебни кабинета, лаборатория по физика и астрономия, лаборатория по химия и биология“, гласи още постът на Борисов.Новата материална база ще провокира интереса на повече деца и това ще спомогне за по-доброто им обхващане и обучение, посочи министър Красимир Вълчев. Той отбеляза, че за последните 10 години голям брой образователни институции са били реновирани. „Предстоят да бъдат реализирани инвестиции за материална база в размер на над 300 млн. лв. по Оперативна програма „Региони в растеж“. Желанието ни е да имаме повече училища като математическата гимназия в Казанлък. Най-добрият начин да привлечем повече ученици към образованието и в частност към математика, информатиката и инженерните науки е да прилагаме този модел“, каза министърът и апелира родителите да насърчават децата си да учат природни науки.Според Красимир Вълчев усилията на учителите и осигуряването на извънкласни форми, спорт и изкуство могат да направят образованието по-интересно. „Мотивацията на учителите е от голямо значение. Заложили сме двойно увеличение на заплатите и това е напълно изпълнимо в следващите 3-4 години. Със сегашното увеличение от 1 септември за първи път средната заплата на преподавателите стана по-висока от средната в страната. Необходимо е да обезпечим системата с кадри, като ще се стараем да привличаме повече млади и образовани хора към професията“, добави Вълчев.Министърът получи грамота от кмета на Казанлък Галина Стоянова за особени заслуги за развитието на образованието в града. Тя благодари за личната му подкрепа и за финансовия ангажимент на правителството за изграждането на модерната сграда. Директорът Красимир Дамянов заяви, че това е пътеката на града в българското образование и призова повече училища да прилагат този образователен модел.След като разгледа кабинетите в Центъра по природни науки министърът се срещна с директори на училища и детски градини в града, както и с екипите по обхват по междуинституционалния механизъм. Красимир Вълчев подкани педагозите да използват възможностите на социалната система, за да привличат повече деца. „Може да предлагате помощи в натура, ако семействата нямат достатъчно пари за дрехи, обувки, учебници и помагала. Може да плащате таксите за детска градина като помощ на родителите. Осигурили сме тези възможности, обсъждаме и други. За правителството да не пращаш децата на детска градина или училище е равно на престъпление и ние ще работим в посока криминализирането му. Предстоят разговори какви са вариантите това да се случи“, каза още Красимир Вълчев. Той увери, че и на другите места в страната механизмът работи добре и екипите подхождат професионално.\n\n\n                    ", "date": "2017.09.12", "title": "Безплатни уроци по математика в нов център по природни науки "}
