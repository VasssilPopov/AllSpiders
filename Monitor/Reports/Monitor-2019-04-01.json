{"url": "https://www.monitor.bg/bg/a/view/bg-ucheni-pravjat-umni-hladilnici-i-zashtiti-sreshtu-kiberataki-161341", "text": "Умен хладилник, който да използва възобновяеми енергийни източници и осигуряването на интелигентни мрежи срещу кибератаки, са два от проектите, по които работят български учени от Техническия университет –София. Те са част от финансираните по рамковата програма „Хоризонт 2020“, с които страната ни е успяла да привлече малко на 76,5 млн. евро за участието ни в общо 504 проектни консорциума. Проектът CryoHub има за цел внедряването на криогенното съхранение на енергия с течен въздух в промишлените хладилници за охладени и замразени храни. както на студ, така и на електричество, използвайки възобновяеми енергийни източници за втечняване и съхранение на криогенни газове. Този метод допринася за увеличаване на дела на възобновяемите източници и преминаване към т. нар. умни мрежи, където потребителите представляват активни участници на енергийния пазар. Проектът се осъществява с участието на 14 партньора от индустрията, академичните, изследователските и професионалните среди от 5 страни-членки на ЕС. Той се координира от London South Bank University и се финансира от ЕС с над 7 милиона евро в продължение на 3 години и половина. Ръководителят на проекта в страната ни Костадин Фикиин обясни пред „Монитор“, че прототипната инсталация ще се инсталира в гр. Ломел в Белгия. След успешното прилагане на метода ще помислят това да се случи и в хотели или дори и домакинството. Вторият проект от рамковата програма с участието на ТУ – София е SPEAR и има за задача подобряване на киберсигурността. Той открива и реагира на кибератаки, използвайки нови технологии и възможности. Приложението ще има за цел да се бори с усъвършенствана устойчива заплаха и кибератаките срещу тези мрежи. За реализирането на проекта, в който вземат участие още 15 партньора освен Техническия университет, се планират четири случая за доказателства на концепцията, с цел да се валидират и оценят приложените инструменти за сигурност и поверителност. В СУ „Св. Климент Охридски“ най-големият проект, по който работят, е RAGE – Realising and Applied Gaming Eco-system. Бюджетът му е около 9 милиона евро, от които около 400 000 за екипа от България. Целта му е да развие, трансформира и обогати развитите технологии от игрите за развлечение в специализирани игрови компоненти за многократно използване. Те могат да намерят приложение в образованието и икономиката и да предоставят на разположение на индустрията за създаване на приложни игри. В работата по проекта, освен утвърдени учени и изследователи от ФМИ при СУ, вземат участие и млади учени и преподаватели, обясни ръководителят му проф. Красен Стефанов. В резултат от работата си по проекта и още толкова са на път също да защитят в най-скоро време, уточни той. Фонд „Научни изследвания“ има участие общо в 9 проекта за целия период на рамковата програма. Един от тях е DOMINO, за който кандидатстваща организация от България е Институтът по овощарство – Пловдив. Сред дейностите по него са разработването на нови стратегии за управление на пространството между овощните дървета чрез увеличаване на биологичното разнообразие в овощните градини, както и оценяване влиянието на мрежите срещу градушка.", "date": "2019.04.01", "title": "БГ учени правят умни хладилници и защити срещу кибератаки"}
{"url": "https://www.monitor.bg/bg/a/view/dva-pojara-plamnaha-kraj-blagoevgrad-161344", "text": "Два пожара пламнаха днес край Благоевград. Първият избухнал около обяд, когато се откри „Седмицата на гората“. Изгоряха над 150 дка борова гора край село Дъбрава, източно от Благоевград. За пожара, тръгнал от махала „Тупавиците“ на село Бистрица, бе задържан 76-годишен мъж. Втори пожар избухна край Благоевград, този път западно от града, предаде БГНЕС. Огънят пламнал около 17:00 часа днес, като тръгнал от село Зелен дол и в момента върви в посока село Покровник. Горят десетки декари храсти, треви, но и млада борова гора. Гасят три екипа огнеборци, местни хора, служители на ЮЗДП.", "date": "2019.04.01", "title": "Два пожара пламнаха край Благоевград"}
{"url": "https://www.monitor.bg:443/bg/a/view/pak-pretopliha-za-ktb-nov-den-nov-fejk-za-peevski-161342", "text": "Фабриката за фалшиви новини спази мотото си - „Нов ден – нов фейк за Пеевски“ и отново се задейства с поредното активно мероприятие срещу депутата и издател на „Телеграф медиа“ Делян Пеевски. Изпаднали в творческа безизходица медиите на олигархията за пореден път се захванаха да претоплят старите си фейкове за Пеевски, само и само машината им за манипулации да работи непрестанно. Така на сайта на радио „Свободна Европа“ лъсна материал, озаглавен „Невидимият\" кредит от КТБ за медиите на Пеевски: \"Вземете ми го пратете това...\". В него марионетките от Фабриката се опитват да прокарат внушенията, че делото за фалита на КТБ е тръгнало, но никой не казвал и дума за това как Пеевски купил медиите си с кредит от трезора. Медията се позовава на постановление на СГП от 2009 г., което не друг, а платеният сайт „Биволъ“ поискал по Закона за достъп до обществена информация през 2014 г. Във въпросното постановление Софийска градска прокуратура (СГП) отказва в началото на 2009 г. да образува разследване за произхода на средствата, с които „Нова българска медийна група холдинг“, тъй като няма данни за престъпление. Марионетките на задкулисието обаче, използват случая като намесват тази сделка с делото за КТБ и отново пришиват някакви несъществуващи връзки на Пеевски с трезора. Това е фейк по класическия модел на Фабриката за фалшиви новини. Твърденията им звучат крайно несериозно на фона на това, че медиите от нашата група нееднократно са посочвали, че Пеевски никога не е бил в управителните или надзорните органи на банката, той не е водил и дела за активи от трезора, а семейството му е имало кредити към банката, които обаче са погасени ефективно. Ето защо всякакви твърдения на Фабриката за връзка на Пеевски с КТБ са абсолютно неоснователни. Безумни са и всички опити на медиите на олигархията да правят паралел между грабежа на века, извършен от банкера-беглец Цветан Василев и това, че „Нова българска медийна група холдинг” е взела кредит, за да извърши търговска сделка, а после кредитът е бил погасен. Традиционно материалът веднага бе препечатан и от сайта „Медиапул“, собственост на поръчковия глас на Костов Стояна Георгиева. Всъщност причината за всички тези активни мероприятия срещу нашия издател са приетите промени в закона за банковата несъстоятелност внесени от Пеевски и колегите му от ДПС Хамид Хамид и Йордан Цонев, с които се дава инструмент в ръцете на синдиците на КТБ да върнат заграбените от забегналия в Белград ексбанкер Цветан Василев активи и да попълнят масата по несъстоятелността на трезора. Друга причина за непрестанния вой на медиите на олигархията е, че с напредването на делото за източването на КТБ, финансовите инжекции от Белград ще секнат и Фабриката за фалшиви новини ще остане без основния си спонсор.", "date": "2019.04.01", "title": "Пак претоплиха за КТБ: Нов ден-нов фейк за Пеевски"}
{"url": "https://www.monitor.bg:443/bg/a/view/prodavat-kilijno-uchilishte-na-kolu-ficheto-za-17-bona-161343", "text": "Килийно училище, строено от знаменития възрожденски майстор Колю Фичето във великотърновското село Плаково, се руши и няма кой да го спаси. Местната община спешно търси купувач, който да купи терена и сградата за 17 хил. лв., ако това се случи обаче, купувачът почти сигурно е, че разруши сградата и така старото школо ще бъде тотално унищожено. Въпросната сграда е строена през далечната 1820 г. и в нея са се обучавали в продължение на десетилетия децата от Плаково. По турско време в нея се е помещавал и конакът с местния бей и заптиетата. След Освобождението тя е използвана за кметство и за общежитие на учениците, които са идвали да попиват знания от селата в съседства: Велчево и Средни колиби. След това сградата е била още детска градина и поща. От близо половин век тя вече е неизползваема, изоставена е и тотално се руши. Въпреки че е официално със статут на паметник, от общината не искат да вложат и лев, за да я укрепят, ремонтират и реставрират, и така да я спасят. За тях тя вероятно вече е съвсем непотребна вехтория, която трябва да изчезне. Бившето килийно училище е обявено за продан, като началната тръжна цена е 17 000 лв. Всъщност първоначално цената е по-висока, но след 20-те неуспешни проведени търга от Общинската агенция по приватизация са взели решение да намалят предишната цена с 20% и се е стигнало до тези 17 хил. лв. Възможно е една от причините за нежеланието никой бизнесмен да се ангажира с подобна инвестиция да е местоположението на имота. Той се намира върху общинска земя, но е на метри от църквата и паметника до нея. „Сами разбирате, че който купи къщата и земята, ще трябва да се съобразява с доста неща. Къщата е паметник на културата. А освен това на това място не може да се направи бар например”, обяснява кметицата на Плаково Петя Кънчева. Тя споделя, че още през 2000 г., когато станала кмет, сградата на и с течение на годините просто продължила постепенно, но сигурно да се руши. При вземане на решението за продажбата на старото школо никой от общината не е питал за това местните жители от Плаково, повечето от които са категорично против. Те смятат, че сградата им е един от основните символи на селото, събрала в себе си по-голямата част от неговата история през последните 200 години, и поради тази причина трябва да бъде ремонтирана и възстановена. Като хората имат и конкретно виждане за бъдещето на бившето школо – то да бъде превърнато в музей. В Плаково е възстановена старата църква „Рождество Богородично, строена през 1847 г., също от Уста Колю Фичето и учениците му, върху основите на още по-стара църква. Иконите в храма са авторски и са дело на зографите Симеон Симеонов и Досю Коюв от Трявна, и Никола Илюв от Търново. За разлика от други църкви в региона, иконостасът на църквата в Плаково е оригинален и стар, а това го прави и ценен. В черковния двор се е намирало и въпросното килийно училище, подложено днес на разруха. В селското читалище пък местният учител и поет Никола Козлев за пръв път е прочел поемата си „Черен арап и хайдут Сидер”, която е направена от местните самодейци с мелодия на народна песен. А в една от старите къщи, собственост на хаджи Стойо и намираща се до реката, се е укривал Васил Левски. По време на Руско-турската освободителна война там е бил щабът на руските войски. Плаково е създадено през първите години на османското владичество от хора, бягащи от завоевателите. Оцелелите решават да търсят спасение в Стара планина. Докато вървели през гората, те непрекъснато плачели и оттам се родило и името на новото, основано от тях село, твърди легендата. През годините селото е надминавало 1100 души. Днес в него живеят около 500 жители. То се смята за едно от най-българските села в общината, тъй като почти 90% от хората там се определят като българи и православни християни. което си е поставило за цел да съхрани културно-историческото наследство и да развие селския културен туризъм, чрез който да превърне отново красивото кътче в Стара планина в желано и посещавано място. Това обаче очевидно ще е доста трудно, въпреки че селото се намира на сравнително добро и привлекателно място, на 15 км от Велико Търново. Кметицата Петя Кънчева споделя, че действително селото се населява предимно от българи, но въпреки предлагащите се имоти желаещи да живеят там няма. От бившите английски заселници вече е останало само едно семейство. Останалите са си събрали багажа и са си заминали на Албиона. От днес, 2 април, сериозни затруднения ще има и за живеещите в селото местни жители. Заради основен ремонт на мост над река Белица временно ще бъде затворен четвъртокласният път между Плаково и Килифарево, а движението на всички превозни средства ще се извършва по обходен маршрут. Този ремонт е по проект на общината и заедно с ремонта на още един мост - над река Елишин, на пътя между Плаково и Велчево, е на стойност 800 хил. лв. Заради втория ремонт от 3 април ще бъде затворена и тази пътна отсечка. Старата селска църква „Рождество Богородично”, в чийто двор се намира обявеното за продажба рушащо се килийно училище.", "date": "2019.04.01", "title": "Продават килийно училище на Колю Фичето за 17 бона"}
{"url": "https://www.monitor.bg:443/bg/a/view/sled-poseshtenie-na-borisov-obezshtetjavat-izgorelite-v-grycka-sdelka-s-tutun-161336", "text": "Още в четвъртък започва процедура по обезщетяване на тютюнопроизводители от Североизточна България, които имат да получават пари за предаден на гръцка фирма, но неизплатен тютюн от реколта 2016 г. Новината съобщи на тютюнопроизводителите лично министър-председателят Бойко Борисов, който пристигна в каолиновското село Пристое за среща с недоволни фермери. В събота заради нерешения проблем, свързан с неизплатени средства от фирма \"Михалидис\", блокираха главния път Шумен - Силистра. \"Проблемът при вас е такъв, че частна компания го е сътворила всичко това. В четвъртък взимаме решение на фонда\" - каза Борисов и обясни, че очаква съдействие от кметовете и областния управител. От думите му стана ясно, че пари няма да получат изкупвачи и търговци, а само производителите. Премиерът обяви, че ще бъде приложена схемата от Хитрино, като кметовете обходят производителите и потвърдят писмено, че това са хората, които са работили тютюна и са понесли загуби. Той уточни, че парите ще дойдат от ДФ \"Земеделие\" и ще са 1-1,5 млн. лв. Фермерите искаха и опрощаване на данъци, които не били начислявани през годините, а сега им ги стоварили накуп, но министър-председателят попари очакванията им и даде за пример случая с данъците на мюфтийството. \"И Господ да слезе не може да ви опрости данъците, можем да ги разсрочим или да търсим по-нататък някакво компенсиране\" - разясни Борисов. На срещата бяха дошли и представители на бранша от Исперих, по тях премиерът прати хабер и на фермерите в Разградско. \"Предайте на съселяни, съграждани – този, който е садил и е загубил, да направим така, че след четвъртък да може по списък да си вземете парите.\"", "date": "2019.04.01", "title": "След посещение на Борисов: Обезщетяват изгорелите в гръцка сделка с тютюн"}
{"url": "https://www.monitor.bg:443/bg/a/view/lina-roskin-se-vryshta-v-staroto-si-uchilishte-161331", "text": "Моделът Лина Роскин се връща на училище. Не става въпрос за опресняване на знанията, а за героинята й София в уеб тийн драмата „Следвай ме“. Противоречивата героиня ще забие ток в старото си школо за първи път, откакто замина от България за да търси щастието си в Испания със своя баща. В училището симпатичната влогърка ще намери недотам приятелска обстановка и мисията й ще е да се впише. Как ще приемат останалите завръщането на един от най-противоречивите герои и на какво ще бъде готова  София, за да си върне статуса на най-популярното момиче в училище? Това ще стане ясно в пети сезон на убе сериала „Следвай ме“, чийто първи епизод ще се завърти във Vbox7 на 15 април.", "date": "2019.04.01", "title": "Лина Роскин се връща в старото си училище"}
{"url": "https://www.monitor.bg/bg/a/view/london-glasuva-pak-161345", "text": "Британският парламент отново отхвърли всички предложени варианти по Брекзит. Депутатите гласуваха и четирите внесени предложения, но нито е идно от тях не събра мнозинство, предаде Би Би Си. Това стана на фора на полуголи активисти защитници на климата протестираха в парламента. Според едното предложение, на което не достигнаха само три гласа, Великобритания трябваше да напусне ЕС, но да остане в митническия съюз. То получи подкрепата на 273 депутати срещу 276. Според друго предложение, страната трябваше и да остане в европейския пазар.За него гласуваха 261 депутати срещу 282. Останалите два варианта предвиждаха повторен референдум и дори отмяна на Брекзит. Предложението за нов референдум събра най-много гласове \"за\" - 280, но против него се обявиха 292-ма депутати и така не му достигнаха 12 гласа, за да има необходимото мнозинство. Гласовете за отмяна на Брекзит бяха 191 срещу 292. Гласуванията тази вечер представляваха своеобразен втори кръг на обсъжданията, които започнаха през миналата седмица. Тогава депутатите гласуваха по осем предложения, като никое от тях не получи мнозинство. За второто гласуване председателят на Камарата на общините Джон Бъркоу избра четири от отхвърлените на първия кръг решения, с надеждата по някое от тях да бъде постигнато съгласие. Припомняме, гласуванията в парламента имат консултативен характер - те не задължават правителството да изпълни решението на депутатите, ако такова бъде взето. Сега Тереза Мей трябва до 12 април да поиска от ЕС по-дълга отсрочка, за да промени курса, или Великобритания да напусне без сделка, посочва Би Би Си.", "date": "2019.04.01", "title": "Лондон отхвърли алтернативите за Брекзит с голи в парламента (ОБНОВЕНА)"}
{"url": "https://www.monitor.bg:443/bg/a/view/nova-pokana-za-kandidatstvane-na-obshtinite-za-wi-fi4eu-na-4-april-161333", "text": "На 4 април Европейската комисия ще отправи нова покана за кандидатстване по програмата на Европейската комисия за безплатен интернет за общините WiFi4EU. Поканата, която е предназначена за общини или сдружения от общини в Европейския съюз, ще бъде отворена един ден и половина до 5 април, съобщи пресслужбата на ЕК.  Общините ще могат да кандидатстват за 3400 ваучера, всеки на стойност 15 000 евро, които могат да използват за създаване на безплатна Wi-Fi мрежа на обществени места, включително градски зали, обществени библиотеки, музеи, паркове и площади.  \"Радвам се да обявя втората покана в рамките на инициативата WiFi4EU, конкретна стъпка към по-добрия достъп до интернет за всички европейски граждани\", коментира комисарят по цифровата икономика и общество, Мария Габриел: \"След успеха на първата покана очакваме с нетърпение същото ниво на ентусиазъм и този път, с допълнителни 600 ваучера повече в сравнение с първата покана\".  Схемата WiFi4EU, на обща стойност 120 милиона евро, се провежда чрез поредица от покани и обхваща всички 28 държави членки на ЕС, както и Норвегия и Исландия.  Веднъж щом се регистрират на специалния портал WiFi4EU, общините ще могат да кандидатстват за ваучер само с едно кликване. Комисията избира получателите по метода \"първи дошъл, първи обслужен\", като гарантира географски баланс. Първата покана за кандидатстване бе отправена през ноември 2018, като над 13 000 общини от цяла Европа внесоха кандидатури и бяха наградени с 2 800 ваучера.", "date": "2019.04.01", "title": "Нова покана за кандидатстване на общините за WiFi4EU на 4 април "}
{"url": "https://www.monitor.bg:443/bg/a/view/vyv-veliko-tyrnovo-za-50-hil-leva-se-kupuva-dvustaen-161255", "text": "Най-евтините апартаменти във Велико Търново са в крайните градски квартали и най-вече в квартал „Чолаковци”. Той се намира на около 4-5 км от центъра, не е снабден с достатъчно удобен транспорт и затова не е особено желан за обитаване. В Чолаковци ново строителство няма. Блоковете там са панелни и са от 80-те години. В квартала преобладават дву- и тристайните апартаменти. Цените на двустайните тръгват от около 50 хил. лв., но при по-сериозно търсене и пазарене с продавача цената може да падне с няколко хиляди. Тристайните стартират с цени от около 60-65 хиляди. В отделни случаи се предлагат и по-скъпи апартаменти на цени от 70 хил. лв. нагоре. Това обаче обикновено са апартаменти след основен вътрешен и външен ремонт, санирани и с подменена дограма. Въпреки ниските цени обаче в квартала предлагането не е голямо. По данни на imot.bg в момента там купувачи се търсят за петдесетина апартамента, като всички са панелки, а половината от обявите са за двустайни имоти. Освен Чолаковци, квартал. Там обаче застрояването е извършено доста по-късно. Апартаментите от т.нар. старо строителство са от 90-те години и поради това цените от 55-60 хил. лв. за гарсониера, 70 хил. и нагоре за двустаен и 80-90 хил. лв. за тристаен. Обявите за продажба в момента са около 120. Една трета от тях са за панелки. Също толкова от всички оферти са за двустайни апартаменти. В този квартал има и няколко \"тузарски\" кооперации, в които през 90-те години жилища са закупили тогавашни бизнесмени и други известни личности с добри финансови възможности. В Зона Б се намираше апартаментът на футболната легенда Трифон Иванов. След смъртта му той беше обявен за продажба за цена над 200 хил. лв. След като никой не пожела да го купи в продължение на няколко години, накрая жилището беше продадено чрез агенция за недвижими имоти за малко над 120 хил. лв.", "date": "2019.04.01", "title": "Във Велико Търново: За 50 хил. лева се купува двустаен"}
{"url": "https://www.monitor.bg:443/bg/a/view/pusnaha-alkohol-bez-mahmurluk-161327", "text": "Синтетичен алкохол, който замайва, но без неприятните странични ефекти, може да се появи на пазара до пет години благодарение на британски учени, съобщи в. \"Дейли мейл\". Продуктът, наречен алкарел, е в последна развойна фаза. Продажбата му обаче още не е регулирана. Това обикновено отнема три години, но екипът на проф. Дейвид Нът очаква процесът да продължи по-дълго. Синтетичният алкохол е разработен така, че да е невъзможно пиещият го да изгуби контрол или да получи махмурлук. Той няма да е вреден за черния дроб - основна цел на създателите му. \"Очевидно трябва да премине през тестове, които да проверят дали молекулата е безопасна - каза ръководителят на екипа проф. Дейвид Нът. - Трябва да докажем, че е различна от алкохола. Ще демонстрираме, че не предизвиква токсичност като него\".  Синтетичният алкохол ще действа 45 минути.  Проф. Нът е изследвал ефекта на алкохола върху мозъка. Той открил антидот на опияняването още като докторант през 1983 г., но до клинични изпитания не се стига, защото молекулата може да предизвика припадъци, взета от трезв човек.  \"Ефектът на алкохола е сложен, но . . . може да се насочиш към тези части от мозъка, към които искаш\" - каза проф. Нът. Екипът планира да продаде алкарел на производителите на алкохол, така че да могат да използват активната съставка в продукцията си. Така потребителите няма да сменят любимите си напитки.", "date": "2019.04.01", "title": "Пуснаха алкохол без махмурлук"}
{"url": "https://www.monitor.bg:443/bg/a/view/djon-ledjynd-iska-dyshterja-mu-da-stane-pevica-161305", "text": "Певецът Джон Леджънд се надява дъщеричката му да тръгне по неговия път и да блесне на музикалната сцена. Това заяви гордият татко в интервю за медията E! News. „Кой знае? Дано да попие от това.“, надява се изпълнителят на All of Me. Нежната му половинка – моделът Криси Тейгън, наскоро сподели, че Леджънд обръща голямо внимание на двете им деца – 2-годишната Луна и малкия Майлс. „Той е под натиска от страна на Луна. Ако й откаже нещо, тя го пита отново и той се пречупва. Мисля, че това е така, защото Джон трябва да се научи да казва „Не“, защото аз съм в ролята на лошото ченге. Той е и невероятно търпелив“, разказа тя. Междувременно звездната двойка е на едно мнение относно опцията да гушнат трети наследник – могат да се справят без проблем. Тейгън се надява да роди още едно дете преди да е навършила 30 години.", "date": "2019.04.01", "title": "Джон Леджънд иска дъщеря му да стане певица"}
{"url": "https://www.monitor.bg:443/bg/a/view/fejsbuk-blokira-bg-ultrasi-zaradi-hejt-161332", "text": "Сериозен удар понесоха феновете на двата гранда „Левски“ и ЦСКА, показа проверка на „Монитор“. Най-голямата социална мрежа в света Фейсбук изтри без предупреждение почти всички ултрас страници на „сини“ и „червени“. До кардиналната мярка се стигна след скорошното въвеждане на новите правила за толерантност и глобалната кампания против насаждането на омраза. Оказа се, че само в рамките на няколко часа всички мрежи на запалянковците са били докладвани многократно заради забранено съдържание. Първо „изгоря“ най-голямата страница на феновете на ЦСКА - „Сектор Г“. От там обясниха, че причината е в снимка, която е публикувана преди няколко години. На фотоса има знаме с нецензурно съдържание по адрес на собственика на „Лудогорец“ Кирил Домусчиев. Цесекарите се опитаха да пренасочат феновете към други страници, включително и към тази на най-голямата организация – Animals, но малко по-късно те също бяха изтрити. „Армейците“ заподозряха целенасочена атака преди ключовите два мача с „Лудогорец“ тази седмица и обявиха, че „този удар може единствено и само да ни забави, но по никакъв начин няма да ни спре да постигнем целите си”. Феновете на „Левски“ също пострадаха. Радващата се на огромен интерес страница „Сектор Б се забавлява“ беше изтрита, както и тази на емблематичната „синя“ фракция South Division. Авторите на много други левскарски фенстраници пък обявиха, че деактивират (поне временно) съществуването им във Фейсбук като превантивна мярка, надявайки се изтриването да им се размине. „Монитор“ разбра още, че щети са понесени и от фенстраници извън България. Подобна крайна мярка на практика е изключително тежък удар, защото тези страници са развивани с години, а освен това се радват на огромен брой последователи. Това означава, че ултрасите трябва да започнат от нулата, а докато отново се достигне същото ниво, това ще коства множество усилия, време и трудности. Притеснени фенове пък наводниха форумите с въпроси къде могат да получават новини за любимите си отбори, след като досегашните им канали бяха премахнати. Почти веднага засегнатите организации направиха нови страници, които обаче също рискуват да бъдат незабавно изтрити, ако нарушават правилата. Остава отворен въпросът какво ще се случи с фенстраници като Ultras World например, които имат милиони последователи и постоянно публикуват клипове от цял свят на футболни запалянковци. Множество фенове пък написаха, че са бесни от тежката цензура, която им налага Фейсбук и поради тази причина ще напуснат социалната мрежа, създадена от Марк Зукърбърг.", "date": "2019.04.01", "title": "Фейсбук блокира БГ ултраси заради хейт"}
{"url": "https://www.monitor.bg:443/bg/a/view/dvigateljat-predal-liokler-v-bahrejn-161328", "text": "Проблемът на пилота на \"Ферари\" Шарл Льоклер, който изпусна победата в Гран при на Бахрейн, след като води колоната почти до края на състезанието, е дошъл от двигателя на колата. Това заяви спортният директор на Скудерията Матиа Биното. Льоклер беше недостижим почти до края, но колата му загуби неочаквано мощност и той беше изпреварен от Люис Хамилтън и Валтери Ботас с \"Мерцедес\". Първоначално по радиото на монегаска му беше съобщено, че е останал без енергия от хибридните системи. „Още нямаме ясно обяснение какво се случи, каза Биното. – Това обаче явно е проблем с двигателя. Един от цилиндрите не функционираше. Предстои да разберем какво точно е станало. Този двигател издържа все пак до финала и ще бъде използван и в Китай, където в петък ще проверим състоянието му функционалността. Не знам откъде дойде тази информация, но няма проблем с хибридната система MGH-H.“ Биното определи решението на тима да остави Льоклер да се опита да завърши състезанието на \"Шахир\" като смело. Според него рискът изглежда си е струвал, защото младият пилот завърши на трето място след Хамилтън и Ботас.", "date": "2019.04.01", "title": "Двигателят предал Льоклер в Бахрейн"}
{"url": "https://www.monitor.bg:443/bg/a/view/naj-visokijat-politik-v-sveta-e-210-sm-161311", "text": "Хърватският депутат Педжа Гърбин е най-високият политик в света - висок е 210 сантиметра, с 2 сантиметра повече от бившия професионален баскетболист, а сега общински съветник в Бруклин Робърт Корнеги, включен в книгата на Гинес като най-висок политик с ръст 208 сантиметра, съобщава хърватският информационен сайт 24сата. Гърбин не фигурира в Гинес, просто защото никой не е съобщил за него. Колегите на Гърбин от Социалдемократическата партия го наричат Мървица (Трошичка), шегувайки се с ръста му. Привържениците на този образован, спокоен и винаги добре подготвен правист го наричат и Вели Йоже (великан от приказка на хърватския писател Владимир Назор).", "date": "2019.04.01", "title": "Най-високият политик в света е 210 см"}
{"url": "https://www.monitor.bg:443/bg/a/view/nikolaj-jordanov-sviri-derbito-ludogorec-cska-161323", "text": "БФС обяви съдийските наряди за предстоящите мачове за Купата на България. Дербито от 1/4-финалите между „Лудогорец“ и ЦСКА е в сряда от 18:30 ч. в Разград и ще бъде ръководено от Николай Йорданов. Интересното е, че Йорданов свири и последния сблъсък между двата тима, игран на 6 декември 2018-а – 1:1 на стадион „Българска армия“. Победителите от всички сблъсъци ще бъдат решени само в една среща. Ивайло Стоянов-Сватбата ще свири на „Етър“ и „Локомотив“ (Пд), а скандалният Владимир Вълков, който отнесе множество критики за ръководенето си на вечното дерби, получи наряд за „Струмска слава“ - „Септември“. Последният мач между „Ботев“ (Пд) и „Черно море“ пък ще бъде ръководен от Станислав Тодоров. 18:30 ч. Етър - Локомотив (Пд)  18:30 ч. Лудогорец – ЦСКА  16:30 ч. Струмска слава – Септември  18:30 ч. Ботев (Пд) - Черно море ", "date": "2019.04.01", "title": "Николай Йорданов свири дербито \"Лудогорец\" - ЦСКА"}
{"url": "https://www.monitor.bg:443/bg/a/view/bylgarskite-ucheni-voda-gazjat-jadni-hodjat-161339", "text": "Българските учени са усвоили едва 77 млн. за 10 години, средства, които Европа щедро им предоставя за развитие на научните им способности. Неслучайно за учените по цял свят се носи славата на хора, които са супердобри специалисти в своята област, но без грам усет към финикийските знаци и тяхното шумолене. Макар нерядко и това правило да си има изключения. В случая обаче нашенските най-умни глави определено не са сред тези изключения. Всеки от тях може да е много добър историк, биолог, физик или химик, но стане ли въпрос за мениджърски качества и организация, хич ги няма. Непрекъснато мрънкат, че са недооценени от държавата, която не им помага и не им дава достатъчно пари и субсидии за научна дейност и заплати. А в същото време явно хич не могат да видят купчината със средства, към които само трябва да се пресегнат и да си вземат. Но за целта трябва все пак и малко да се потрудят. Съвсем мъничко, като например си направят труда и проучат какви документи ще е необходимо да оформят и подадат в определения срок. Но те са над тия делничните и дълбоко прозаични неща, като чиновническа бюрокрация, бумащина, срокове и документи. За тях важна е само и единствено науката. А всичко останало, ако може някой друг да им го свърши, ще е най-добре. Е да, ама това време обаче отдавна мина. Днес никой не дава нищо наготово, ако поне сам не си го поискаш. И то да знаеш как да си го поискаш и откъде точно да си го вземеш В подобни случаи ми идва наум примерът с българските археолози. Повечето непрекъснато се оплакват и хленчат, че държавата не им дава исканите пари за разкопки и затова те не можели да си вършат работата. Обаче един, проф. Николай Овчаров, през последните години нагледно показа на колегите си, при това не само от археологическия бранш, а изобщо на всички научни работници, как се претворява на дело комбинацията от наука, комерсиализъм и набавяне на така нужните финансови средства. Човекът просто има комбинативен ум, който работи ефективно. И вместо да се оплаква и търси проблема, търси решението му. Всъщност, ако трябва да глобализираме, то този проблем с мрънкането и търсенето на проблема, а не на неговото решение, е характерен май не само за научните работници, а за голяма част от нашия народ. Но хайде да не задълбаваме. Та така. През последните години българските учени непрекъснато се жалват, че пари за тях няма. А в същото време онези, които им се дават, не могат да ги усвоят. Или както си го е казал народът: „Вода гази, жаден ходи.” Резултатът от това е, че родната ни наука все повече затъва и остава в миманса. България винаги е имала и продължава да има и днес невероятни научни работници. При това не е само създателят на компютъра Джон Атанасов, чието име всички знаят. Ами млечнокиселата бактерия, шестият сърдечен тон, въздушната възглавница, автоматичната скоростна кутия, електронният часовник, лекарството за сърце и още, и още. Могат да се изброят поне десетина подобни открития, променили живота на човечеството. Но всички те са направени извън България. Интересно, защо ли?", "date": "2019.04.01", "title": "Българските учени  вода газят, жадни ходят"}
{"url": "https://www.monitor.bg:443/bg/a/view/dadoha-kirkorov-na-syda-v-strasburg-161325", "text": "Френският композитор Жилбер Синуе подаде в Европейския съд по правата на човека иск срещу руската естрадна звезда от български произход Филип Киркоров. Юридическите разбирателства между двамата творци започнаха заради плагиата на песента на Снуе Helwa ya Baladi („Моята прекрасна родина“), изпълнена от френската певица Dalida. Както твърдят адвокатите на композитора, Филип незаконно взел музиката на парчето и върху нея записал „Копринена нишка“. Руският изпълнител дори включил песента в соловия си албум „Ой мама, шик дам!“ Самият Киркиров не криел, че автор на песента е Синуе, но проблемът бил в това, че европейският творец не е давал разрешение на Филип да изпълнява и записва споменатото парче. По тази причина през 2017 г. композиторът подаде иск срещу Киркоров за плагиатство, но руският съд на две инстанции не я удовлетвори. Тогава Синуе решил да търси правата си в съда в Страсбург, където подал жалба дори не срещу самия Киркиров, а срещу Русия. Това далеч не е първата претенция и обвинение срещу Киркоров в плагиатство. Преди по-малко от две седмици друг френски композитор, един от пионерите на електронната музика, Дидие Маруани подаде иск за 4,2 млн. долара срещу руската естрадна звезда, припомня Би Би Си. По думите на адвоката на западния творец, в песента на Филип „Жестока любов“ има съществени заимствания от творбата на френския композитор Symphonic Space Dream.", "date": "2019.04.01", "title": "Дадоха Киркоров на съда в Страсбург"}
{"url": "https://www.monitor.bg:443/bg/a/view/32-meseca-zatvor-za-britanec-snabdil-se-s-oryjie-ot-bylgarija-161330", "text": "Британски съд наложи присъда от 32 месеца на Джордан Уилямс, след като бе спипан с боен арсенал на летището в Кардиф на връщане от почивка в България, съобщава Би Би Си. В багажа му митничарите открили няколко оръжия - зашеметяващ пистолет, маскиран като фенерче и огнестрелно оръжие. Той е пътувал за родния си Бери с детето и приятелката си. 23-годишният Уилямс се е признал за виновен по всички обвинения. Пред съда е казал, че купил оръжията съвсем легално в България заедно с мачете и няколко самурайски меча. На летището разказал, че е купил оръжията, за да ги сложи в колекцията си, която включва мечове на самураи и мачетета. \"Уилямс каза, че не знаел, че тези предмети са незаконни в Обединеното кралство. Той обясни, че е видял знак в магазина в България, на който пишело, че може да ги отнесе във Великобритания, ако се съхраняват в куфар\", каза прокурор по делото. \"Електрошокът, който открихме в него, беше с надпис \"полиция\". Беше напълно изряден, работещ, можеше да изстреля заряд до 7900 волта\", разкриват още разследващите. Оръжията са иззети и унищожени.", "date": "2019.04.01", "title": "32 месеца затвор за британец, снабдил се с оръжие от България "}
{"url": "https://www.monitor.bg:443/bg/a/view/katunskite-kokoshki-giganti-na-sasho-jadat-smes-s-9-bilki-161312", "text": "Катунските кокошки гиганти на Александър Николов от село Катуница ядат покълнали жито и ленено семе, соев и слънчогледови шротове, които нямат примеси с ГМО, както и смес от 9 билки. Затова месото им е толкова вкусно и крехко, твърди стопанинът им. Сашо, както го знаят в селото, е започнал да селекционира катунската кокошка в края на 80-те години на миналия век. Дотогава той е работел в Домостроителния комбинат в Пловдив. Настанали промените и Сашо бил съкратен и превърнал хобито си в професия. Започнал да селекционира домашните си кокошки, така че да получи по-голямо пернато с по-вкусно и качествено месо. „Започнах с каквито кокошки имаше в региона. После взех от старозагорско породите „Ню Хемшир”, „Родайланд” и „Съсекс”, но последните не ми харесаха като животни. Затова не продължих с тях”, признава селекционерът. Селекцията му не е в лабораторни условия, а се прави в домашния му двор на село. Тъй като научните общности искали кокошките и петлите от една и съща порода да имат един и същи цвят, неговата катунска кокошка така и не била призната. Причината е, че има три разновидности на оперението: червена, синя и сребриста. „Чесън, бял равнец, хвощ, розмарин, куркума, канела, мащерка – около 9 билки ядат. Въпрос на избор и желание. От храната, ако искате ми вярвайте, но зависи цвета на оперението”, твърди той. За това колко е едра неговата катунска кокошка казва, че големината се е получила в процеса на работа. „Защото всички тръгват от целта, която не е съгласувана с природата. Природата и Вселената си вървят по техните закони, а хората вървят срещу тях и се получава разминаване”, казва Сашо. Започнал е селектирането на кокошката от един малък инкубатор, като първоначално всичко е било само за лично ползване. Направил е сам инкубаторът, тъй като е ел.техник по професия. В първия инкубатор наложил 64 яйца, от които се излюпили само две. След това наложил пак 64 яйца и излюпените пиленца били само 4. „В един момент се оказа, че това е нещото, с което мога да се занимавам и започнах. Официално се води катунска кокошка. Линия А-Н на катунската кокошка. В България има много катунски кокошки, но това няма нищо общо с истината. Тук в моя двор са изходните линии, които ги няма в цял свят. Който ги вземе от тук, започва да ги кръстосва с други породи. Затова казвам, че народното творчество работи. Не развалят, а се опитват да усъвършенстват породата по техния си начин”, казва той. Неговите катунски кокошки са наистина огромни. Сашо твърди, че е имал петел с тегло 6,5 килограма. Кокошките тежат с кило по-малко. Въпреки големината им, месото е вкусно и крехко. Колко точно ще тежат, зависило и от начина на гледане. Ако са свободно отглеждани и на широко, качват килограми. Ако са за разплод, мъжките са по-леки – достигат до около 4,5 килограма. Ако живеят на гъсто, също не наддават повече. Яйцата им обикновено са по-големи и са с двоен жълтък, казва селекционерът. По думите му характерът на катунските кокошки и петли е благ. Селекционерът казва, че катунската кокошка изключително рядко боледува и като цяло е здрава порода. Катунската кокошка не понася тесни и затворени помещения. Предпочита простора на селските дворове и затова хората я отглеждат основно за личните си стопанства.  ", "date": "2019.04.01", "title": "Катунските кокошки гиганти на Сашо ядат смес с 9 билки"}
{"url": "https://www.monitor.bg:443/bg/a/view/tolyt-vdiga-biletyt-za-avtobus-do-moreto-s-levche-161340", "text": "С около левче се очаква да се вдигне цената на билета от София до Бургас или Варна при влизането в сила от 16 август на тол системата. Това сочи един от вариантите на тарифата, който е бил представен от ръководството на МРРБ на първата от серия предвидени срещи с представители на превозвачите. Изчисленията са според средно заети в автобуса 20 места, уточняват от ведомството. Билетът за Бургас би поскъпнал с 0,89 лв., а до Варна - 1,06 лв. От общо 23 описани дестинации разходите на пътник се увеличават заради тол таксата от 0,08 лв. за пътуване между София и Перник със средно 10 души в салона и до 1,34 между Пловдив и Бургас, със заети към 15 места. Тол таксите за автобусите са еднакви и за аутобаните и останалите държавни пътища, като варират от 0,049 лв на километър за най-екологичните с клас на двигателя Euro 6 до 0,098 лв./км за най-старите с Euro 1 и 2. При камионите над 12 тона с 2-3 и повече оси предлаганите цени варират от 0,209 лв./км до 0,849 лв./км. За товарните превозни средства от 3,5 до 12 т тарифата е от 0,78 лв./км за най-екологичните камиони до 0,156 лв/км за най-старите. Хранителните стоки ще поскъпнат средно с 2% след въвеждането на толтаксите от средата на август, сочат още сметките на МРРБ. Най-ниско е увеличението при цените на месото - с 0,22%, а „Някои от второкласните и третокласните пътища, които са в добро състояние, ще бъдат включени в тол системата“, уточни регионалният министър Петя Аврамова. По думите й цените на тол таксите, които са заложени в предложението на консултанта Световната банка за автомобилите от 3,5 до 12 т, са най-ниските в Европа. За тези над 12 т са средни за Европа, а тези за автобуси - ниски. Йордан Арабаджиев от Съюза на международните превозвачи каза за „Монитор“ смята за „В Германия по аутобан се плащат по 24,6 ст./км, в Белгия - по 33 ст., Чехия - 32 ст., в Словакия - 36,9 ст./км, а България 47 или 42 ст. Освен това защо тировете у нас от същия клас да трябва да плащат много повече от автобусите“, поясни браншовикът. „Тол таксата е справедливата система, но защо в нея се вкарват и пътищата от втори и трети клас, след като по тях няма транзитен трафик“, добави Арабаджиев. „Около 11 пъти ще скочат разходите за пътни такси на автобусните фирми обслужващи маршрута от София до Видин, в сравнение с винетката, която сега се плаща“, каза по повод на срещата на бранша в МРРБ Петър Захариев, председател на Националното сдружение на автобусните превозвачи. Според него въпросните разходи ще се отразят на цената на билета. „Не цялата републиканска пътна мрежи влиза в обхвата на тол системата - по преминаване по нея“, уточни регионалният министър Аврамова. „Разглеждаме вариант, при който 10 700 км от републиканската пътна мрежа да бъде в обхвата. Няма да се превърнем в убийците на транспортния бранш. Затова проявяваме разбиране към тях, но това, което сме започнали като политика, ще успеем да го довършим“, заяви зам.-министърът на регионалното развитие и благоустройството Николай Нанков. Той допълни, че според доклада на консултанта по проекта - Световната банка се очакват максималните приходи от тол таксите за година да достигнат 1,160 млрд. лв. „Около 1 млрд. лв. са необходими, за да може АПИ да изпълнява своите задължения и да се движим по-добра пътна мрежа“, припомни Петя Аврамова. Шефът на тол системата проф. Олег Асенов поясни, че доставчиците на услугата за системата (посредниците) ще получават от 2% до 7% от приходите.", "date": "2019.04.01", "title": "Толът вдига билета за автобус до морето с левче"}
{"url": "https://www.monitor.bg:443/bg/a/view/patentnoto-vedomstvo-unss-i-sois-svyrzvat-naukata-i-biznesa-161318", "text": "Серия от дискусионни срещи за установяване на състоянието на центровете за трансфер на технологии в България се състояха днес в Голямата конферентна зала на УНСС , съобщи БЛИЦ. Съвместната инициатива на Патентното ведомство и Института за творчески индустрии и бизнес към УНСС е за да бъде подпомогнато функционирането на тези центрове в полза както на учебни заведения и научноизследователски центрове, така и на бизнеса в страната, беше подкрепена от Световната организация за интелектуална собственост (СОИС). Д-р Петко Николов, Председател на Патентното ведомство, акцентира в приветствието си върху просперитета на България, пряко зависим от подкрепата, която институциите оказват на иновационните предприятия, за да излязат на пазара и спомогнат за икономическото, а оттам и социално развитие на държавата. „Обединяването на научния потенциал в България е нашата цел и ние трябва да го направим по-лесно достъпен и по-ефективен за бизнеса като цяло“, заяви д-р Николов и изрази готовност за съвместни действия с всички заинтересовани страни, за да бъде повишена информираността за мястото, ролята и начините за правна закрила над обекти на индустриалната собственост. Председателят на Патентното ведомство пожела успех на дискусиите и изрази убеждението си, че „има неща, които само изглеждат непостижими, но важно е все пак да кажем, че нашата държава България може да бъде мястото, където хората имат свободата и възможността да реализират своя потенциал, както и да насочат своите амбиции, живот и професионализъм в посоката, в която желаят\". Приветствия изнесоха също така и ректорът на УНСС проф. Стати Статев, почетният ректор на УНСС проф. Борислав Борисов, представителите на МИ и МОН, председателят на Съвета по иновации към БТПП г-н Йосиф Аврамов, зам.-председателят на БСК г-н Петър Денев. Срещата е модерирана от проф. Владя Борисова – директор на Института за творчески индустрии и бизнес към УНСС, а по време на общите дискусии редица участници се включиха с мнения и изразиха своите гледни точки по въпросите, които ще се обсъждат по време на индивидуалните срещи. В продължение на три дни г-н Ашли Стивънс, международен експерт, възпитаник на Oxford University, ръководил център за трансфер на технологии в Boston University, и определен от СОИС за настоящата мисия, ще разговаря с участниците и ще анализира фактическата обстановка, за да изготви доклад с препоръки за бъдещи координирани действия между държавни институции, стопански сдружения, академични общности, центрове за трансфер на технологии и знания и производители. Във форума с участие са се ангажирали представители на Министерството на икономиката, Министерството на науката и образованието, Съвета по иновации към Българската търговско-промишлена палата, Българска стопанска камара, КРИБ, АИКБ, редица университети и центрове за трансфер на технологии към университети в България и БАН, иновационни предприятия и др.", "date": "2019.04.01", "title": "Патентното ведомство, УНСС и СОИС свързват науката и бизнеса"}
{"url": "https://www.monitor.bg:443/bg/a/view/papata-mesi-ne-e-gospod-tova-e-koshtunstvo-161314", "text": "Папа Франциск коментира сравненията между Господ и Лионел Меси. Много футболни фенове твърдят това, но главата на католическата църква, който е запален футболен фен, нарече кощунство подобни съпоставки. „Хората често говорят, че Меси е Бог. Това е кощунство. Не бива да се говори така или да се вярва в нещо подобно. Ето, аз не вярвам в това. Могат да твърдят, че Лионел Меси е божествен като възхищение на неговите футболни качества, но не трябва да му се кланят. Това е просто словесна фигура. Меси е много добър футболист, но само това. Не е Бог“, обяви папата пред „Марка.“ Както е известно, Папа Франциск е аржентинец също като Лионел Меси и е привърженик на “Сан Лоренсо”. Клубът е основан на 1 април 1908 година от отец Лоренсо Маса. Откакто застана начело на католическата църква, папата е имал няколко срещи с Меси. Звездата на “Барселона” е вярващ и дори има татуировка на Исус Христос на дясното си рамо.", "date": "2019.04.01", "title": "Папата: Меси не е Господ, това е кощунство"}
{"url": "https://www.monitor.bg:443/bg/a/view/disciplinarka-vadi-lozan-panov-ot-nelegalnost-vyv-vtornik-161321", "text": "Председателят на ВКС Лозан Панов ще е принуден да излезе във вторник от „нелегалността“, в която изпадна, след като в началото на миналата седмица се разбра, че съпругата му Елисавета е закупила на рекордно ниска цена луксозен апартамент и два гаража в столичния квартал „Изток“ от проверяваната заради сделките си с властимащи фирма \"Артекс\", съобщи „Правен свят“. Съдията с политически амбиции мълчи гузно вече седмица след гръмването на скандала, когато се разбра също така, че собствениците на строителната компания дори са кумове на Панови. След разкритията единствено Панова даде доста неубедителни обяснения пред сайт на подсъдимия издател Иво Прокопиев както за стойността на луксозните имоти, така и за запознаването на съдия N1 с бъдещите му кумове, което се е случило две седмици преди сватбата. В същото време обслужващи както разградския олигарх, така и банкера беглец Цветан Василев кръгове, дадоха всичко от себе си да наложат медийно затъмнение върху разкритията за имота на Панови, включително чрез фабрикуване на фалшиви новини. Самият Панов, който живеейки в закупеното на нереално ниска цена жилище на практика нарушава Етичния кодекс на магистратите обаче ще е принуден най-после да излезе на „светло“. Причината са мераците му да предотврати налагането на дисциплинарно наказание от ресорната колегия на ВСС на бившия председател на политизирания Съюз на съдиите в България (ССБ) Мирослава Тодорова заради забавяне изписването на мотиви по делата. По настояване именно на шефа на ВКС окончателното решение на Съдийската колегия какво да е наказанието на Тодорова, която ползва услугите на същата адвокатска кантора, която са наели по различни казуси Елисавета Панова и Иво Прокопиев, вече бе отлагано на два пъти, припомни „Правен свят“. Позицията на кадровия орган трябва да стане известна във вторник.", "date": "2019.04.01", "title": "Дисциплинарка вади Лозан Панов от „нелегалност“ във вторник"}
{"url": "https://www.monitor.bg:443/bg/a/view/kontuzija-na-van-dajk-stresna-livyrpul-161319", "text": "“Ливърпул“ продължава ожесточената битка с „Манчестър Сити“ за шампионската титла в Англия, след като драматично победи с 2:1 „Тотнъм“ и остана на върха в класирането. Мърсисайдци имат 2 точки аванс пред „гражданите“, които обаче са с мач по-малко – отложеното градско дерби с „Юнайтед“. Победата над „Тотнъм“ обаче може да коства на „Ливърпул“ най-добрия футболист за този сезон – Върджил Ван Дайк. Холандският защитник получи удар в края на мача и довърши срещата накуцвайки. Мениджърът Юрген Клоп потвърди, че бранителят е контузен, но все още не е ясно доколко е сериозно положението му. „Не знам дали има изкълчване или е просто тежък удар, но го видях да се разхожда с торбичка с лед. Надявам се да не е нещо сериозно”, притеснен бе спецът. След мача пък друга звезда на „Ливърпул“ - Мохамед Салах, се оплака, че критиките към представянето му не са заслужени. \"Някои играчи вкарват толкова голове, колкото аз този сезон. За тях пишат, че правят страхотни неща, а за мен пишат, че се представям слабо!\", ядоса се Салах. Повод за критиките към него вероятно е фактът, че за 36 мача миналия сезон вкара 32 гола, а този има 17 гола в 32 срещи. Египтянинът обаче бе защитен от Юрген Клоп, който заяви, че е доволен от изявите му.", "date": "2019.04.01", "title": "Контузия на Ван Дайк стресна „Ливърпул“"}
{"url": "https://www.monitor.bg:443/bg/a/view/nedovyrshenite-apartamenti-v-ruse-vyrvjat-po-600-za-kvadrat-161253", "text": "Квадратният метър в най-евтините имоти в строеж в Русе е около 600 евро. Строителството може едва да е започнало или да е пред завършване, каза пред „Монитор“ председателят на Асоциацията на русенските брокери Марин Гюрчев. Такива апартаменти можело да се купят в кварталите „Дружба“ и „Родина“. Евтините апартаменти в крайдунавския град са и в крайния квартал „Чародейка“. Панелните блокове там са строени преди около 40 години и за това двустаен апартамент от 62 кв. м може да се купи за 20 000 - 25 000 евро. В Русе рядко квадратът на имоти без акт 16 е 1000 евро и ако все пак има такива случаи, те са единични, уточни Гюрчев. В централната част на града цената им е 800-850 евро на квадрат. На вторичния пазар, когато сделката вече е между купувач и собственик на жилище, същите имоти се продават на по-високи цени и може да надвишат в определени случаи 1000 евро на квадрат. Наблюденията на Гюрчев са, че при издигнат първи етаж от сградата 70% от апартаментите вече са продадени. Много гастарбайтери, връщайки се през летните месеци в Русе, инвестирали средствата си в новоизграждащи се кооперации.", "date": "2019.04.01", "title": "Недовършените апартаменти в Русе вървят по €600 за квадрат"}
{"url": "https://www.monitor.bg:443/bg/a/view/sybrana-e-polovinata-ot-sumata-za-pametnik-na-levski-v-ruse-161335", "text": "До момента са събрани чрез дарения 60 000 лева за изграждането на паметник на Васил Левски в Русе, съобщи председателят на инициативния комитет и депутат от „Обединени патриоти“ Искрен Веселинов. За изграждането на монумента, който ще се издига в Парка на възрожденците, са необходими около 120 000 лева. Последното постъпило дарение е от ученици от ОУ „Тома Кърджиев“ и е в размер на400 лева. Преди тях възпитаници на СУ „Васил Левски“ събраха и дариха 1580 лева в подкрепа на каузата. Русе е един от малкото големи градове в страната, в които няма паметник на Васил Левски. В двора на СУ „Васил Левски“ има само бюст на Апостола. Чрез национален конкурс бе избран проект за монумента и той е на екип в състав скулпторът Даниел Кънчев и архитект Силвия Славова. От инициативния комитет съобщават, че кампанията продължава и всеки, който иска да дари средства, може да го направи по банков път по сметката BG50STSA93000024155488. Титуляр е „Сдружение за изграждане на паметник на Васил Левски в Русе“.", "date": "2019.04.01", "title": "Събрана е половината от сумата  за паметник на Левски в Русе"}
{"url": "https://www.monitor.bg:443/bg/a/view/ogromen-interes-kym-svetovnata-kupa-na-graciite-v-sofija-161326", "text": "Огромен е интересът към кръга от Световната купа по художествена гимнастика, обявиха организаторите на състезанието в зала \"Арена Армеец\" от 12 до 14 април. На него ще участват 68 индивидуални състезателки и 17 ансамбъла. Надпреварата е една от четирите, които са и квалификация за летните игри в Токио 2020 г. Тя ще е и генерална репетиция за световното първенство от 16 до 22 септември в Баку. В индивидуалното състезание България ще бъде представена от Невяна Владинова и Катрин Тасева. Русия идва с най-изявените си звезди - Арина Аверина и Александра Солдатова. За Украйна ще играят Влада Николченко и Виктория Онопринко, за Беларус - Анастасия Салос и Алина Харнаско, за Израел - Линой Ашрам и Никол Зелихман, а за Италия - медалистките от световното в София 2018 г. Милена Балдасари и Александра Аджурджу. За САЩ се пускат Евита Грискенас и Лили Мизуно. Гости на Световната купа ще бъдат всички членове на Техническия комитет по художествена гимнастика на ФИГ с председател Наталия Кузмина (Русия). Главен съдия ще бъде Даниела Велчева. При ансамблите са заявени Австралия, Беларус, България, Египет, Финландия, Германия, Гърция, Унгария, Израел, Италия, Япония, Казахстан, Мексико, Русия, Словения, Украйна и САЩ. От големите сили липсват само Испания и Азербайджан. За българския ансамбъл, който има вече квота за Токио, това ще е първи състезание за годината. Старши треньорът Весела Димитрова е заявила в състава Симона Дянкова, Стефани Кирякова, Мадлен Радуканова, Ерика Зафирова и Лаура Траатс. Министър Красен Кралев ще открие официално надпреварата на 13 април от 17.00 ч. Неин патрон е кметът на София Йорданка Фандъкова. За трета поредна година Световната купа по художествена гимнастика в София ще има своята кралица, която се избира от акредитираните български и чуждестранни журналисти и фотографи на състезанието, както и от членовете на Българската асоциация на спортните журналисти. До момента титлата е присъждана на Невяна Владинова през 2017-а и на рускинята Александра Солдатова през 2018 г. Тази година кралицата на Световната купа ще получи уникална корона, изработена от словенския бижутериен бранд Zlatarna Celje - един от най-големите европейски производители на бижута. Тиарата е уникална със своят дизайн, изработена от сребро 925/000 с родиево покритие. Изработката на тиарата е микс от модерна технология и ръчна изработка, като процесът за създаването й отнема един месец. Заедно със Световната купа през 2019 г. БФХГ организира и кампания за набирането на средства за създаването на възстановителен център за те състезателки по художествена гимнастика. Зад инициативата застава футболната звезда Димитър Бербатов, който ще я подкрепи със своята фондация. БФХГ с помощта на дарители и спонсори и тази година ще направи томбола за зрителите в залата с над 130 подаръци през трите състезателни дни. Билетите за Световната купа са в продажба на https://epaygo.bg/0004378394 на сайта на EPAYGO. За първи път състезанията от СК ще бъдат излъчени по Nova TV и нейните канали.", "date": "2019.04.01", "title": "Огромен интерес към Световната купа на грациите в София"}
{"url": "https://www.monitor.bg:443/bg/a/view/v-pavlikeni-praznuvaha-starostilen-todorovden-161301", "text": "В Павликени за пета поредна година празнуваха Старостилен Тодоровден. Състезатели и коне се събраха в местността Маринополци край града, където показаха уменията си в различни дисциплини и накрая бяха излъчени и наградени и съответните победители. Призът „Най-гиздав кон” получиха Огнян Младенов от Върбовка и кобилата му Берта. Наградата за най-добре украсена каруца бе присъдена на Красен Петков от Севлиево. В дисциплината „Прескачане на препятствия /Паркур/“, първо място зае Илия Асенов с кон Перла. Негови подгласници бяха Пламен Дончев с кон Плеада и Станислав Асенов с кон Перла. В „Гладко бягане /кушия/“ състезателите бяха разделени в две категории: местни и чистокръвни породи. В първата победител стана Симеон Атанасов с кон Тилда, а на второ и трето място се класираха Събин Асенов с кон Шинди и Мехмед Шеринов с кон Куинхед. Измежду чистокръвните коне най-бърз се оказа Максух Мехмедов с кон Михла, а след него останаха Илия Асенов с кон Мис и Пламен Дончев с кон Плеада.В третата дисциплина „Барел рейсинг“ победи Станислав Асенов с кон Богиня. На крачка от първото място остана Тодор Цанев с кон Богиня, а след него - Илия Асенов с кон Перла. Всички класирани състезатели получиха грамоти, статуетки и парични награди. Най-младият състезател тази година беше Йонко Анатолиев с кон Зина, а най-възрастен състезател - Пламен Дончев с кон Плеада. „Ние в Община Павликени с всички наши сили и възможности поддържаме традициите. Защо е важно това – защото те ни правят българи и ни карат да помним, че сме част от силна нация с многовековна история. Нашите предци също са организирали кушии, както, надявам се, ще правят и нашите деца. Този празник показва връзката ни със земята, с природата и с конете, които още от времето преди хан Аспарух са били важна част от живота на българите“, каза в словото си кметът на Община Павликени инж.Емануил Манолов. На датата на църковния празник – 16 март, Тодоровден честваха и в други населени места в общината – Бутово, Караисен, Върбовка и Недан.    ", "date": "2019.04.01", "title": "В Павликени празнуваха Старостилен Тодоровден"}
{"url": "https://www.monitor.bg:443/bg/a/view/naj-tejyk-koch-i-prych-tyrsjat-na-fermerski-sybor-161302", "text": "Състезание за най-тежък коч и най-тежък пръч за първи път ще се проведе на  тазгодишния Национален събор на овцевъдите в България. По 1000 лева ще е наградата за призовото място в надпреварата. Това е най-новото  състезание на събора и в него със свои животни могат да се включат стопани от цялата страна. Осмият Национален събор на  овцевъдите в България ще се проведе от 10 до 12 май на поляните край Петропавловския манастир край Лясковец. Събитието се организира от Национална овцевъдна и козевъдна асоциация (НОКА), със съдействието на Министерството на земеделието, храните и  горите на Република България и подкрепата на общините Велико Търново, Лясковец и Горна Оряховица.  Във формата, представящ българското овцевъдство и козевъдство, ще се включат и представители на браншови организации от Европа и Азия. През трите дни на събора ще има изложения на животни (чистопородни овце, кози, кучета, месодайни говераи др) , на селскостопанска техника и оборудване, фермерски пазар с млечни и местни хранителни продукти, кулинарни зони, традиционни занаяти, музейни експозиции, фолклорен конкурс, нестинари. Едни от големите атракции ще са фермерските състезания  - ръчна срижба на овце в петък, 11 май, и състезания по ръчно доене, най-тежък коч и пръч  и теглене на товари от най-големите коне – тежковози в събота, 11 май. Записването за състезанията в различните категории започва от 1 април 2019 г.  ", "date": "2019.04.01", "title": "Най-тежък коч и пръч търсят на фермерски събор"}
{"url": "https://www.monitor.bg:443/bg/a/view/fenove-slagat-detektivskite-shapki-za-djavolskoto-gyrlo-161299", "text": "Да сложат детективските шапки, за да открият предварително поставените улики във Фейсбук – с това ще се захванат верните почитатели на криминалния сериал „Дяволското гърло“. Старт на играта даде Владо Карамазов, който скача в обувките на смолянския следовател Филип в поредицата, а от феновете ще се изисква да наблюдават официалната страница на продукцията в социалната мрежа, за да намерят трите оставени следи, след което да ги публикуват под видеото на актьора. уточняват от екипа. За най-добрите детективи сред зрителите пък са подготвили и награди – 5 от тях ще получат бордови игри Black Stories, а 10 – картички с автографи на Карамазов, Теодора Духовникова и останалите звезди от „Дяволското гърло“. Победителите ще бъдат избирани чрез жребий измежду всички, публикували правилните улики в страницата на продукцията.", "date": "2019.04.01", "title": "Фенове слагат детективските шапки за „Дяволското гърло“"}
{"url": "https://www.monitor.bg:443/bg/a/view/geri-hornyr-otricha-da-e-pravila-seks-s-mel-bi-161300", "text": "Певицата Гери Хорнър отрича да е имала сексуални отношения с партньорката си по микрофон в групата Spice Girls – Мел Би. Това тя направи чрез говорител: „Беше много разочароващо да четем отново тези слухове. Гери е много благодарна за вашата подкрепа и лоялност през годините. Тя обича Spice Girls : Ема, Мелани, Мелани и Виктория. Тя иска да знаете, че това, което се съобщи наскоро гласи част от официалното заявление. Припомняме, че преди дни Мел Би разказа, че преди около 20 години е имала сексуални отношения с Гери Хорнър, тогава Халиуел. „Бяхме най-добри приятелки. Просто се случи. Кикотихме се и просто стана. Случи се само веднъж и няма да се повтори. Надявам се, че Гери няма да отрече, защото не е голяма работа. Беше забавно, заяви в шоуто Life Stories тя. Певицата, чието цяло име е Мелани Браун, още тогава предположи, че Гери и съпругът й – пилотът от Формула 1 Кристиан Хорнер, може да я намразят след това признание.", "date": "2019.04.01", "title": "Гери Хорнър отрича да е правила секс с Мел Би"}
{"url": "https://www.monitor.bg:443/bg/a/view/kak-reagirat-zodiite-pri-sreshta-sys-smyrtta-161316", "text": "СМЪРТ е главен герой в книгите на Тери Прачет от „Историите на Диска“. Винаги говори с ГЛАВНИ БУКВИ и смразява читателите. Но какво ще стане ако се срещне със зодиакалните знаци. Тази мистерия все още не е разгадана, но звездите говорят друго. : Ало, търся Господ? : Ужас! Нямам стомах! : Всичко ще ви разкажа : Колко съм непредпазлив! : Не съм мъртъв, не! : Много чист бял тунел След 60-часов работен “ден” Девата най-сетне се просва в безсъзнание и изтерзаната ѝ душа отлита. : Я, това Христос ли е? Духът на Везната се отделя от тялото, връща се обратно, после пак се отделя. Може би все пак да се върне, а? Отделя се… : Имат девет живота Представителите на зодиакалния знак Скорпион са като котките – с по девет живота. По тази причина им се струва интересно да предизвикват смъртта и да измислят нови и нови начини да изживеят поредната среща с нея. : Колко беше интересно! : Озовава се в светъл офис : Реформира Ада : Изобщо не забелязват По една или друга причина Рибите едва ли забелязват, че се намират на оня свят.", "date": "2019.04.01", "title": "Как реагират зодиите при среща със смъртта"}
{"url": "https://www.monitor.bg:443/bg/a/view/dermendjiev-besen-na-mariani-globjava-go-161306", "text": "Домакинското равенство на „Левски“ срещу „Ботев“ (Пд) повиши градуса на напрежението в клуба. След като „сините“ стигнаха само до 1:1 срещу „канарчетата“ след дузпа в тяхна полза и червен картон за гостите, треньорът Георги Дерменджиев остро разкритикува отбора. „Левски“ вече е на 8 точки от лидера „Лудогорец“ и на 5 след ЦСКА. Освен критики към играта на целия отбор, спецът обърна персонално внимание на швейцарския халф Давиде Мариани. Той бе заменен в 85-ата минута, като си изпусна нервите. В знак на протест срещу треньорското решение той не отиде при останалите си съотборници на пейката, а седна на земята. Освен това Мариани изрита бутилка с минерална вода към терена, а шишето падна поне на 10 метра навътре. Наложи се лекарят на „сините“ Мариян Добрев да притича, за да махне бутилката и мачът да продължи. \"Мариани казва, че е изритал бутилката, защото не е доволен от резултата. За мен това не е нормално. Един истински спортист умее да печели, умее и да губи. Един спортист би трябвало да може да реагира правилно. Ще реша дали ще има последствия за него\", коментира Дерменджиев. Спецът също така заяви, че не иска да се оправдава за загубата на точки с писанията, че ще бъде сменен от Петър Хубчев. Въпреки това обаче бившият треньор на „Лудогорец“ призова „Левски“ да не допуска медийни публикации за негова смяна, защото това разконцентрира играчите. „Не съм доволен, сподели Дерменджиев. - Няма да се оправдаваме с тиражираните информации за моята смяна. Ние обаче сме длъжни да бием, въпреки че имаше сътресение. Не може един клуб като “Левски” да разрешава такива писания. Аз мисля, че това беше атака срещу клуба. Един треньор на два месеца, който няма такива негативни резултати. Тук винаги е така. Йоканович си отиде след два-три месеца, а където и да отиде, печели титла или играе в Шампионска лига. Един Делио Роси, който има 300 мача в Серия \"А\", какви негативни неща имаше към него”, афектиран бе треньорът на „Левски“.", "date": "2019.04.01", "title": "Дерменджиев бесен на Мариани, глобява го"}
{"url": "https://www.monitor.bg:443/bg/a/view/unker-kym-london-tyrpenieto-ni-se-izcherpa-161307", "text": "ЕС изчерпва търпението си към Великобритания заради Брекзит, предупреди председателят на Европейската комисия Жан-Клод Юнкер, писа британският „Индипендънт“. В интервю за италианската държавна телевизия, Юнкер заяви, че би искал депутатите от Обединеното кралство да успеят да постигнат съгласие в следващите дни. „Имаме много търпение към нашите британски приятели, но то идва към своя край”, каза той пред РАИ. Председателят на комисията добави: „Досега знаем на какво британският парламент казва „не“, но не знаем на какво може да каже „да“.  Запитан дали може да е възможен втори референдум, Юнкер заяви, че това е въпрос изключително за британския народ. Няколко министри призоваха Тереза Мей да се вслуша във волята на депутатите. Министърът на отбраната Тобиас Елууд отбеляза, че ще подкрепи някакъв план за митнически съюз при гласуванията. Въпреки че има спекулации, че може да бъдат организирани общи избори, за да се стигне до пробив в безизходицата в парламента, повечето консерватори се противопоставят. Алистър Бърт, който подаде оставка като министър на външните работи, след като гласува срещу споразумението на Тереза Мей, заяви, че не смята, че нови избори ще бъдат полезни. Същевременно петицията за отмяна на процедурата по член 50 от Лисабонския договор и за отмяна на Брекзит събра повече от шест милиона подписа. Броят на подписите надхвърли пет милиона на 24 март, което превърна петицията в най-популярната, публикувана някога на сайта на британския парламент. Правителството на премиера Тереза Мей заяви на 26 март, че няма да отмени процедурата по член 50 с аргумента, че по този начин работи в посока изпълнение на волята, изразена от британците на референдума за Брекзит през 2016 г.  Третото поражение на сделката на Мей за напускане на ЕС, след обещанието на премиера да се оттегли при одобрение, остави един от най-слабите лидери от едно поколение да се бори с опасната криза около Брекзит - най-важната стъпка на Великобритания от Втората световна война.", "date": "2019.04.01", "title": "Юнкер към Лондон: Търпението ни се изчерпа"}
{"url": "https://www.monitor.bg:443/bg/a/view/cvjatko-ostoich-i-nejnata-sila-na-prirodata-161309", "text": "Изложба на известния художник Цвятко Остоич представя СБХ в столичната галерия „Райко Алексиев“ на ул. „Раковски“ 125 до 13 април. Авторът е добре познат преди всичко с работата си в областта на графичния дизайн, най-вече в оформлението на книгата. В тази изложба обаче, която формално може да бъде наречена юбилейна, защото следва 60-ия рожден ден на художника, ще видим и другите страни от неговия богат талант – освен илюстрации, още фотография, живопис, акварели, рисунки, създадени през последните 10 години. За първи път Остоич показва и свои фотографии, макар отдавна да е навлязъл в дълбоките води на това изкуство. Повечето от тях са пейзажи, запечатани край Созопол и Синеморец преди или след буря, които впоследствие се превръщат във вдъхновение за картини. Цвятко Остоич е от художниците, които не намират за нужно да именуват работите си, да ги обясняват допълнително. В тях виждаме природата с нежната й сила и драматични състояния; виждаме човека, погълнат от своя свят, леко повдигнал завесата към своите мисли. Така авторът оставя на зрителя свободата да усеща показаното по свой начин и да се чувства по-близо до неговата емоция. Сред портретите, наред с атрактивните женски образи, впечатление прави и триптихът с лика на бай Стефан – знаменитост в Созопол, любител краевед и журналист, неизчерпаем източник на невероятни истории... Цвятко Остоич е възпитаник на проф. Христо Нейков и проф. Владислав Паскалев от НХА „Николай Павлович“. През последния четвърт век художникът с независим дух работи на свободна практика. През този период има реализирани редица проекти по поръчка на Националната библиотека, Министерството на културата, Министерство на външните работи, Държавна агенция „Архиви“, както и на частни компании. Автор е на дизайна на много книги за различни издателства.", "date": "2019.04.01", "title": "Цвятко Остоич и нежната сила на природата"}
{"url": "https://www.monitor.bg:443/bg/a/view/krystanov-i-byrnev-sin-sreshtu-bashta-v-praznikyt-161304", "text": "Семейните събирания в драматургията са един от най-подходящите поводи за разнищване на дълго пазени тайни. Но в малко случаи това, че най-близкият ти човек може би е изверг, се поднася без евтин патос, затова още по-смразяващо, както в новия спектакъл на Явор Гърдев „Празникът“ в Малък градски театър „Зад канала“. В основата на постановката е филмът Festen на датчанина Томас Винтерберг (основател на движението „Догма 95“ в киното), по който в началото на новото хилядолетие британецът Дейвид Елдридж прави сценична адаптация. Майстор на съспенса, който се ражда в крайни емоционални състояния и ситуации, Явор Гърдев изследва тежък морален казус, в който са намесени отчуждение между поколенията на родители и деца, капсулиране в собствения охолен свят... Заможният ресторантьор Хелге (Иван Бърнев), създател на бизнес-империя, празнува 50-годишен юбилей със семейството си. По-големият син Кристиан (Бойко Кръстанов), чиято сестра близначка неотдавна е сложила край на живота си, в един момент вдига тост, в който овладяно, сякаш между другото, изважда на показ страшни подробности от миналото на рожденика. Но реакциите в това малко, северно общество са странни или дори липсват, сякаш ужасяващите разкрития стигат до тях като през стъкло и никой не само че не е потресен но и не променя настроението си... Случило ли се е всичко това, или е фантазия на психически лабилен младеж? Дали детските спомени не са трансформирали действителността? Натрупват се обстоятелства, които очертават картината на истината парче по парче. Кристиан и приятелят му Ким (Владимир Зомбори) ще направят така, че никой да не може да си тръгне преди да я е чул цялата. Но ще докосне ли тя присъстващите, част от които от години са били наясно с нея, но са си затваряли очите? Ще има ли подобаващ морален съд над виновния? Потрес у някого от екстремните признания? За една нощ героят на Иван Бърнев сякаш „проглежда“, разбира колко лош баща е бил за децата си, но по свой начин продължава да ги обича, изповядва се той пред компанията. А останалите? С изключение на моментния изблик на невротичния по-малък брат Микаел (Мак Маринов), те ще продължат ведро живота си с изискана закуска, Не ги разбираме ние скандинавците... Нима това е достатъчно? Има ли давност за посегателствата? Нека живее, ще каже някой от гостите – ето го неговото наказание. Финалът е отворен: дали пушката, внесена в къщата, ще гръмне, остава да разсъждаваме след края на представлението. Явор Гърдев не е този тип режисьор, който ще гъделичка сантименталността на зрителя – той поставя трудните екзистенциални въпроси ребром и предизвиква необходимостта му да се тревожи... Бойко Кръстанов е великолепен като наранения Кристиан, който зад привидната сдържаност кипи във вътрешна ярост и тя ще избухне срещу фасадното доволство на майка му. Отличен е тандемът на съпрузите Хелге и Елзе – Иван Бърнев и Анастасия Лютова, впечатляващо сработен е целият актьорски ансамбъл – сприхавият Микаел на Мак Маринов, бременната му половинка Мете на Весела Бабинова, персонажите на Иван Петрушинов, Каталин Старейшинска, Луиза Григорова-Макариев, Пенко Господинов и останалите... Сценографията на Свила Величкова и Елица Рангелова – черно-бяла, хладна, метализирана, позволява да наблюдаваме едновременно какво става в салона и в спалните на гостите, а музиката на композитора Калин Николов понякога крещи по-силно от думите...  ", "date": "2019.04.01", "title": "Бойко Кръстанов и Иван Бърнев – син срещу баща в „Празникът“"}
{"url": "https://www.monitor.bg:443/bg/a/view/1300-socialni-ocenjavat-nad-90-000-invalidi-161322", "text": "1300 социални работници започват извършването на индивидуалната оценка на 97 688 инвалиди.Точковата система, по която ще се оценяват потребностите на хората с увреждания влиза в сила от днес. Ползвателите на личната помощ до края на 2020 г. ще бъдат само пълнолетни българи с 90% увреждане и децата с над 50% увреждания и право на помощ, както и тези, които са с над 90% увреждане без право на чужда помощ. Така броят на правоимащите през следващата година и половина ще бъдат 97 688 нашенци. След изтичане на този срок на асистент ще имат право всички над 700 000 освидетелствани с ТЕЛК. За да получат помощник по 8 часа на ден те ще трябва да имат между 187 и 204 точки. Най-малко часове личен асистент ще се полага на нашенците, които са събрали от 11 до 49 точки - 15 часа месечно. Тези с между 50 и 100 точки ще имат право на 42 часа, а с от 101 до 186 – 84 часа. Освен ползвателите на личната помощ, през оценяване на потребностите ще трябва да преминат и тези, които получават финансова подкрепа. Това обаче ще се случи след изтичане на ТЕЛК-отвото решение - при преосвидетелстването им. Система за оценяване се състои от 10 категории, в които има въпроси, на които ще се дават оценки от 0 до 4. Според методиката ако човек с увреждане е заявил лична помощ, тогава социалният работник, ще попълва само  отделни части от формуляра, касаещи личната помощ. Формулярът се състои от няколко модула, като той е съобразен със степените на зависимост на три възрастови групи - деца на възраст от 0 до 12 години, от 12 до 18 години и хора над 18 години с отчитане на съответната специфика. Броят часове лична помощ ще се изчисляват с помощта на три коефициента според възрастта. Най-висок ще бъде коефициентът при децата до 12 години-1. 556. При подрастващите от 13 до 18г. ще бъде 1.313, а за българите над 18г. - 1.235. Сборът на точките от компонентите ще се умножава по съответния коефициент в зависимост от това към коя възрастова група принадлежи инвалидът.  Въпросите в методиката пък целят да дадат пълна картина както на заболяванията на инвалида, така и на възможността му да се самообслужва – къпе, говори. Освен това те ще дадат представа дали човекът с увреждане умее да пише, чете, организира ежедневието си, да се ориентира, да вдига и носи тежки предмети, да се придвижва на кратки разстояния до 500 метра без помощни средства. Индивидуалната оценка ще включва и информация за проблеми, свързани с поведението на човека. В нея ще бъдат посочвани рискове от нараняване на други лица, унищожаване на имущество, самонараняване, свръхсексуално агресивно поведение, скитничество и злоупотреби със субстанции.", "date": "2019.04.01", "title": "1300 социални оценяват над 90 000 инвалиди"}
{"url": "https://www.monitor.bg:443/bg/a/view/pametnik-na-kulturata-v-selo-svejen-se-rushi-kyshtata-se-e-kilnala-161329", "text": "Стара къща, която е паметник на културата, в центъра на брезовското село Свежен, може да рухне всеки момент. Опасната сграда е кирпичена и се е килнала на едната си страна. За да не стане някоя беля с пешеходец, от кметството в Свежен са сложили обезопасителна лента. Това обаче не е достатъчно, тъй като предната й стена се крепи на колове и греди. Нужно е частните й собственици, със съдействието на Националния институт за недвижимо културно наследство (НИКН), да решат може ли да бъде укрепена и ако това не е възможно, да бъде съборена. Опасната къща се намира точно на главната улица на село Свежен и покрай нея всеки ден преминават хора, алармира в писмо до медиите д-р Сава Иванов, който има вила в съседство на килнатия паметник на културата. По думите на кмета на село Свежен Христо Енков през годините са били разменени много писма между община Брезово и НИКН. Старият собственик на къщата изведнъж я продал за 800 лева на двама мъже. От община Брезово са изпратили писма до новите собственици, но реакция от тях нямало. Очаква се до дни д-р Иванов да подаде жалба в кметството на селото с искане къщата да бъде обезопасена. В село Свежен има 100 обекта, паметници на културата, които не са само стари къщи. Стойността на сградите е предимно архитектурна. Проблемът е, когато наследниците са много и са неоткриваеми, каза още Енков. Той даде за пример друга къща в селото, към която родолюбец проявявал интерес да я закупи, ремонтира и възстанови. Собствениците обаче били 24, част от които в чужбина и откриването им било невъзможно.  ", "date": "2019.04.01", "title": "Паметник на културата в село Свежен се руши, къщата се е килнала"}
{"url": "https://www.monitor.bg:443/bg/a/view/starozagorski-fish-za-5-25-specheli-600-621-lv-ot-6-ot-42-161313", "text": "Късметлия, заложил в Стара Загора на фиш със 7 числа пълно комбиниране (ПК) в 1 област за 5,25 лв. направи големия удар в играта \"6 от 42\". С него беше улучена единствената шестица за 574 048,76 лева, плюс 6 петици по 1347,90 лв., от което събра 600 621,60 лева. Този джакпот порасна за последните 3 дни преди тегленето на тираж №26 с нови 18 485,44 лева. По регламент на негово място БСТ зарежда нови 300 000 лв. Така до четвъртъчния тираж №27 се очаква там да се съберат към 320 000 лева. Джакпотът в \"6 от 49\" пък скочи със 161 796,38 лв. и стана 2 970 924137 лева. Той ще се увеличи до следващия тираж с още към 150 000 и ще стане над 3,130 млн. С 3-те млн. в \"5/50 - 1/12 Зодиак\" и тозе в \"6 от 42\" и с още 5000 в \"Рожден ден\" във всички се събират над 6,455 млн. лева. Леката кола \"Форд Фиеста\" от \"Втори шанс\" е най-скъпата печалба в \"6 от 49\" за тираж №26. Тя е за късметлия, пуснал във Велинград фиш с 2 комбинации плюс 3 за \"Тото Джокер\" за 2,20 лв. В \"5 от 35\" най-скъпи са трите петици по 7631,40 лева във II теглене. Едната от тях падна заедно с 30 тройки по 4,30 лв. и донесе 7760,40 лв. на играч, заложил на 11 числа в 1 област и система №5 плюс 4 за \"Джокера\" за 47 лева.  Числа - (3, 16, 30, 34, 35, 36); 6 - няма, 5 - 4 по 7373.20 лв., 3 - по 102,80 лв., 3 - по 6,10 лв.; ДЖАКПОТ: 2 970 924,37 лв.  Числа - (13, 20, 25, 29, 35, 41); 6 - 1 от 592 534,20 лв., 5 - 8 по 1347,90 лв., 4 - по 43,30 лв., 3 - по 3,60 лв.; ДЖАКПОТ: 300 000.00 лв.  I теглене - (1, 9, 22, 32, 33); 5 - няма, 4 - по 259,30 лв., 3 - по 8,50 лв.; II теглене - (5, 7, 19, 21, 35); 5 - 3 по 7631,40 лв., 4 - по 76,80 лв., 3 - по 4,30 лв.  Позиции - (2, 4, 5); Цифри – (1, 1, 2); 3 - 17 по 1663,20 лв., 2 - 2961 по 9,60 лв.; ДЖАКПОТ: 0,00 лв.  Числа - (3, 5, 18, 33, 41); Зодия 12 - Риби; 5+1 - няма, 5 - няма, 4+1 - няма, 4 - 3 по 500,00 лв., 3+1 - 23 по 100,00 лв., 3 - 221 по 10,00 лв., 2+1 - по 5,00 лв., 1+1 - по 1,50 лв., 2 - по 0,80 лв., 0+1 - по 1,00 лв.; ДЖАКПОТ: 3 000 000,00 лв.  Година 99, месец 05, дата 18, ден 5; I група - няма, II - няма, III - няма, IV - няма, V - 3 по 74,70 лв., VI - 12 по 14,90 лв., VII - 7 по 32,00 лв., VIII - 18 по 10,00 лв., IX - 46 по 5,90 лв., X - по 3,70 лв., XI - по 3,20 лв., XII - по 1,90 лв., XIII - по 1,90 лв., XIV - по 1,20 лв., XV - по 1,10 лв.; ДЖАКПОТ: 4470,90 лв.            \"6 от 49\"                      098146643               Велинград", "date": "2019.04.01", "title": "Старозагорски фиш за 5,25 спечели 600 621 лв. от \"6 от 42\""}
{"url": "https://www.monitor.bg:443/bg/a/view/martina-apostolova-s-priz-za-naj-dobra-aktrisa-ot-filmov-fest-v-hong-kong-161291", "text": "Българката Мартина Апостолова се окичи с титлата „най-добра актриса“ в рамките на 43-ото издание на международния филмов фестивал в Хонг Конг. Триумфът й бележи поредното отличие за лентата с нейното участие „Ирина“, дело на режисьорката Надежда Косева. Заглавието има успешни участия на „Златна роза“ във Варна и седем световни кинофорума през есента на 2018 г. През септември „Ирина“ си тръгна с две статуетки от феста във Варшава – за Апостолова, която бе удостоена със специална награда на журито и за Косева, която взе приза на екуменическото жури. Двете бяха под светлините на прожекторите и на форума в Котбус, Германия. Там те спечелиха още 2 престижни международни награди: за най-добър дебютен филм – на режисьорката Надежда Косева, и за най-добра актриса – за Мартина Апостолова. „Ирина“ е продукция на Арт Фест в копродукция с Фронт Филм, Доли Медиа Студио и Райт Солюшънс, с подкрепата на ИА „Национален филмов център“, Програма „Творческа Европа“ МЕДИА на Европейския съюз и Югоизточната европейска филмова мрежа. Сценарият е дело на Светослав Овчаров, Боян Вулетич и самата Надежда Косева. Оператор е Кирил Проданов. Сюжетът на лентата се върти около Ирина (Апостолова), която живее в малък миньорски град и работи в крайпътна кръчма. В един и същи ден мъжът ѝ е осакатен в злополука, а тя - уволнена от работа. За да спаси семейството си, жената решава да стане сурогатна майка.", "date": "2019.04.01", "title": "Мартина Апостолова с приз за най-добра актриса от филмов фест в Хонг Конг"}
{"url": "https://www.monitor.bg:443/bg/a/view/arestuvaha-varnenec-pravil-se-na-geroj-sys-snajper-i-zakani-kym-borisov-161294", "text": "Варненецът Теодор Николов, който си направил видеоклип и пуснал заедно с него и снимки в социалните мрежи, като се заканва на премиера Борисов, че ще го отстреля“, вече е арестуван, съобщиха от Апелативната прокуратура - Варна. 47-годишният сватбен фотограф е задържан за 24 часа, заради заканата за убийство, като е извършил и хулигански действия. Претърсен е домът му, а приятелката му е признала, че е заснела вече сваленият видеоклип от facebook, на който Николов е пуснал новини по телевизията и се виждат говорещите Бойко Борисов и Цветан Цветанов. На този фон той казва: „Гледаш новините, гледаш снайпера. Няма друг да ги оправи - ей го законът, стига сме си губили времето”. Освен това, Николов е пуснал и много показателна снимка по адрес на Борисов. Казва, че търпението му се изчерпало след скандала с апартаментите, а показаната пушка е с... капси. Николов живее в една от пресечките на известната варненска улица „Капитан Райчо“, твърдят негови познати. Той многократно е участвал в различни протести през последните няколко години преди и след свалянето на кмета Кирил Йорданов. Теодор беше и един от протестиращите през 2013 г. срещу високите сметки за ток във Варна. Тогава снимаше шествията с камерата си. Той е един и от последните варненци, с които е бил Пламен Горанов, преди да се самозапали пред сградата на общината. Снимал го е и по време на негово изказване по време на протестите. От Районната прокуратура във Варна съобщиха, че срещу Теодор Николов се води досъдебно производство за закана с убийство, спрямо министър-председателя. Според държавното обвинение, това е престъпление по член 144, ал. 3, във връзка с ал. 2 и по член 325, ал. 2, предл. 2 от Наказателния кодекс. Действията по разследването установяват къде и от кого са направени клипът и снимката, които са били публикувани във фейсбук на 26 март, тази година. Действията по досъдебното производство продължават. Клипът със заплахата бе изтрит, а профилът на Теодор Николов -  блокиран. Междувременно столичният площад „Гарибалди“ на ул. „Граф Игнатиев“ осъмна с пластмасова статуя на премиера Бойко Борисов. В монумента бе вградена и тонколона, която се включваше с фотоклетка и се чуваха популярни реплики на министър-председателя. Статуята в едната си ръка държеше ножица, а в другата – три книги, на една от които пише „БКП”. Авторът на паметника Андрей Врабчев коментира, че произведението му не е с цел подигравка, а иска обществото да обърна внимание, че това което правим днес е история и един ден може да се наложи да се слагат паметници на сегашните политици. Към обяд статуята бе премахната, а премиерът Борисов честити празника на шегата в личния си фейбуск като публикува статия за монумента с текст „Честит първи април“.", "date": "2019.04.01", "title": "Арестуваха варненец, правил се на герой със снайпер и закани към Борисов"}
{"url": "https://www.monitor.bg:443/bg/a/view/godishnata-inflacija-v-evrozonata-prez-mart-e-1-4-161292", "text": "Годишната инфлация в еврозоната се е забавила до 1,4% през март спрямо 1,5% през февруари, сочи предварителната оценка на европейската статистическа служба Евростат, публикувана на сайта й. Сред основните компоненти се очаква енергията да отбележи най-силно поскъпване на годишна основа за миналия месец (5,3% спрямо 3,6% през февруари), следвана от храните, алкохола и тютюна (1,8% спрямо 2,3%), услугите (1,1% спрямо 1,4%) и неенергийните промишлени стоки (0,2% спрямо 0,4%). Безработицата в еврозоната през февруари според данните, отчитащи сезонните фактори, е била 7,8%, което е без промяна спрямо януари и понижение спрямо февруарската й стойност от 8,5 на сто за миналата година. Равнището на безработицата през февруари тази година е най-ниското от октомври 2008 година, уточни Евростат на сайта си. В целия ЕС безработицата през февруари е била 6,5 на сто, оставайки без промяна спрямо януари 2019 година. Тя се е понижила спрямо 7,1 на сто за февруари 2018 г. и също остава най-ниската стойност за този показател, откакто през януари 2000 г. ЕС започва да води месечна статистика за безработицата. През февруари безработицата в България е останала без промяна спрямо предходния месец на равнище 4,2 на сто. Общо 16,01 млн. души в ЕС, от които 12,7 млн. в еврозоната, са били безработни през февруари 2019 година. В сравнение с януари 2019 г. броят на безработните е намалял със 102 000 в ЕС и със 77 000 в еврозоната. В сравнение с февруари 2018 г. безработицата е спаднала с 1,4 млн. души в ЕС и със 1,1 млн. в еврозоната. Сред страните с най-ниска безработица през февруари 2019 г. са Чехия с 1,9 на сто, Германия с 3,1 на сто и Холандия с 3,4 на сто. Най-висока безработица е отчетена в Гърция с 18,0 на сто за декември 2018 г. (най-новите данни, с които Евростат разполага). За сравнение през февруари 2019 г. безработицата в САЩ е била 3,8 на сто, което е спад спрямо 4 на сто през януари и спрямо 4,1 на сто през февруари 2018 г.", "date": "2019.04.01", "title": "Годишната инфлация в еврозоната през март е 1,4%"}
{"url": "https://www.monitor.bg:443/bg/a/view/157-obshtinski-naredbi-gazjat-zakona-i-razreshavat-obekti-v-zeleni-ploshti-161295", "text": "Проверка на Върховната административна прокуратура е установила 157 общински наредби, в които са допуснати различни нарушения на законите по отношение на застрояването и опазването на зелените площи в общини, съобщиха от ВАП. Разкрити са случаи, в които от местните органи на власт се допуска възможност в обществените озеленени площи /паркове и градини/ да се разполагат кафенета, сладкарници и други покрити обекти в съществено противоречие със Закона за устройство на територията. Този закон урежда допустимото застрояване в изброените места и на практика с подзаконовите актове се разрешава в озеленените площи да се намират обекти, каквито законодателят не позволява. Нарушения са констатирани и по отношение разрешената площ на преместваемите обекти, които могат да се поставят в паркове и градини. Според Закона за устройство на територията подобни обекти могат да заемат до 10% от площта на имота, като в редица общини е установено различно процентно съотношение. От ВАП са намерени норми, с които са регламентирани административни нарушения в противоречие със закона. Най-честите случаи са на въвеждане на санкции несъобразени със Закона за движение по пътищата при паркиране на пътни превозни средства в паркове и градини, със Закона за управление на отпадъците при замърсяване на озеленените площи, със Закона за ветеринарномедицинската дейност при неспазване на забраните за извеждането на кучета без повод, а на агресивни кучета - и без намордник, както и за разхождането на кучета на детски площадки и на места, обозначени от общините със забранителни знаци и т. н. Намерени са и разпоредби, с които е предвиден режим за използване на озеленените площи, различен от Закона за местните данъци и такси. В закона се регламентира, че за ползване на терени - общинска собственост, се внася такса. От своя страна, местните органи на власт изискват заплащане на наем и така компрометират интересите на общината, защото за дължимостта на наем е нужно сключване на договор, а за събиране на таксата - не. В други подзаконови актове са предвидени незаконосъобразни възможности за промяна предназначението на съществуващите озелени площи. По силата на Закона за устройство на територията не може да се променя предназначението на озеленените площи, които са реализирани и съществуващи. Изключението засяга единствено части от имоти, които не са реализирани и то за изграждане на елементи на техническата инфраструктура или на специални обекти, свързани с отбраната и сигурността на страната. В общински наредби местните органи на власт не правят подобно разграничение и по този начин допускат да се постигне промяна на предназначението против правилата на закона. Установени са и разпоредби, с които се дава възможност кметове на общини да овластяват други лица да издават наказателни постановления, чрез които се налагат санкции за нарушения. Процедирането в тази част е в нарушение на правилата на чл.47, ал.2 от Закона за административните нарушения и наказания и на чл.22, ал.5 от Закона за местното самоуправление и местната администрация, според които такива права могат да се упражняват само от кмета или от заместник-кмета на общината. По този начин се създава вероятност в крайна сметка нарушители да не понесат нормативноустановена отговорност. Към настоящия момент, във връзка с образуваните преписки са подадени над 100 протеста до административните съдилища, съобщават още от ВАП. 157-те общински наредби, с които са въведени различни режими в сравнение със законите, са открити в Пловдив, Варна, Велико Търново, Плевен, Русе, Сливен, Благоевград, Враца, Кюстендил, Кърджали, Перник, Силистра, Търговище, Монтана, Созопол, Поморие, Царево, Трявна, Казанлък, Девин, Ботевград, Троян, Димитровград, Асеновград, Сапарева баня, Тетевен, Драгоман, Доспат, Свиленград, Минерални бани, Оряхово, Горна Оряховица, Симеоновград, Харманли, Доспат, Тополовград и др. В някои от общините са предприети мерки за елиминиране на незаконосъобразните разпоредби. Проверката на ВАП продължава.", "date": "2019.04.01", "title": "157 общински наредби газят закона и разрешават обекти в зелени площи "}
{"url": "https://www.monitor.bg:443/bg/a/view/hrana-za-vkyshti-imalo-i-v-drevnija-pompej-161290", "text": "Понятието „храна за вкъщи“ със сигурност не е било чуждо на римляните от погребания за минути през 79 г. от вулкана Везувий древен град Помпей. Доказателство за това твърдение е видялото светлина преди няколко дни свидетелство за живота там преди почти две хилядолетия – разкрития от археолозите „Термополиум“. Произходът на тази дума е старогръцки и тя означава място за продажба на топла храна и напитки, които предшествениците ни от античността изглежда са обожавали. Термополиумът или иначе казано заведението за бързо хапване и пийване се е намирало точно там, където е трябвало да бъде – на кьоше, тоест на ъгъла на оживените по онова време улици „Сребърна сватба“ и „Балконска“. Имало си е маси, столове, кухня и тезгях, над който изпод почистената вулканична пепел грейнаха няколко изумителни фрески. Археолозите бяха особено впечатлени от сцената на едната от тях, която ги накара да заключат, че в заведението е приготвяна и храна за вкъщи. На добре запазената рисунка на стената се вижда как роб с кобилица, натоварена с манджи от делвите на заведението, тръгва да ги занесе на господарите си. За купоните в кръчмата пък говори другата фреска, на която е изобразена нереида на кон и с лира в ръце - родената от богове нимфа, която ако се вярва на легендите в древността е веселяла най-вече моряците. Предназначението на локала прозира и от изровените изпод пепелта амфори за вино, делви за храна и глинени тенджери за готвене. Според директорката на историческия резерват Помпей – Алфонсина Русо, панорамата на почистения от прахта и пепелта на Везувий град тепърва ще се разширява и ще поднася нови свидетелства за живота на древните – разкопките продължават с ускорени темпове в радиус от цели три километра край „термополиума“ за храна за вкъщи.", "date": "2019.04.01", "title": "Храна за вкъщи имало и в древния Помпей"}
{"url": "https://www.monitor.bg:443/bg/a/view/saniraneto-vdigna-ofertite-za-panelki-v-starozagorskata-zora-161251", "text": "Собственици на наскоро санирани панелни блокове в източния старозагорски квартал „Зора“ са повишили продажните цени с около 10%, показва справка в специализираните сайтове за недвижими имоти. Ако допреди 5-6 месеца маломерен апартамент от 37 кв. м е можело да бъде спазарен за 10 000-10 500 евро, сега той се предлага вече за не по-малко от 12 500 евро. За 40 000 лв. е офериран 60-квадратен двустаен на 7-и етаж, продавачът обаче е склонен на преговори, но не и за по-малко от 38 бона. Към отдалечения от центъра квартал няма интерес, категорични са брокерите. Те се надяват трендът да се преобърне след като заработи новата индустриална зона, регистрирана съвместно от държавата и общината. Доста по-високи са цените в западните части на Града на липите, особено в квартал „Железник“, където 97 кв. м на 7-и етаж се предлагат за 50 000 евро и то за имот в построен преди близо 3 десетилетия блок, чието саниране е предстоящо. Считаните до скоро за квартали на бедните „Самара 1” и „Самара 2” също поскъпнаха, след като част от блоковете се сдобиха с външна изолация и започна работата по проект за подмяна на канализационната мрежа.", "date": "2019.04.01", "title": "Санирането вдигна офертите за панелки в старозагорската „Зора“ "}
{"url": "https://www.monitor.bg:443/bg/a/view/novite-planove-na-a1-idvat-s-otstypka-ot-taksata-pri-onlajn-plashtane-161296", "text": "Всички нови тарифни планове A1 ONE и А1 ОNE Unlimited ще предлагат отстъпка от 1 лев от месечната такса и бонус 500 МВ на максимална скорост при всяко плащане на месечната фактура онлайн. Онлайн плащането ще може да се осъществи през уеб портала и мобилното приложение Моят А1, с приложението A1 Wallet, през банкомат, по банков път или през ePay. По традиция плановете А1 ONE Unlimited идват с неограничен брой минути за разговори, като включват интернет на максимална скорост с възможност за подаряване на част от мегабайтите. При плащане онлайн А1 ONE Unlimited 2XL, 3XL, 4XL и 5XL ще предлагат съответно 4500, 6500, 8500 и 15 500 MB на максимална скорост. Освен това клиентите на плановете А1 ONE Unlimited ще могат да ползват 100 GB облачно пространство за съхранение на данни и екстра Дигитални услуги на промоционална цена, която включва мобилната телевизионна услуга A1 Xplore TV Standard с над 60 ТВ канала и достъп до платформата за онлайн видео съдържание VOYO. Цените на плановете А1 One Unlimited стартират от 29,99 лева на месец за 2XL при двугодишен договор. Всички планове А1 ONE също включват 100 GB облачно пространство за съхранение на данни и екстра Дигитални услуги на промоционална цена, като тя ще предоставя достъп до мобилната телевизионна услуга A1 Xplore TV Mini, включваща 30 ТВ канала. Най-достъпен е планът А1 ONE S, който срещу 12,99 лева на месец включва 200 минути за разговори и 100 MB мобилен интернет на максимална скорост. След плащане на месечната фактура онлайн, таксата за плана става 11,99 лева, а мобилният интернет е 600 МВ. Най-много възможности от плановете A1 ONE предлага планът XL, който срещу 25,99 лева на месец включва 2000 безплатни минути и 3000 MB мобилен интернет на максимална скорост, които също могат да се увеличат с допълнителни 500 MB след плащане на месечната фактура онлайн.", "date": "2019.04.01", "title": "Новите планове на А1 идват с отстъпка от таксата при онлайн плащане"}
{"url": "https://www.monitor.bg:443/bg/a/view/rekordni-goreshtini-v-aljaska-161297", "text": "Хабитатите в Аляска от няколко седмици се сблъскват с необичайно топло време, като на места температурите надхвърлят с над 15 градуса Целзий нормалните за сезона стойности, предаде АФП. \"През февруари и март климатът бе изключително мек - заяви климатологът Рик Тоумън. - На много места е възможно да бъдат подобрени рекордите за горещина през март. В редица градове, като Уейнрайт, Кактовик и Бароу в северната част на Аляска, температурите могат да надхвърлят с 14 до 22 градуса Целзий нормалните за сезона стойности. В Бароу през 5 дни този месец бяха регистрирани рекордно високи температури. На 28 март новият рекорд бе минус 1,1 градуса Целзий, след като обичайната за сезона температура там е минус 19,4 градуса Целзий. Сега още през март времето е като това през април и май.\" В Арктика климатичното затопляне е два пъти по-бързо в сравнение със средните показатели за планетата. Аляска е засегната от този феномен, който има значимо въздействие върху населението, фауната и икономиката, отбеляза климатологът. През 2017-2018 г. бе регистрирано най-малкото количество лед в Берингово море през зимата, откакто се събират данни от 1850 г. \"Най-големите ми страхове са свързани със скоростта на климатичните промени - поясни Тоумън. - Никога досега те не са били с толкова бързи темпове.\"", "date": "2019.04.01", "title": "Рекордни горещини в Аляска "}
{"url": "https://www.monitor.bg:443/bg/a/view/london-pak-glasuva-alternativi-na-brekzit-dnes-161303", "text": "Камарата на общините гласува днес за различни варианти на развода, а Мей може да направи последен опит за прокарване на сделката си в парламента утре. Парламентът трябва да гласува около 19 ч. по Гринуич днес по целия спектър от алтернативни варианти за Брекзит, избрани от председателя му Джон Бъркоу измежду девет предложения, внесени от депутати, включително за Брекзит без сделка, избягване на вариант без споразумение, митнически съюз или втори референдум. \"Не разполагаме с идеални варианти за действие и има доста добри аргументи срещу всеки един от тях в момента, но все ще трябва да направим нещо\", каза министърът на правосъдието Дейвид Гок, който гласува на референдума през 2016 г. за оставане в ЕС. \"Премиерката преценява възможните варианти и обмисля това, което може да се случи, но не мисля, че е взела окончателно решение\", каза Гок пред телевизия Би Би Си. Мнозина в партията на Мей обаче губят търпение. Вестник \"Сън\" съобщи, че 170 от нейните 314 консервативни депутати са й изпратили писмо с искане Брекзит да стане факт през следващите няколко месеца - със или без сделка. Великобритания трябваше да напусне ЕС на 29 март, но политическата безизходица в Лондон принуди Мей да моли блока за отсрочка. Сега Брекзит трябва да настъпи в 22 ч. по Гринуич на 12 април, освен ако Мей не намери алтернативен вариант.", "date": "2019.04.01", "title": "Лондон пак гласува алтернативи на Брекзит днес"}
{"url": "https://www.monitor.bg:443/bg/a/view/obshtinski-syvetnici-iskat-ostavkata-na-art-direktora-na-plovdiv-2019-161293", "text": "Съветници от различни политически партии от местния парламент в Пловдив се обединиха в искането арт директорът на фондация „Пловдив 2019” Светлана Куюмджиева да подаде оставка. Те са събрали подписи за свикване на извънредна сесия, на която общинската фондация да отчете дейността си и всички проекти от 2017г. до момента. Друго тяхно искане е изпълнителният директор Кирил Велчев и артистичният директор Светлана Куюмджиева да предоставят справка за сключените през този период договори и за изразходените средства. Отделна точка в извънредната сесия ще е именно исканата оставка на арт.директорката на фондацията. Искането за извънредната сесия е внесено от съветниците Евелин Парасков от „Съюз за Пловдив“ и Стефан Послийски от ВМРО - БНД.  „Във фондацията всичко се прави на тъмно. Харчат се милиони за подготовката и провеждането на Европейска столица на културата, но не се вижда ефект. През 2018 г.  „Пловдив 2019“ разполагаше  с 15 млн. лв. бюджет, тази година Общинският съвет гласува още 11 милиона. До този момент фондацията не успя да изпълни една от основните си цели – да на прави хората съпричастни към каузата Европейска столица на културата. Ще запомним само огромните разходи и нулевата прозрачност“, коментира  Дани Каназирева.   Досега екипът на фондацията отказва да даде каквато и да е информация за това какви проекти и дейности се финансират и какви пари се дават на определени сдружения. Един от тези проекти е на стойност 7000 лева и е на организацията, която прави гей парада в София. По този проект също нямало яснота за какво ще се разходват парите. „Защо тези проекти остават затворени в едни много тесни рамки, пловдивчани не ги припознават? Защо няма достатъчно информация къде и какво се случва? Омръзна ни да задаваме тези въпроси и да не получаваме отговори. Фондация 2019 разходва публични средства и затова е нужно да дава подробни отчети, това не е частен фонд. Общински съвет Пловдив е принципала и гласува бюджета на Фондацията“, каза Стефан Послийски. „Радвам се, че политически партии в Пловдив се събраха не за избори, а за кауза, каузата Пловдив. Ние вярваме, че обединени ще постигнем успех в името на Пловдив и ще представим достойно древния ни град като европейска столица на културата“ добави народният представител Александър Сиди.  „Цяла България питаше колко струва събитието за откриването. От фондацията не можаха да дадат отговор”, заяви още Каназирева. Тя припомни, че екипът на фондацията отказва да предостави договорите за финансиране на проектите, за да се види дали е защитен общественият интерес. Пример за спорен разход е наемането на частен офис за фондацията, в който за две години потъват близо половин милион лева. Евелин Парасков каза, че по време на обсъждането в социалните мрежи, организирано от „Съюз за Пловдив“, са получени стотици въпроси. „Намалихме ги до тридесетина и помолихме от „Пловдив 2019“ да отговорят на тях. Получихме формални отговори без никаква конкретика. Питахме за най-посещаваните фестивали - „Hills of rock“, „Opera Open“ и „One Dance week“, за да стане ясно при какви условия са подписани договорите, колко билета са продадени и как се разпределя печалбата между  организаторите, „София мюзик ентърпрайсес“, „Фондация едно“, „Държавна опера -  Пловдив“ и Община - Пловдив. До този момент нямаме отговор, въпреки че става дума не за частна фондация, а за общинска, която харчи парите на пловдивчани”, заявиха още съветниците.", "date": "2019.04.01", "title": "Общински съветници искат оставката на арт директора на „Пловдив 2019”"}
{"url": "https://www.monitor.bg:443/bg/a/view/34-godishen-otkradna-30-lukanki-ot-supermarket-161308", "text": "34-годишен пловдивчанин открадна 30 луканки за общо 315 лева от магазин от верига супермаркети в Пловдив. Срещу Иван Александров било образувано бързо производство и преспал за 24 часа в ареста на пето районно управление на полицията в Пловдив. Случката е от неделния следобед. Около 16 часа Иван минал през касите на магазина на бул. „Цариградско шосе” и платил някакви дребни покупки. На изхода бил спрян от охраната и бил претършуван. Служителите на охраната забелязали на камерите в магазина, че мъжът прибира луканки в синия си сак, след което се опитал необезпокоявано да излезе навън. След като луканките били открити в сака му, в супермаркета била повикана и полиция. Пред тях и пред охранителите Иван си признал за кражбата и доброволно поел с патрулката и белезниците към ареста. За случая била уведомена и прокуратурата, съобщиха от полицията в Пловдив.  ", "date": "2019.04.01", "title": "34-годишен открадна 30 луканки от супермаркет"}
{"url": "https://www.monitor.bg:443/bg/a/view/kletka-atakuva-raka-161298", "text": "Специалисти от Института по биоорганична химия \"Шемякин и Овчинников\" към Руската академия на науките работят над създаване на молекула, която ще може да унищожава тумори, откривайки ги въз основа на особен липид на повърхността им. \"На повърхността на невроектодермални тумори присъства липидна молекула, която може да послужи като маркер за таргетна терапия - заяви ръководителят на изследването, старши научният сътрудник от лабораторията по молекулярна имунология в института и кандидат на биологичните науки Роман Холоденко. - Разработваният от екипа ни имуноконюгат ще може избирателно да открива ракови клетки и да ги унищожава, възпрепятствайки разпространението на тумори.\" Специалисти от института разработват имуноконюгат - молекула, създадена на основата на фрагменти от антитяло и инхибитора тубулин. Антитялото проследява раковата клетка и осигурява проникването на имуноконюгата във вътрешността й. Там лекарството се освобождава и въздейства върху раковата клетка. В резултат тя престава да се дели и умира.", "date": "2019.04.01", "title": "Клетка атакува рака "}
{"url": "https://www.monitor.bg:443/bg/a/view/dinu-osporva-pobedata-na-kobrata-moje-da-ja-otmenjat-161320", "text": "Нови облаци надвисват над Кубрат Пулев след обвинението в сексуално посегателство заради скандалната целувка с репортерката от Коста Меса, известна като Джейн Суши. След като записа най-драматичната си победа на профиринга над Богдан Дину в американския град, най-добрият български профибоксьор може да бъде лишен от нея. Причината е, че румънецът и неговият щаб са подали жалба пред Атлетическата комисия на Калифорния за удара зад главата, след който той разчиташе на дисквалификация на Кобрата в 7-ия рунд. Дину първоначално обяви, че не може да продължи боя, но след като реферът на ринга Раул Кайс Джуниър му даде време за възстановяване, обяви, че приема действието на българина за неволно. Той уведоми съдиите край ринга, че ако румънецът не продължи, ще бъде зачетен резултатът по точки до момента, а той беше в полза на Пулев. Тогава Дину скочи на крака, върна се в мача, но беше нокаутиран след 2 нокдауна. После призна, че е получил \"нечисти удари\", но обясни, че такъв бил боксът. За последно румънският боксьор и екипът му са решили да използват ситуацията, за да обжалват крайния резултат. \"След двубоя седнах с Дину и неговия екип и се свързахме с калифорнийската комисия, официално внесохме жалба и изискахме изслушване пред комисията на Калифорния\", обяви промоутърът Грег Коен. Изпълнителният директор на комисията Анди Фостър потвърди, че има подадена такава жалба и тя ще бъде разглеждана на следващото заседание, което е насрочено за средата на май. На него ще бъде разискван и скандалът с целувката на Кобрата след интервюто, направено от Джени Суши. Заради него Пулев ще трябва да говори пред комисията. \"Не трябва да идва. Просто ще остане наказан, ако не го направи\", уточнява Фостър.", "date": "2019.04.01", "title": "Дину оспорва победата на Кобрата, може да я отменят"}
{"url": "https://www.monitor.bg:443/bg/a/view/robotizirana-sistema-za-borba-s-pojarite-161288", "text": "Концерна Mitsubishi Heavy Industries е известен с разработките си на роботи помагащи при бедствия, както и робот за инспекция на растения, друг който да помага за почистването в атомната електроцентрала Fukushima Daiichi и дистанционно управляван робот, против експлозии при работа в наситена с газове среда. Сега компанията е създала два робота за борба с пожари, работещи заедно при ситуации, които са прекалено опасни за хора. Роботът водно оръдие (Water Cannon Robot), този за удължаване на маркуча (Hose Extension Robot), заедно с трети разузнавателен робот и командна система, са част от роботизираната системата за борба с пожари Firefighting Robot System. Системата е резултат от 5-годишен проект на Mitsubishi Heavy Industries за реакция при бедствия и аварии в областта на енергетиката и промишлеността. Water Cannon Robot е създаден да помогне при гасенето на пожари в трудно достъпни места, като нефтохимически заводи. Задачата на Hose Extension Robot, е да предостави на водното оръдие до 300 метра пожарен маркуч. Цялата система Firefighting Robot System се превозва от специализирано транспортно средство, заедно с контролната система и „разузнавателен и наблюдаващ робот”, който може да бъде дрон или наземен модел. И двата свързани робота използват за основа малки селскостопански машини и се съобщава, че предлагат добро окачване и страхотна маневреност. Интегрираните лазерни сензори GPS и са част от автономна система, която позволява на роботите да се придвижат до мястото на пожара. Роботът с водно оръдие е с задвижване на четирите колела и заедно с робота осигуряващ маркуча развиват до 7.2 км / ч, за да достигнат посоченото на картата място. Когато стигнат пожара, Water Cannon Robot остава на място, а Hose Extension Robot се връща до водоизточника, като пожарен автомобил или хидрант. Докато Hose Extension Robot се връща, развива подсилен пожарен маркуч с вътрешен диаметър 150 мм. Когато всичко е свързано, Water Cannon Robot, с размери 1.670 х 1.460 х 2.070 мм и тегло 1.600 кг, може да започне да полива с вода или задушава с пяна пламъците, изпръсквайки до 4.000 литра в минута при налягане от 10 бара. Mitsubishi не съобщава дали роботите ще влязат в експлоатация, но Firefighting Robot System бе демонстрирана миналия месец в Националния изследователски институт по пожари и бедствия (National Research Institute of Fire and Disaster) в Токио.  ", "date": "2019.04.01", "title": "Роботизирана система за борба с пожарите"}
{"url": "https://www.monitor.bg:443/bg/a/view/akcija-v-arsenal-futbolist-i-sobstvenik-na-apteka-zadyrjani-za-tyrgovija-s-oryjie-161285", "text": "Бивш футболист от старозагорския ФК „Локомотив“ и настоящ играч в заводския тим на оръжейницата „Арсенал“ в Казанлък е сред на задържаните в хода на специализирана акция, осъществена от ГД БОП под надзора на Специализираната прокуратура за държане и търговия с оръжие и боеприпаси късно вечерта в неделя. Късно следобяд в понеделник стана ясно, че задържаните са шестима, при обиските са били намерени и иззети 7 автомати „Калашников“; 1 пистолет Макаров; 1 картечен пистолет; 5 карабини, множество боеприпаси и множество части за автомати. Данните лаконично съобщи изпълняващият длъжността ръководител на специализираната прокуратура Димитър Петров. 38-годишният Красимир Тонев – Джуджето, който работи в завод 5 на „Арсенал“ ЕАД е бил закопчан късно вечерта в неделя, компания му прави криминално проявеният и добре познат на местните криминалисти жител на близкия град Крън Ерол Алендаров, който притежава имот в село Енина с аптека, ръководена от съпругата му. Самият Ерол е сред дългогодишните членове на дружеството за отглеждане на пощенски гълъби и дори е участвал в множество международни състезания.От известно време мъжът работел в частна фирма в Крън. Според зам. директора на ГД БОП, старши комисар Стоян Темелакиев от ГД БОП Джуджето е направил опити да вербува и други арсеналци за незаконната си дейност. Няма данни той да е успял в това си начинание. От Крън е още арестуваният Горо Чаушев, който до скоро се занимавал с отглеждане на щрауси, а напоследък имал овощна градина, дадоха да се разбере запознати с хода на продължаващата и в понеделник акция. Заедно с него с белезници е бил отведен Назъм Неби, който се грижел за бащата си – инвалид.Сред задържаните има и криминално проявен жител на село Енина. От ОД на МВР – Стара Загора потвърдиха, че на територията на Казанлък , Крън и Енина е имало акция, но те само осигурявали логистика на служителите на ГД БОП. Жителите на Крън бяха изненади от задържането на Назъм, който по думите им никога не се бил занимавал с нещо незаконно. За Ерол те споделят, че е сред традиционните заподозряни в акциите за незаконно притежаване на оръжие и търговия с него. Организираната престъпна група се е занимавала и с бракониерство, допълни Димитър Петров и уточни , че автоматите са продавани на клиенти със заглушители. „Нуждата и търсенето на такива автомати е най-вече от хора, които са занимават с бракониерство. Съответно разбирате, заглушаването на изстрела е част от незаконния лов. Оръжията са разпространявани на територията на общината. Няма данни за разпространение извън страната“,подчерта той. Сходна мащабна акция на ГД БОП бе реализирана в началото на февруари м.г. на територията на Казанлък и околните села, тогава бяха седем души, които бяха обвинени първоначално, че са изнасяли марихуана в големи количества за Австрия. Седмица по-късно, на 18 февруари специализираният пусна срещу парични гаранции от по 3 до 7 000 лв всички арестувани", "date": "2019.04.01", "title": "Акция: Футболист и собственик на аптека задържани за търговия с оръжие"}
{"url": "https://www.monitor.bg:443/bg/a/view/zdravnata-kasa-poema-lechenieto-na-deca-v-chujbina-161282", "text": "Функциите на Фонда за лечение на деца към Министерството на здравеопазването се поемат от 1 април от Националната здравноосигурителна каса /НЗОК/, съобщиха от институцията. Осигурени са необходимите условия за нормалното протичане на процеса. В сградата на Централното управление на НЗОК, на ул. \"Кричим\" 1, е обособена приемна за гражданите, в която както родителите на малките пациенти, така и здравноосигурените над 18-годишна възраст ще бъдат консултирани от експерти на институцията. Приемното време за граждани в здравната каса - \"Свободно движение на хора\", европейски регламенти и двустранни спогодби за социално осигуряване, е всеки работен ден от 9.00 до 12.00 ч. и от 14.00 до 15.30 ч. От днес всички заявления за лечение, финансирано от здравната каса, ще се подават в НЗОК, както и в районните здравноосигурителни каси. Създадени са две специализирани комисии, които ще разглеждат заявленията на гражданите, в това число и преписките, които са прехвърлени от Фонда и нямат все още решение. Здравноосигурените, които са подали заявления към Фонда за лечение на деца, както и към Комисията за лечение в чужбина към МЗ, не трябва да подават нови заявления в НЗОК. На сайта на   - в линка \"Услуги за граждани\", в подрубриката \"Лечение в България и чужбина\", е публикувана информация за документите, които задължително се представят от заявителя при кандидатстване за лечение. Всеки ще може да се запознае с нормативната база, въз основа на която действат двете комисии в НЗОК, както и да проследява движението на заявлението си. Към настоящия момент 146 са заявленията, които не са разгледани от закрития вече Фонд за лечение на деца и 24 - от Комисията за лечение в чужбина и които трябва да бъдат финализирани от НЗОК. Утре, 2 април, първият малък пациент заминава за лечение в Австрия по правилата на НЗОК. ", "date": "2019.04.01", "title": "Здравната каса поема лечението на деца в чужбина"}
{"url": "https://www.monitor.bg:443/bg/a/view/nad-47-000-firmeni-otcheta-sa-podadeni-v-nsi-prez-poslednite-tri-dni-161284", "text": "Информационната система „Бизнес статистика“ работи с пълен капацитет и до момента  в Националния статистически институт (НСИ) са подадени 543 805  отчета  за дейността на фирмите  през 2018 г. Само в петък и почивните дни са обработени над 47 000 отчета. Според споразумение между НСИ и НАП всички фирми могат да подават годишните декларации за облагане с корпоративни данъци без вписване на задължителния по закон входящ номер на подадения пред НСИ годишен отчет за дейността. Фирмите, подали данъчни декларации, са задължени да подадат и отчетите си в НСИ, като институтът ще изпраща служебно номерата на НАП. Крайният срок за подаване на годишните отчети в НСИ за фирмите, които са данъчно задължени по Закона за корпоративното подоходно облагане, е 5 април. Миналата седмица информационната система за бизнес статистика два дни претърпяваше сривове. Причината е технически проблем, който вече е отстранен. Системата работи от 2009 г. и чрез нея се отчитат годишно над 600 000 физически и юридически лица. Към 1 април в НСИ са приети над 90% от очакваните отчети, като се има предвид, че срокът за едноличните търговци и фирмите, които не са осъществявали дейност, е краят на април.", "date": "2019.04.01", "title": "Над 47 000 фирмени отчета са подадени в НСИ през последните три дни"}
{"url": "https://www.monitor.bg:443/bg/a/view/v-japonija-nastypva-erata-na-harmonijata-i-reda-161277", "text": "Япония разкри как ще се казва периодът на управление на следващия император, съобщи Би Би Си. Новата имперска ера, която започва на 1 май, ще носи името Рейва, което означава ред и хармония. Настоящият период, Хейсей, започна през 1989 г., когато на престола се качи сегашният император и ще приключи с абдикацията му на 30 април. С решението да се откаже от престола, император Акихито стана първият абдикирал от повече от два века. Управлението на всеки японски император се отбелязва с нов период, което се използва паралелно със западния календар, за следене на времето и записване на историята. Името на ерата се дава с идеята да предопредели развитието и духа на следващите десетилетия и повечето японци го смятат за важно. То се отбелязва на монетите, на първите страници на вестниците и на официалните документи.", "date": "2019.04.01", "title": "В Япония настъпва ерата на хармонията и реда "}
{"url": "https://www.monitor.bg:443/bg/a/view/djejmi-dornan-stana-tatko-na-momichence-161283", "text": "Звездата от „Петдесет нюанса сиво“ Джейми Дорнан стана татко за трети път. Това съобщи съпругата му – актрисата Амелия Уорнър в социалните мрежи, като публикува кадър на три детски чифта обувки. написа Уорнър в Инстаграм, с което потвърди, че е родила и третото си дете. Името на най-малката дъщеричка в семейството обаче все още се пази в тайна. „Мисля си, че е време да спрем. Но, всъщност, смятам, че създаваме страхотни деца. Може би, ако съпругата ми е съгласна, ще продължим да раждаме деца докато това не престане да бъде възможно“, намигна преди месец Дорнан в свое интервю с Джими Кимел.", "date": "2019.04.01", "title": "Джейми Дорнан стана татко на момиченце"}
{"url": "https://www.monitor.bg:443/bg/a/view/podgoniha-mihaela-fileva-za-torta-v-glasyt-na-bylgarija-161286", "text": "Едно тирамису превърна Михаела Филева в мишена номер едно за треньорите в шоуто „Гласът на България“. Поп звздата получи десерта като подарък от кандидата за музикална слава Георги Терзиев, след като само тя го пожела в отбора си. „Готвач съм, но и сладкар в голяма степен“, обясни момчето от Бургас. Графа и Камелия си спретнаха малка гонка по сцената в стремежа си да опитат от вкусотията. „Я си стойте по местата! Значи,  вие първо не се обръщате, а сега „Дай тортата!“. Не може, тя е за отбор Михаела!“, извика през смях Филева. Терзиев изпълни „Дори да простиш“ на Графа и предизвика лирично отклонение в него. „След като написах тази песен ми се случи бруталната нещастна любов. Сбъдна се това, което се пее в текста“, каза той. „А на човека му отвори вратите към „Гласът на България“, констатира Камелия. Георги Терзиев се издържа с кулинария, но мечтае да направи музикална кариера. Когато не върти черпака в ресторант в родния си град, той пее в два хора – с фолклор и с класическо-ренесансова музика.", "date": "2019.04.01", "title": "Подгониха  Михаела Филева за торта в „Гласът на България“ "}
{"url": "https://www.monitor.bg:443/bg/a/view/shofiorka-pogubi-roditelite-si-i-sebe-si-dyshterja-j-i-myjyt-j-sa-v-bolnica-161281", "text": "34-годишна шофьорка на лека кола „ Нисан“ е загиналата на магистрала“ Тракия“ край Пазарджик, където автомобилът падна в река Елшишка и се запали. В пламъците са загинали и свекърва й и свекър й-54-годишната Е.А. и 58-годишният Ф.А. от ловешкото село Бежаново. Съпругът на водачката-А.З., на 37 години от Сливен и 10-годишната им дъщеря са в болница с тежки травми. Катастрофата е станала в 21,30 ч. на 89-ия километър в платното посока София-Бургас малко преди разклона за Пазарджик. 34-годишната К.З. от Сливен е седяла зад волана на „Нисан“-а, когато е изгубила управлението на колата и тя е полетяла от моста в реката под аутобана. Във въпросния участък има строително-ремонтни дейности, като трасето е обозначено със знаци, табели и светещи бализи. Возилото е навлязло в ремонтираното пътно платно, а от там е паднало през моста в коритото на реката и се е запалило. Бързата намеса на пожарникарите от пазарджишката служба „Пожарна и аварийна безопасност“ са извадили телата на загиналите в колата хора, а двамата ранени са били откарани в болницата в града. Огнеборците са предотвратили пламъците от колата да не се прехвърлят към близките бензиностанции на „ШЕЛ“. Най-вероятно висока скорост е причинила тежкия пътен инцидент, която е попречила на шофьорката да реагира навреме и навлезе по-бавно в ремонтирания участък. В резултат на това колата да е влетяла в насрещното платно от Пазарджик към София и е паднала извън магистралата. Бащата и дъщерята са в стабилно състояние в областната държавна болница в Пазарджик, съобщиха от здравното заведение. Мъжът е хоспитализиран в шоково състояние, но вече е изведен от шока, от удара е със счупен таз и в момента се намира в отделението по реанимация, а детето е с фрактури на двете ръце и охлузвания по цялото тяло.  И двамата са намерени от спасителите извън автомобила. По данни на Регионалната дирекция „ Пожарна и аварийна безопасност“ в Пазарджик пожарът в колата е възникнал след падането и удара в коритото на реката в резултат на взривяване на газовата уредба. Причината за смъртта на двама от тримата загинали е именно разразилият се пожар в колата, а третият пътник е изпаднал от нея, което се е оказало смъртоносно за него.", "date": "2019.04.01", "title": "Шофьорка погуби свекърва и свекър  и себе си, дъщеря й и мъжът й са в болница"}
{"url": "https://www.monitor.bg:443/bg/a/view/desetki-zaginali-ot-burja-v-nepal-161275", "text": "Най-малко 27 души загинаха, а над 400 бяха ранени при силна буря, която връхлетя южните равнини на Непал, предаде ДПА. От полицията в Непал съобщиха, че проливен дъжд, придружен с гръмотевици, се е изсипал в районите Бара и Парса в южната и централната част на Непал късно в неделя. Земеделският район се намира на около 120 км южно от Катманду. Двадесет и седем души загинаха в двата района, като броят на жертвите може да нарасне. Над 400 са откарани в болници, съобщиха от полицията. Гръмотевичната буря е изкоренила дървета, съборила е електрически и телефонни стълбове. Повечето жертви са загинали притиснати от тях, посочи местен полицай. Гръмотевичните бури са често срещани в Непал през пролетта, но според експерти вчерашната е било необичайно силна. Всяка година стотици хора умират в Непал по време на мусонните дъждове, които предизвикват наводнения и свлачища от юни до септември, отбелязва ДПА.", "date": "2019.04.01", "title": "Десетки загинали от буря в Непал "}
{"url": "https://www.monitor.bg:443/bg/a/view/miranda-ker-chaka-treto-161287", "text": "Моделът Миранда Кер е в очакване на третата си рожба. Щастливата новина красавицата и съпругът й - създателя на Снапчат Еван Спигел, избраха да съобщят първо пред медията E! News с кратко изявление: По същия начин двойката обяви очакването на първия си общ наследник Харт, който се появи на бял свят преди 10 месеца. Кер, която доби широка популярност като ангел на Victoria`s Secret, възпитава още един син – 8-годишният Флин. Той е плод от любовта й с бившия й съпруг – актьорът Орландо Блум. Миналия ноември Миранда заяви, че иска още едно дете, но няма намерение да бърза. Този път тя се надява да гушне дъщеричка.", "date": "2019.04.01", "title": "Миранда Кер чака трето"}
{"url": "https://www.monitor.bg:443/bg/a/view/diljana-popova-raznishtva-misterii-v-kileryt-161289", "text": "Диляна Попова ще прекрачи прага на третия сезон на първия мистъри уеб сериал родно производство - „Килерът“. Онлайн продукцията ще се завърне в платформата на Vbox7 през месец май, но подробности за героинята на модела все още се пазят в тайна. Зад камерата и този път ще се вихри Ники Илиев, който в предната порция серии търси отмъщение за смъртта на брат си Виктор. Иван Тишев или екранният брат на автора на „Чужденецът“ също ще се завърне в предстоящите епизоди на „Килерът“. Освен Попова, звездно участие в уеб сериала има и Петко Венелинов, който стана познат на широката публика в образа на разглезения богаташ Станислав в „Скъпи наследници“. Междувременно това няма да е единствената стиковка между Попова и Илиев на екрана. Двамата ще запретнат съвместно ръкави и за четвъртия филм на блондина, чието заглавие е „Завръщане“. Снимките се очаква да стартират съвсем скоро в Пловдив, а в каста се включват още Александър Кадиев, Орлин Павлов, Любомир Ковачев и др.", "date": "2019.04.01", "title": "Диляна Попова разнищва мистерии в „Килерът“"}
{"url": "https://www.monitor.bg:443/bg/a/view/v-burgas-meden-rudnik-ostava-carstvoto-na-niskite-ceni-161249", "text": "Най-големият комплекс в Бургас - \"Меден рудник\" продължава твърдо да държи първото място по евтини жилища. На фона на непрестанно поскъпващите имоти в големите градове, ситуацията там изглежда нелогична. Апартаментите в района са поевтинели значително през последната година. Новите жилища там се продават средно от 400 до 450 евро за квадрат. \"На зелено\" могат да се спазарят и за 250 евро на кв. м. Още по-евтини са имотите, в близост до ромската махала. Гарсониери с площ от 42 квадрата се предлагат в района по 10 000-12 000 евро, но те практически са непродаваеми. Въпреки голямото разстояние до центъра, в останалата част от комплекса обаче апартаментите се харчат като топъл хляб. \"Имаме голям интерес най-вече от млади семейства, които са с доста ограничен бюджет. При сделките в \"Меден рудник\", водещ мотив е цената, която излиза двойно и тройно по-евтино от другите комплекси в Бургас\", обясняват брокери. За 22 000-24 000 евро в крайни квартал може да се купи прилично двустайно жилище в нова кооперация. На същата цена се продават панелните гарсониери. Апартаментите в старите блокове са по-търсени от новото строителство, затова и цените им са изравнени с новата тухла. В момента в квартала предлагането е голямо. Най-евтиното тухлено жилище, което в момента се продава в \"Меден рудник\" е боксониера от 34 кв. м за 14 000 евро. Сградата е в строеж и се намира в покрайнините на квартала. Има и оферти за по 8000 евро, но те са за сутеренни апартаменти.", "date": "2019.04.01", "title": "В Бургас: \"Меден рудник\" остава царството на ниските цени"}
{"url": "https://www.monitor.bg:443/bg/a/view/levkemijata-porazi-otnovo-nasko-161273", "text": "Левкемията се върна отново при 31-годишния Атанас Динков от Пловдив и то само няколко месеца след трансплантация на стволови клетки в турска болница. Това било установено след контролен преглед и взимане на костен мозък за изследване. За Наско, съпругата му Ася и двугодишния им син Алекс новината от болницата е била ужасяваща. „Трансплантацията, която бе на 5 ноември м.г. мина успешно. Всичко вървеше както трябва до миналия месец. Ние до 100-ния ден след трансплантацията стояхме в Турция и Наско бе под постоянно лекарско наблюдение. Всичко беше нормално”, обясни за „Телеграф” съпругата му Ася Динкова. Но и нейната радост, и тази на близките им в село Брестовица, където младото семейство живее, не продължила дълго. Когато след стотния ден се прибрали у дома, Наско минал през кръвни изследвания, контролен преглед в Пловдив и отново всичко било нормално. „Нямаше нищо притеснително, но миналата седмица в сряда (б.р. 20 март 2019г.) пратихме последната кръвна картина и резултатите притесниха както нас, така и лекарите”, разказва Ася. Ден по-късно тя и съпругът й заминали за Турция. „Взеха му костен мозък и се установи, че болестта се е завърнала и че се налага отново да се направи химиотерапия и да бъде вкаран в ремисия”, казва тя. За повторна трансплантация лекарите са им обяснили, че може евентуално да се наложи след първата година. „Те все още не смятат, че първата трансплантация е неуспешна. Просто ние бяхме предупредени още в самото начало, че има риск. Че има процент пациенти, при които се връща болестта. Никой не може да каже защо точно се случва, но най-важното за нас е, че имаме път и надежда. Казаха ни, че има лекарство, тоест – химиотерапия”, обясни Ася. За да се действа максимално бързо тя и Наско в нощта срещу 26 март т.г. заминали за Турция, където трябвало да бъдат на сутринта и лечението му да започне моментално. „Защото нямаме време. Показателите му не са добри изобщо”, се притеснява тя. Нито Ася, нито Наско са наясно колко време ще продължи лечението. Това им заминаване ще бъде за около 3 седмици с цел химиотерапия. „Няма как да се каже колко точно ще продължи лечението. Ще зависи от това как реагира организмът му”, обяснява съпругата. За това триседмично лечение в турската болница семейството се нуждае от 22 000 евро. В дарителската банкова сметка на името на Атанас Динков имало останали около 18 000 лева, но те били крайно недостатъчни, за да се плати новото лечение. Проблемите на Атанас Динков започнали два месеца след раждането на сина му Алекс. Бил приет за лечение на язва в болница в Пловдив. Месец по-късно станало ясно, че не язвата е основният проблем. Медиците установили, че младият татко има рак на дебелото черво. Той започнал химиотерапии, след които си мислел, че всичко вече е отминало, че болестта е преборена и че той може да продължи да живее нормално, грижейки се за семейството си. Грозната истина се оказала по-друга. Лекарите установили, че вследствие на химиотерапиите Наско е развил левкемия. На 12 юни м.г. разбрали, че трябва да направят трансплантация на стволови клетки в Турция, за което лечение им трябвали към 200 000 евро. Благодарение на мащабна дарителска кампания, стартирала миналото лято, сумата била събрана. „Много е трудно да молиш за финанси, особено когато знаеш, че с всяко левче не даваш просто пари, а част от живота си - времето си”, казва Ася. За връщането на болестта тя и близките им нямат никакво обяснение. След като Наско се прибрал в Брестовица, се пазел много. Ако трябвало да излиза извън къщи, за да отиде на изследвания или до банката, носел задължително маска на лицето си. Всички близки и роднини на младото семейство се включили с помощ в отглеждането на малкия Алекс, за да бъде и той здрав и да не донесе някой вирус на баща си. В края на февруари била прекратена DMS кампанията, която сега трябва да възобновят. Ася обяснява, че е писала на хората, от които зависи пускането отново на номера и че очаква до дни това да се случи.   Дарителска сметка: BG90BUIN95611100605800 Атанас Йорданов Динков За тези от вас, на които ще им трябват данните на латиница:BG90BUIN95611100605800Allianz Bank BulgariaBIC: BUINBGSF Atanas Yordanov Dinkov Paypal:  Снимки: Личен архив", "date": "2019.04.01", "title": "Левкемията порази отново Наско"}
{"url": "https://www.monitor.bg:443/bg/a/view/v-sofija-vsjaka-treta-sdelka-e-s-evtino-jilishte-161246", "text": "Всяка трета сделка на жилищния пазар в София е с жилище в най-ниския ценови сегмент, научи „Монитор”. В повечето случаи става дума за панелки в периферни квартали. „Най-евтините жилища в София са в района на „Обеля“, въпреки метрото”, казва Наско Атанасов от „Виктория инвест”. По думите му цените там са ниски, защото удобният транспорт до там, най-вече наличието и от доста години на метро, не може да компенсира околната среда. „Панелките обаче се търсят, защото продължават да са по-евтини. На квадрат излизат от 750 до 800 евро и само в единични случай стигат до 850. Сред евтините квартали е и „Люлин“, като най-ниски цените там са в пети микрорайон”, уточнява брокерът. Атанасов обяснява, че в София има и по-евтини жилища за максимум 650-700 евро, но строени през 50-те години, които под покрива нямат плоча, а гредоред. „Става дума обаче малко на брой сгради”, поясни той. Според него не повече от 40% от сделките с жилища в София са с панелки. Причината за това са основно проблемите с финансирането, защото за такива имоти банките не отпускат ипотечен кредит за висок процент от цената купуваното жилище. Константин Пандов от ЕППИ смята, че сделките с панелни жилища намаляват на фона на новото строителство и предлагането на нови апартаменти расте. „Делът на продажбите на панелките пада, защото намалява и относителният им дял от целия сграден фонд в София. 20-30% само са панели, докато преди бяха половината. Към двейсетина процента са сделките с панелки”, уточнява той. По думите му най-ниски са цените на жилищата в кварталите „Обеля“, „Левски“, „Надежда“, „Люлин“, „Сухата река“. „По начало който не се променя дори с подобряване на инфраструктурата, като пускането на метро, например. Търсене на панелки обаче винаги има. И се продават бързо и лесно. В „Обеля“ например двустайна панелка, без подобрения, но в нормално състояние, може да се купи за 48 000 евро. Санирането не качва цената, но пък прави офертата по-интересна за кандидат купувачите и сделката става по-бързо”, допълва Пандов. Проверка в сайтовете за недвижими имоти сочи, че най-ниската оферта за нормален двустаен апартамент, готов за живеене, от поне 60 квадрата в момента в столицата е 34 500 евро. Жилището е на последен етаж в стар шестетажен блок в „Дружба-1”. В друг от евтините квартали на София - „Люлин” най-ниската оферта в сегмента е 37 000 евро за 64 квадрата на четвърти етаж в блок в първи микрорайон. В „Обеля” на този критерии отговаря имот от 53 480 евро, намиращ се във втората част на квартала. В „Надежда” от 1 до 4, двете части на „Връбница” и ”Свобода” най-ниската обява е 37 000 евро и е за жилище от 65 кв. м на последен етаж в стар 4-етажен панелен блок. Подобна е конюнктурата и в североизточните квартали „Левски”, „Хаджи Димитър” и „Сухата река”. За най-евтината панелка там се искат почти 74 700 лв. Имотът е на последен етаж в „Левски-В”. В елитните квартали на столицата офертите за жилища във всички случаи са над 1000 евро за квадрат, сочи справка в имотните сайтове. В „Изгрев” най-евтиният двустаен се предлага за 76 350 евро, като жилището е на партера и цената му на единица площ с общите части доближава 1100 евро. В съседния квартал „Изток” най-ниската цена на квадрат за нормален двустаен е цели 1357 евро, като за най-евтиния имот се искат 95 000 евро. В случая става дума за жилище на последен седми етаж на тухлена сграда, строена преди 42 години. На подобен етаж, но в друг престижен квартал „Иван Вазов” най-ниската цена и то за двустайна панелка е 105 000 евро или по 1544 евро на квадрат. В близкия „Лозенец” минималните цени са малко по-ниски. Там дъното на офертите се държи от двустаен от 66 квадрата, за който се искат 62 570 евро. Има и оферта по-ниска с 5-6 хил. евро за почти същата площ, но при нея става дума за жилище на две нива, като второто е в сутерена. Дори и за него обаче цената на квадрат е около 750 евро.", "date": "2019.04.01", "title": "В София всяка трета сделка е с евтино жилище"}
{"url": "https://www.monitor.bg:443/bg/a/view/biznesyt-predlaga-zadyljitelna-matura-po-matematika-161278", "text": "От Асоциацията на индустриалния капитал в България предлагат да има задължителна матура по математика. Това каза председателят на Асоциацията на индустриалния капитал в България /АИКБ/ Васил Велев пред журналисти преди началото на Общото събрание на Международния координационен съвет на организациите на работодателите. \"За да има на изхода на висшето образование добри инженери, трябва на входа да има добре подготвени млади хора по природо-математическите дисциплини. Затова ние предлагаме задължителна матура по математика\", допълни Васил Велев, цитиран от БТА. Председателят на АИКБ е на мнение, че полагането на задължителна матура по математика ще бъде полезно за децата, защото те ще могат да открият в себе си заложби и да се развиват в тази сфера. Според Велев децата ще могат само да спечелят, защото това са добре платени работни места и пазарът на труда е жаден за тях. Той добави, че трябва да се развиват и извънкласните дейности по техническите дисциплини. Велев информира, че това предложение се обсъжда с Министерството на образование, но приемането му може да срещне съпротива от страна на родителите. Васил Велев изтъкна, че производителността в България, спрямо останалите страни от Европейския съюз, изостава. По думите му България продължава да е на последно място в Евросъюза по този показател. Друг проблем е трудното наемане на персонал, коментира още Велев. Това е световен проблем, защото 45% от работодателите в цял свят изпитват трудности в наемането на персонал. В България обаче този процент е 68. Причините за това са демографските проблеми и технологичните промени, посочи Велев. Въпреки че расте приемът в университетите, има нарастващ недостиг на инженерни и технически кадри, съобщи председателят на АИКБ. В същото време има прекалено много юристи, икономисти, специалисти по администрация и управление, ПР специалисти. \"В това отношение ние работим добре за преструктуриране на план-приема, според потребностите на икономиката на обществото и на пазара на труда\", завърши Васил Велев.", "date": "2019.04.01", "title": "Бизнесът предлага задължителна матура по математика"}
{"url": "https://www.monitor.bg:443/bg/a/view/mrrb-zapochva-razgovori-s-prevozvachite-za-tol-tarifite-161279", "text": "Министерството на регионалното развитие и благоустройството започва днес разговори с превозвачите за размера на таксите, които ще се начисляват за използване на републиканската пътна мрежа с въвеждането на тол системата за тежкотоварни автомобили над 3,5 тона от 16 август 2019 г. Тарифите са изработени от експерти на Световната банка, която е консултант на Агенция „Пътна инфраструктура“. Изискването на МРРБ беше да се предложат цени, по-ниски от средноевропейските, които обаче да отчитат географското ни положение. Приходите от тол таксите ще осигурят допълнителен ресурс за ремонт и изграждане на пътища. При изработването на тарифите МРРБ се водеше и от политиката цените да са такива, че да не доведат до поскъпване на основните продукти от потребителската кошница. МРРБ ще предложи за най-масовият тежкотоварен транспорт межди 3,5 т и 12 тона таксата да е около 10 ст. За по-тежките автомобили таксите ще са по-високи. На този етап предложението е да се таксуват около 50 % от републиканската пътна мрежа, т.е. около 10 000 км. Останалите 10 000 км и 20 000 км общинска пътна мрежа ще са безплатни за тежкотоварните автомобили над 3,5 т след въвеждането на тола.", "date": "2019.04.01", "title": "МРРБ започва разговори с превозвачите за тол тарифите"}
{"url": "https://www.monitor.bg:443/bg/a/view/vsichki-dovolni-sled-vota-v-turcija-161276", "text": "В Турция и управляващи, и опозиция твърдят, че са спечелили кметските избори, като от партията на президента Реджеп Тайип Ердоган заявиха, че ще оспорват резултатите в големите градове. Според резултатите, публикувани в турските медии, Партията на справедливостта и развитието (ПСР) губи Анкара, Истанбул и Измир. В Истанбул при обработени 99,75 на сто от гласовете печели кандидатът на опозиционната Народнорепубликанска партия (НРП) Екрем Имамоглу с 48,79 на сто подкрепа спрямо 48,51 процента за Бинали Йълдъръм, кандидата на управляващата Партия на справедливостта и развитието (ПСР) и бивш министър-председател на Турция. В столицата Анкара в надпреварата за кметския пост се наложи Мансур Яваш, също издигнат от опозицията, с 50,90 процента от гласовете при 99,82 обработени бюлетини. Яваш измества Мехмет Йозхасеки, издигнат от ПСР, който събра 47,10 процента от гласовете. Измир, който е традиционна крепост на кемалистите, пак ще бъде управляван от опозиционната НРП, след като нейният кандидат за кмет Тунч Сойер събра 58,06 на сто от гласовете срещу 38,67 за Нихат Зейбекджи, бивш министър на икономиката, издигнат за кандидат-кмет от партията на Ердоган. Иначе като цяло управляващата партия печели изборите в другите големи градове (16 на брой) и 24 провинции (общият резултат от местния вот на ПСР е 44,32%), а НРП – в 10 града и 10 провинции (общо 31,10%).", "date": "2019.04.01", "title": "Управляващите в Труция спечелиха и загубиха"}
{"url": "https://www.monitor.bg:443/bg/a/view/kak-priemaneto-na-evroto-shte-se-otrazi-na-kreditite-161243", "text": "Цената на кредита няма да падне от влизането ни в еврозоната, въпреки че дългосрочната перспектива е такава. Не се знае, когато след 3-4 години се очаква да използваме еврото, каква ще е пазарната ситуация, смята кредитният консултант Тихомир Тошев. По думите му така или иначе ЕЦБ очаква в цялата еврозона, а нашите лихви почти доближиха средноевропейските и са малко по-скъпи от тези в еврозоната. По думите му плюсът от влизането е, че ако там има ниски лихви, то и при нас ще има и още повече ще доближим средноевропейските, но да очакваме, че веднага с присъединяването ще имаме по-ниски лихви, това е неправилно. Когато имаш достъп до финансиране от ЕЦБ на добра цена, това предполага и добри лихви. „В момента лихвите по кредитите у нас се определят само от цената на привлечените депозити, тъй като има изключително голяма депозитна маса, а банките нямат нужда от външно финансиране, да търсят и да купуват ресурс от междубанковите пазари. Те вече го имат и все още не могат да го раздадат като кредити. Затова няма директна връзка, че ще имаме по-ниски кредити“, обяснява Тошев. Не така мисли икономистът Румен Гълъбинов. Според него можем да очакваме но сега нашите са по-високи. „В момента сме с единия крак в еврозоната, защото имаме фиксиран курс, сравнително ниска инфлация и като цяло съотношението на държавния дълг към БВП е добро. Но все още имаме по-високи лихви и самото ни влизане в „чакалнята“ може да е предпоставка за приближаване на лихвите ни към тези в еврозоната. Другите предимства са, че ще имаме единна валута с други страни, а това ще улесни търговските взаимоотношения с компаниите, ще има по-голяма сигурност и гаранция заради влизането ни в голямото семейство. Накратко ще има повече сигурност за спестяванията и за бизнеса. защото самото преминаване не генерира някаква промяна. „Това, че утре ще се събудиш и заплатата ти ще е в евро, няма да те накара да изтеглиш кредит, защото тя реално ще е на същата стойност“, коментира консултантът и допълва, че всичко зависи от плановете на едно домакинство. А със сигурност няма да има такъв бум на търсене на кредити у нас. Ръста на кредитиране в Гърция след уравновесяването на валутата Тошев обяснява с пазарните условия в страната и не е продиктуван от промяната.", "date": "2019.04.01", "title": "Как приемането на еврото ще се отрази на кредитите?"}
{"url": "https://www.monitor.bg:443/bg/a/view/senatori-poiskaha-boeing-da-izleze-ot-aviacionnija-regulator-na-sa-sht-161270", "text": "Лидерът на демократическото малцинство в Сената на САЩ Чак Шумер изиска от Федералното авиационно управление на САЩ (FAA) да прекрати участието на представителите на корпорацията Boeing в него, пише The New York Post. \"Абсурдно, е когато по отношение на Boeing или всяка друга компания на нейно място се води разследване, касаещо въпросите на безопасността в същото време тя да запазва членството си във федерален комитет, даващ препоръки за регулации в авиационната сфера\", казва сенаторът и допълни, че иска преустановяването на участието на Boeing в работата и каквито и да са други комитети, докато не завърши официалното разследване. Наскоро FAA спря полетите на Boeing 737 MAX на територията на САЩ във връзка с катастрофата в Етиопия при която загинаха 157 души.", "date": "2019.04.01", "title": "Сенатори поискаха Boeing да излезе от авиационния регулатор на САЩ"}
{"url": "https://www.monitor.bg:443/bg/a/view/bmw-serija-8-e-magnit-za-vsichki-setiva-161264", "text": "Купето BMW Серия 8 от 1989 година е един от най-ярките и запомнящи се модели в историята на германската марка. Неговият елегантен дизайн отдавна го е превърнал в класика. Осмата серия нямаше пряк наследник почти 20 години, но през миналата година баварците съживиха името и представиха новото спортно купе BMW Серия 8. Автомобилът е базиран на модулната платформа CLAR и достига дължина 4843 мм, широчина 1902 мм и височина 1341 мм, а междуосието е 2822 мм. Подобно на знаменития си предшественик, дизайнът на новото BMW Серия 8 също е нетипичен за марката и се откроява на фона на другите модели от гамата. Стилистите почти напълно са запазили външния вид на концептуалния автомобил. Осмата серия е с продълговат профил с дълъг преден капак, висока линия на прозорците и елегантна извивка на покрива. Издължената линия на страничните прозорци завършва в особено тясно изпълнение на познатата извивка на Хофмайстер. Фирмената радиаторна решетка при BMW Серия 8 е доста голяма, а светлините са много тесни. Фаровете са LED, а като опция се предлагат и лазерни светлини с променливо осветяване на пътното платно. Профилните стени се допълват от вентилационни отвори, а задните калници са удължени, като са добре подчертани от извитите светлини. Дългото и силно наклонено задно стъкло завършва в капака на багажника с вграден спойлер. Модификацията BMW M850i xDrive се отличава с увеличени въздушни отвори в бронята, аеродинамичен М-спортен пакет и 20-инчови алуминиеви джанти вместо стандартните 18-инчови. Вратите, предният капак и детайли от окачването са изработени от алуминиеви сплави, а като опция покривът може да бъде карбонов. Въпреки това Серия 8 тежи минимум 1965 кг. В луксозния интериор на BMW Серия 8 са комбинирани хармонично кожа, алкантара и полиран алуминий, а предният панел е обшит с кожа дори и базовата версия. Върху педалите и праговете се забелязват метални пластини. Компактният волан е заимстван от BMW M5 и се допълва от бутони за избор на режим на задвижване. Изненадващо интересни са селекторът за превключване и бутонът за стартиране на двигателя, които са украсени с кристал. Данните от контролните прибори се показват на дисплей с течни кристали, а неговата конфигурация може да бъде променена според предпочитанията на водача. Най-важните данни се проектират върху предното стъкло. Традиционно централният панел за BMW е насочен към водача. На върха му е разположен 10,25-инчов сензорен дисплей на мултимедийната система iDrive. Той е чувствителен на допир, но за по-голямо удобство при шофиране може да се управлява и с кръглия джойстик на централния тунел, а също така разпознава гласови команди на английски и жестове. Бутоните за управление на аудиосистемата и климатроника са малко и са разположени интуитивно. Стандартно BMW Серия 8 разполага с електрически предни седалки и кормилна колона с памет на настройките. Спортните седалки със странични опори осигуряват отлична позиция на тялото, но в същото време остават меки и удобни. Имат и отопление, а вентилация се предлага като опция. Новото BMW M850i е оборудвано със специални спортни седалки с подобрена странична опора. Между водача и пътника отпред се простира широкият тунел на трансмисията, който завършва с удобен подлакътник с кутия за малки предмети. Вторият ред седалки е предназначен предимно за деца, защото тук няма много място. Обемът на багажника е 420 литра, а задната облегалка е разделена в съотношение 50:50, така че двете части могат да се сгъват поотделно или заедно за допълнително увеличаване на вместимостта. Капакът на багажника може да бъде оборудван със електрозадвижване и сензорно отваряне. Оборудването на новото BMW Серия 8 е много богато и включва система за достъп без ключ, пълен електрически пакет, двузонов автоматичен климатик, сензори за светлина и дъжд, аудиосистема с 11 високоговорителя, сателитна навигация, сензори за паркиране, Wi-Fi, Bluetooth връзка и адаптивен круиз контрол със система за автоматично спиране. Салонът е оборудван с 6 въздушни възглавници, водачът може да разчита на стабилизираща система и система за следене на налягането в гумите. Списъкът с опции включва автопилот за паркиране, достъп до салона от смартфон, камери за кръгов обзор, система за нощно виждане и полуавтономно движение. За истинска радост от шофирането, новото BMW М850i xDrive е оборудвано с 4,4-литров V8-цилиндров двигател с двоен турбокомпресор, който развива максимална мощност от 530 к.с. Битурбо моторът се развърта светкавично и звучи маниашки при високи обороти, когато в изпускателната система се отвори предпазният клапан. Влудяващият тътен и гръм от ауспуха се появява в режим Sport+ и приковава да не променяте режима за да се наслаждавате на пукота при отпускане на газта. При рязко подаване на газ буквално се залепяте на седалката, тъй като максималният въртящ момент от 750 Нм е на разположение още от 1800 об/мин. Огромната тяга остава в ръцете на водача чак до 4600 об/мин и му дава възможност да прави каквото си пожелае – да изпреварва за броени секунди, да се състезава с вятъра или да се носи като ракета по магистралата. Реакцията на педала на газта е мигновена и при най-лекото натискане, няма турбо дупка, само пъргаво и плътно ускорение. Тягата се подава към четирите колела чрез спортната 8-степенна автоматична скоростна кутия, която при скок върху газта превключва светкавично от осма до трета предавка. Въпреки че BMW М850i xDrive разполага със задвижване на всички колела, през по-голямата част от времето въртящият момент се предава само на задния мост. Ако е необходимо част от тягата се предава и на предните колела, което значително подобрява сцеплението и прави колата пригодна за целогодишно ползване. Благодарение на технологията за стартиране без приплъзване на колелата Launch Control при остър старт спортното баварско купе позволява ускорение от място до 100 км/ч за феноменалните 3,7 секунди. Максималната скорост е ограничена до 250 км/ч. Въпреки спортните динамични характеристики, разходът на гориво е доста умерен – около 14-15 л/100 км в градския цикъл и 8-9 л/100 км на извънградско. Истинско удоволствие е шофирането на BMW М850i xDrive по планински път със завои, където осмицата демонстрира скрития си талант. Благодарение на завиващите задни колела и диференциала с ограничено приплъзване, тежкото купе е смайващо маневрено и описва кривите като по шаблон. За редуциране на наклоняването са монтирани адаптивни амортисьори, а като опция се предлагат и активни стабилизатори за напречна устойчивост. В новото BMW M850i xDrive кормилното управление е прецизно, въпреки че обратната връзка може да е и по-добра, особено в завоите, когато тежестта на волана се променя неочаквано и непредсказуемо. Автомобилът има много висококачествена изолация и ефективни спирачки. Новото BMW Серия 8 вече се продава в България, а цените започват от 197 700 лева. Версията BMW M850i xDrive струва минимум 244 100 лева, а с няколко приятни опции цената на автомобила може да набъбне до 275 700 лева. В разгара на лятотот към купето Серия 8 ще се присъедини и кабриолет. Скоро се очаква и моделът с четири врати BMW 8 Gran Coupe, със сигурност ще има и суперспортна версия М8.", "date": "2019.04.01", "title": "BMW Серия 8 е магнит за всички сетива"}
{"url": "https://www.monitor.bg:443/bg/a/view/top-10-evropejski-jastija-koito-da-opitate-161244", "text": "Европа не е дом само на красиви гледки и големи замъци, тя крие и много деликатеси, заради които си заслужава да пропътуваме разстоянието. Невинаги обаче хората знаем кое да пробваме, защото понякога изборът е огромен, а предложенията – добри. Затова и от сайта на ceoworld.biz препоръчват следните 10 ястия, които задължително да опитаме. На последно място в класацията е Чехия, но не заради богатия си асортимент от бири, а заради своите палачинки, които се сервират навити и пълни със сладко. Следва Босна и Херцеговина, с небезизвестните си кебабчета. „Ако трябваше да изберете едно последно ястие, което да изядете, преди да станете напълно веган, то препоръчваме именно кебабчетата“, пишат от сайта. Те представляват колбаси от говеждо месо на скара, което се допълва от каймак, чедър, лук и хляб. Тук идва ред и на английската закуска, но не се бъркайте! Не става въпрос за типичните яйца на очи, шунка, домати и пудинг. По-малко известен е сандвичът с бекон, който обаче си заслужава опитването. Следва австрийският палатшникен, който е нещо като доста по-голям и дебел вариант на палачинките. Често той се сервира със сладко от кайсии или бита сметана, но днес много по-често се поръчва с шоколад. уникална с методите, които тамошните търговци използват, за да я запазят. Именно заради това тя се е превърнала във въплъщението на холандската кухня. Щруклите в Словения също имат своите обожатели като те отново наподобяват палачинките и могат да се опитат само в Любляна. На трето място е гръцката мусака, която е дадена за пример за ястие, което се сервира из целите Балкани, както и в страните от Централна Европа. На крачка от първото място е каталунският крем, който може да се опита само в едноименната провинция на Испания. „Най-добрата страна на българската кухня може да се усети в баницата – микс от яйца, българско сирене и тесто“, пишат в сайта. Баницата може да се яде топла или студена и независимо в коя част на деня я пробваме, тя ще е все така вкусна. Разновидности на баницата има със сирене, спанак, тиква или мляко.", "date": "2019.04.01", "title": "Топ 10 европейски ястия, които да опитате"}
{"url": "https://www.monitor.bg:443/bg/a/view/butat-nezakonni-kyshti-v-sheker-mahala-161280", "text": "Започна събаряне на къщи в пловдивския квартал \"Шекер махала\". Недоволни хора са се събрали на мястото и заявяват, че не са предупредени. Две незаконни къщи събарят от общината, в тях живеят роми с девет деца общо. В махалата са пристигнали багери и камиони, които ще премахнат незаконните постройки. Засилено е полицейското присъствие в района заради напрежение сред жителите. До ексцесии не се стигна, въпреки заплахите на ромите да хвърлят децата си под багерите.  Кметът на район Северен Ральо Ралев бе в махалата и коментира, че всички семейства са били предупредени. За събарянето на къщите им са се точили дела от години. Стигнали са до ВАС, откъдето заповедта на кмета е била потвърдена. Ралев е предприел действия за събаряне на незаконни къщи след 31 март, защото през зимата това няма да е хуманно. \"Днес ще бъдат съборени 5-6 къщи, които са буквално залепени за оградата на училище \"Панайот Волов\", каза той. Сред обявените за събаряне днес са и конюшни, както и други стопански постройки. \"Къде ще отида с 4 деца а съм и бременна с петото. Къде да отида сега? Къде? Вчера ни казаха, че ще ни бутат и тази сутрин само можахме да си изнесем дрехите\", плачеше бременната Роза Сергеевна от Шекера. По думите й нито тя, нито мъжа й работят. Издържали се от обикаляне на кофите за смет. \"Да умрат всичките дано. От 27 години живеем тук, сега тръгнали да ни събарят\", кълнеше с обиди и псувни възрастна жена от махалата. ", "date": "2019.04.01", "title": "Бутат незаконни къщи в Шекер махала (ВИДЕО+СНИМКИ)"}
{"url": "https://www.monitor.bg:443/bg/a/view/dvajsetina-hiljadi-evro-stigat-za-apartament-vyv-varna-161248", "text": "Двустайна панелка може да с е купи във Варна за двайсетина хиляди евро. Това са най-евтините жилища в морската столица и се предлагат в крайните и непрестижни квартали, сочи статистиката от на имотните сайтове. Във „Владиславово” най-търсени са двустайните панелни апартаменти, са между 19 500 и 21 000 евро, докато апартаментите ново строителство са рядкост и на по-високи цени. Малко по-атрактивен по отношение на предлагането е ж. к. „Възраждане”, където офертите са предимно за нови сгради. Цените тук започват от 28 000 евро за двустайно жилище. В двата по-отдалечени квартала на Варна, южният - „Аспарухово” и северният - „Виница”, също се предлагат доста евтини имоти. Нивата във „Виница“ са от 27 000 до 29 000 евро за двустаен тухлен апартамент. Малко по-скъпо е в „Аспарухово” - около 30 000 евро. Брокери споделят, че в последните години търсенето за покупка на по-евтини имоти във Варна непрекъснато нараства. В най-евтините квартали обаче апартаментите на ниски цени много бързо си намират купувачи и за това офертите са малко.", "date": "2019.04.01", "title": "Двайсетина хиляди евро стигат за апартамент във Варна"}
{"url": "https://www.monitor.bg:443/bg/a/view/djejms-gyn-se-zavryshta-nachelo-na-paziteli-na-galaktikata-3-161265", "text": "Феновете на \"Пазители на галактиката\" имат повод за наздравица - популярният режисьор Джеймс Гън, който работи по първите две заглавия от поредицата, ще се завърне и за третия филм. Продуцентите от Disney и Marvel обявиха решението си да подновят професионалната колаборация с кинодееца, след като преди близо година го уволниха от същата продукция заради стари обидни туитове. Гън многократно да поднесе извиненията си относно \"лошата проява на чувство за хумор\" в постовете си относно сериозни теми като педофилия в социалните мрежи. \"Гордея се с него. Много съм щастлива, че се завръща. Гордея се и с Disney, всъщност, защото лидерите на тази голяма корпорация решиха да дадат пример и да докажат, че посланието за изкуплението на грешките е важно\", коментира по повод подновения договор на режисьора с компанията Зоуи Салдана, която е сред основните звезди в \"Пазители на галактиката\" и се очаква да се появи и в третия филм. Самият Гън благодари на феновете си за подкрепата, която се изрази дори в  . \"Оценявам жеста на Disney и съм развълнуван да продължа да правя филми за любовта, която ни свързва всички нас\", гласи част от коментара на режисьора. Преди да се захване с \"Пазители на галактиката 3\" обаче той ще трябва да довърши друг голям проект, свързан отново със супер(анти)герои. Припомняме, че след като бе уволнен от Disney миналото лято, той застана начело на  . Засега премиерата на лентата е насрочена за 6 септември 2021 г.", "date": "2019.04.01", "title": "Джеймс Гън се завръща начело на \"Пазители на галактиката 3\""}
{"url": "https://www.monitor.bg:443/bg/a/view/zastreljaha-rapyra-nipsi-hysyl-v-los-andjelis-161271", "text": "Номинираният за \"Грами\" рапър Нипси Хъсъл е бил застрелян в неделя пред неговия магазин за дрехи в южната част на Лос Анджелис, предадоха международните агенции. Още двама души са били ранени при стрелбата, съобщи в. \"Лос Анджелис таймс\", като се позова на източници от полицията. Според изданието 33-годишният Хъсъл е получил много огнестрелни рани и е бил откаран в болница, където е констатирана смъртта му.  Полицията в Лос Анджелис съобщи, че стрелбата е станала в 15,30 ч. Трима души са били откарани в болница, където е била констатирана смъртта на един от тях. От полицията съобщиха, че към момента нямат информация за заподозрени. Истинското име на Нипси Хъсъл е Ермиъс Асгедъм. Той е израснал в южен Лос Анджелис и често е споделял, че е членувал в улични банди като тинейджър.  Дебютният му студиен албум \"Victory Lap\" бе номиниран за най-добър рап албум на тазгодишните награди \"Грами\".", "date": "2019.04.01", "title": "Застреляха рапъра Нипси Хъсъл в Лос Анджелис"}
{"url": "https://www.monitor.bg:443/bg/a/view/oskarite-vkaraha-36-miliona-po-smetkata-na-zelena-kniga-161267", "text": "С приблизително 36 милиона долара е набъбнала сметката на продуцентите на \"Зелена книга\", след като филмът се закичи със заветния \"Оскар\" преди месец. От северноамериканския боксофис, където се върти на голям екран от ноември, лентата е генерирала печалби в размер на около 4 милиона след раздаването на златните статуетки. Близо осем пъти по-добри са резултатите от международното котиране на заглавието. След като спечели наградите на Американската филмова академия за най-добър филм, най-добър актьор в поддържаща роля (Махершала Али) и най-добър оригинален сценарий, \"Зелена книга\" е спечелила 31,9 млн. долара от 64 държави, сочат данни на сп. Variety. Сред тях е и България, където филмът с участието на Димитър Маринов направи премиерата си едва в средата на месец март. Оттогава досега обаче заглавието се радва на засилен интерес от страна на родните любители на седмото изкуство, като в първата си седмица на голям екран се нареди на второ място по гледаемост в киносалоните ни. След втория си уикенд у нас пък \"Зелена книга\" натрупа в архива си общи печалби от 139 хиляди лева от продажбата на билети. \"Филмът започна да се катери бавно в боксофиса при първата си поява на бял свят през ноември, но покачи значително продажбите си на билети, след като попадна сред фаворитите в наградния сезон\", пишат още от Variety. Така, след четири месеца живот на екрана, към настояща дата, \"Зелена книга\" е спечелила общо 187 милиона долара от боксофиса. Подобна е съдбата и на други филми, попаднали в полезрението на оскарите. След като взе статуетката за анимация, „Спайдър-мен: В Спайди-вселената“ е увеличил приходите си от американския боксофис с 2 милиона долара. С $1,8 млн увеличение на печалбите от билети в последния месец може да се похвали и \"Роди се звезда\" (с \"Оскар\" за песента Shallow). Скокът в печалбите на лентата с участието на Лейди Гага и Брадли Купър идва като изненада и заради факта, че филмът е наличен на голям екран от октомври, а негови копия вече се продават и за \"домашна консумация\".", "date": "2019.04.01", "title": "Оскарите вкараха $36 милиона по сметката на \"Зелена книга\""}
{"url": "https://www.monitor.bg:443/bg/a/view/prouchvat-ima-li-grobnica-v-osnovata-na-mogilata-maltepe-161201", "text": "Най-голямата тайна на могилата Малтепе вероятно се крие в нейната основа. Очакванията на екипа археолози под ръководството на директора на Археологическия музей в Пловдив доц. Костадин Кисьов са там да бъде открито знатно погребение отпреди хилядолетия. Разкопките на Малтепе ще бъдат възобновени след един месец. В началото на май археолозите ще започнат да проучват северната и западната периферия на обекта. Още миналото лято доц. Кисьов обясни, че в могилата има 20-метрова пирамидална кула. Очакванията са в този археологически сезон да стане ясно какво е било предназначението на тази кула, кога е строено съоръжението и за какво точно е било ползвано. До момента е установено, че кулата е плътно запълнена и явно е била издигната вътре в могилата, за да има на какво да стъпи мраморният постамент, върху който пък е имало статуи. Това лято се очаква от северната и западната периферии на могилата да бъдат открити култови ями и останки от мраморния постамент. Учените ще проучат и дълги 40 метра иманярски тунел, за да се види какви поражения са нанесли вандалите на обекта. Те са стигнали до третата секция на кулата. На последващ етап от проучването на могилата Кисьов и екипът му ще разкрият самото гробно съоръжение. До момента на Малтепе са били открити над 50 монети, керамика и фибули от 3-и век след Христа. Най-голямото количество са монети от времето на император Аврелиан. В края на разкопките през миналата година на обекта е била открита на 8 метра дълбочина и келтска сребърна драхма, което навеждало на мисълта, че може би Малтепе е строена по времето на последните тракийски царе. Разкопките на могилата ще продължат до края на тази година и са финансирани от общините Пловдив и „Марица”.", "date": "2019.04.01", "title": "Проучват има ли гробница в основата на могилата Малтепе"}
{"url": "https://www.monitor.bg:443/bg/a/view/namali-skorostta-pytna-policija-zapochva-akcija-161269", "text": "От днес до 7 април у нас ще се провежда специализирана полицейска операция за контрол на скоростта. Шофьорите ще бъдат следени за превишена скорост по пътищата на цялата страна. Целта на операцията е да се обърне внимание на това, че скоростта е една от основните причини за възникване на тежки пътнотранспортни произшествия с най-много жертви и ранени. Акцията се провежда не само у нас, а е част от европейската мрежа на службите на Пътна полиция TISPOL.", "date": "2019.04.01", "title": "Намали скоростта! Пътна полиция започва акция"}
{"url": "https://www.monitor.bg:443/bg/a/view/predstavljavashtijat-vss-nedopustimo-e-da-se-prokarvat-politicheski-interesi-v-temida-intervu-161210", "text": "При наличие на влязъл в сила съдебен акт, с който е признато по безспорен начин, че председателят на Върховния съдебен съд е нарушил закона, обстоятелството, че Лозан Панов не е подал декларация за имуществото си пред Сметната палата не може да се приеме като положителен знак това обстоятелство. Изискванията за наличие на всички високи качества по отношение на „тримата големи“ в съдебната власт са налични. Това казва в интервю за \"Монитор\" представляващият ВСС Боян Магдалинчев. За мен равносметката изминалата година е с позитивна оценка. Безспорно трябва да се вземе предвид факта, че настоящият състав на ВСС встъпи в длъжност на 3 октомври 2017г. при една почти приключила бюджетна процедура за бюджет 2018година. Това не ни предостави възможност ние да заложим конкретни цели в тази посока, с оглед потребностите на органите на съдебната власт. Но така или иначе беше поставено началото по изпълнение на някои от нещата. Така например предприехме действия по осигуряване сградния фонд на специализираните органи на съдебната власт –съд и прокуратура. Още през месец декември 2017г. направихме две срещи с премиера, финансовия министър и министъра на регионалното развитие и благоустройството за предоставяне на сграда за тези органи. В резултат на това в края на календарната година беше предоставена в управление на съдебната власт сградата на бившия механотехникум на Стамболийски №82. По-късно предприехме допълнителни действия в тази посока за тези органи, в следствие на което ни беше предоставена за безвъзмездно управление и цялата сграда на ул. Черковна в София,след изваждането от нея на ДКСИ. Предприехме и практически стъпки и за кадровото обезпечаване на специализираните органи на съдебната власт. С няколко решения на Съдийската колегия беше увеличен щата на Специализирания наказателен съд и Апелативния специализиран наказателен съд със съдии и съдебни служители. На следващо място ,в изпълнение на препоръките на МСО за преодоляване на неравномерната натовареност на органите на съдебната власт,и конкретно в Софийския районен съд и Софийския градски съд, по инициатива на Съдийската колегия на ВСС беше извършена законодателна промяна в ГПК относно заповедното производство чрез изменение на правилата за местната подсъдност на исковете на и срещу потребителите по чл. 113 от ГПК и за исковете за обезщетения по Кодекса за застраховането на увредени лица срещу застрахователите по чл. 117 от ГПК. Все в тази посока са обявени и конкурсни процедура по чл. 194, ал. 1 и 2 от ЗСВ за разкриване на съдийски длъжности в най-натоварените съдилища в страната чрез разкриване на съдийски длъжности в тези съдилища и чрез преместване на съдии от по-малко натоварените районни или окръжни съдилища в по-натоварени равни по степен съответно районни или окръжни съдилища. През изминалата година този ВСС приключи и избора за председател на най-големия окръжен съд в страната – Софийски градски съд (СГС) – един дългоочакван и дискусионен конкурс след две проведени процедури за това. Първата беше през февруари 2018 г. а втората през ноември 2018 г. когато Съдийската колегия (СК) на ВСС с убедително мнозинство избра за председател на този съд съдията Алексей Трифонов. Разбира се, така е. Това е правомощие,което законът предоставя на участниците в процедурата..Подадена е жалба пред Върховния административния съд от другия участвал в процедурата кандидат Евгени Георгиев, който не беше избран. По силата на закона, подадената пред съда жалба спира изпълнението на решението на Съдийската колегия. Законът при този случай не допуска предварително изпълнение на решението, освен ако съдът не реши друго. Близо около месец след образуване на производството пред ВАС,един от членовете на СК, г-н Кожяджиков, внесе пред Съдийската колегия искане тя да приеме решение,с което да поиска предварително изпълнение от съда на решението за избора на председател на съда. Съображенията му за това бяха убедителни и мотивирани с продължителната липса на титуляр за ръководител на този най-голям окръжен съд, неговата важност и значимост с оглед споровете,които се разглеждат пред него,както и с това,че трима от петимата заместник-председателите на съда бяха подали молби за освобождаването им от тази длъжност. Колегията възприе тези мотиви на предложителя и ги подкрепи,при което тя прие решение,с което да сезира ВАС за допускане предварителното на решението за избора. Искането на СК беше уважено и съдът допусна предварителното изпълнение на решението. Действията на СК се оказаха съвсем правилни,тъй като част от членовете се опасяваха,че с различни процедурни хватки може да се стигне до отлагане и протакане разрешаването на спора, както и в последствие се оказа. Какъв беше разговорът между представителите на ВСС и на Европейската комисия на срещата през февруари? Говорихме за това, което е направено от ВСС в периода от 5 октомври 2018 г. до 20 февруари 2019 г., когато беше срещата. Отчетохме всички резултати, мисля, че комисията изрази задоволство от това, което е постигнато. На тези срещи ни изслушват и задават конкретни въпроси. Този път се интересуваха за назначаването на председател на СГС. В конкретния случай се интересуваха за решението на Конституционния съд във връзка с обявяването на противоконституционност на разпоредбите на чл. 230, ал. 2 и 3 от ЗСВ и затова имало ли е реакция от страна на ВСС по отношение на това решение на КС. Ние казахме, че решението на КС е такова и ние ще го изпълняваме. По това решение на КС има доста особени мнения от членовете на КС. Не. ... Това е публичен дебат. Критериите трябва да бъдат толкова валидни за главния прокурор, колкото са валидни за председателя на ВКС и на председателя на ВАС. Има регламентация, това са единните критерии за тримата големи, които са заложени в чл. 170 от ЗСВ и са различни от критериите за избор на останалите административни ръководители. Аз специално не виждам потребност от това. Законът за съдебната власт в чл.170, ал.4 и 5 е заложил критериите,на които следва да отговарят кандидатите за председател на ВКС, на ВАС и за главен прокурор. А според мен, и да ги притежават по време и до изтичане на целият им мандат. И това са да имат високи професионални и нравствени качества,,да отговарят на изискванията за стаж по чл. 164, ал.7 ЗСВ (не по-малко от 12 години стаж) ,както и още да притежават способност за придържане и налагане на висок етичен стандарт; висока професионална компетентност;да притежават задълбочени знания в областта на правото,богат практически опит в съответната област на правото,ръководни и административни умения,и изявени аналитични способности;изявена независимост,воля за налагане на законността,решителност при изпълнение на служебните задължения и с принос за утвърждаване на правовата държава,както и да притежават умения за работа с екип,за мотивиране на колеги,за търсене и носене на отговорност. Това са законово-установените стандарти на които следва да отговарят тези трима ръководители в съдебната система, а според мен,а и според разума на закона, да ги притежават всички тези качества до изтичане на целият им мандат. Ако законодателя за в бъдеще приеме други стандарти и и изисквания, това е друг въпрос, но на този етап законът ги разписва по този начин и те са такива,каквито ги е приел. Какви сигнали излъчва фактът, че съдия №1 Лозан Панов е с влязла в сила присъда за неспазване на закона? Нека да сме точни,председателят на ВКС няма никаква присъда. На него му е наложено административно наказание „глоба“ в размер на 1000 лв. за това, че през 2017 г., по силата на чл. 2, ал. 1, т.15 от отменения Закон за публичност на имуществото на лица,заемащи висши държавни и други длъжности, в качеството си на член по право към ВСС, не е подал декларация за имущество и интереси пред Сметната палата, а само пред Инспектората на ВСС. Той в качеството си на председател на ВКС и член по право към ВСС е имал задължението да подаде декларация за своето имущество, доходи и разходи в страната и в чужбина,както пред Инспектората при ВСС,така и пред Сметната палата по цитирания по-горе закон. В случая г-н Панов е подал декларация за имущество и интереси само пред Инспектората,но не и пред Сметната палата,поради което за това му е наложено административно наказание глоба в размер на 1000 лв. Той е оспорил това решение на Сметната палата (която е компетентния орган към онзи момент по чл. 8, ал.1 от ЗПИЛЗВДДД) пред Районен съд София, който е отхвърли неговата жалба. Това решение на СРС е обжалвано с касационна жалба пред Административен съд София-град, който в качеството си на касационна инстанция по спора оставя в сила решението на първоинстанционния съд. При наличието на влязъл в сила съдебен акт следва да се приеме,че с него е признато по безспорен начин,че председателят на ВКС е нарушил ЗПИЛЗВДДД (отм.), поради неподаването на декларация пред Сметната,за което му е наложено административно и наказание в посочения по-горе размер. Според мен, при наличие на влязъл в сила съдебен акт,не може да се приеме като положителен знак това обстоятелство към обществото. Както вече посочих, изискванията за наличие на всички високи качествата по отношение на „тримата големи“ по чл.170 ал.4 и ал. 5 от ЗСВ са валидни, не само при участието в процедурата за избора, но и през целия период на техния мандат. Не мога да гарантирам за такова нещо, но е недопустимо е по какъвто и да е начин магистрат, какъвто и да е той, извършва действия за прокарване на политически интереси. Категорично това спрямо магистратите е недопустимо. Може да има право на собствена позиция, но да прокарва такива интереси или политики е недопустимо. Опитахме са да получим отговор от г-н Панов, след като множество от членовете на съдийската колегия зададоха въпроси към председателя на ВКС по повод неговото изказване на конференцията на МЕДЕЛ в София. Искахме да сподели с нас, тоест с органа в съдебната власт, който е натоварен с функции и правомощия по отношение на съдиите, да сподели с нас това, което е споделил и там. Не сме го поставяли пред разпит, искахме съвсем колегиално като членове на колегията споделяне на тези проблеми. Нищо лошо не виждам в това, но той отказа. Не е бил поставен пред стената на разпита, такова нещо няма. Нали сме членове на един общ орган, който отговаря за съдиите в страната. Според мен повече от коректно е това да го споделиш с органа, на който си член по право. Никой не му забранява да го сподели и на други места, но нека да го сподели и с нас, да ни предложи решение на проблемите или да влезе в дебат с нас - вярно ли е, не е ли вярно. Да видим как да решим проблемите, така или иначе няма кой друг да ги решава, освен този орган. Този въпрос беше дискусионен на тази среща. Ние сме предвидили назначения на специалисти във всички окръжни съдилища за връзки с обществеността.. Представителите на медиите казаха, че не всеки от назначените на тази длъжност би могъл да обясни добре нещата, както магистрата, който е постановил съдебния акт или пък магистрат от съответния орган на съдебната власт, на който му се отдава да комуникира по един разбираем с медиите език. В тази посока ние ще имаме среща с председателите на апелативни и на окръжни съдилища, както и на по-големите районни съдилища. Предвижда се на тези срещи, за да се коментират точно тези неща. Ще насърчим председателите на съдилища да предприемат действия,които да насърчат съдиите постановили съдебния акт да подадат, своевременна информация на медиите. Ще ги поощрим да го правят своевременно. Обществеността иска да му се кажат две думи, но на достъпен и разбираем за тях език. Езикът на съдебната власт е по-специфичен, но това не ни освобождава от задължението да влезем на разбираем език сред обществеността. Извинявам се, но не бих желал в този момент да коментирам този въпрос. ВИЗИТКА: Завършил е „Право“ в Юридическия факултет на СУ „Климент Охридски” Бил е съдия в районните съдилища в Разлог и Гоце Делчев, а впоследствие заместник-председател на Районен съд - гр. Гоце Делчев В периода 1999-2003 г. е бил член на Висшия съдебен съвет От 1997 г. е съдия във Върховния административен съд През 2004 г. става председател на Четвърто отделение във Върховния административен съд През 2012 г. става заместник на председателя на Върховния административен съд и ръководител на втора колегия През 2017 г. е избран за член на ВСС от квотата на съдиите, а впоследствие съветът го избира и за свой представляващ", "date": "2019.04.01", "title": "Представляващият ВСС: Недопустимо е да се прокарват  политически интереси в Темида (ИНТЕРВЮ)"}
{"url": "https://www.monitor.bg:443/bg/a/view/evroto-nosi-poveche-investicii-i-turisti-v-pyrvata-godina-inflacija-temata-161239", "text": "Ако България приеме еврото, у нас ще има повече туристи. Еврозоната ще подпомогне за намаляване на лихвите, а това ще даде сигурност на инвеститорите и ще увеличи чуждестранните инвестиции. Няма причина за скок на инфлация в дългосрочен план. В първата година се очаква ръст в цените, предизвикани от страхове и спекулации, но при сравнение с останалите държави това е безпочвена измислица, показва проучване на „Монитор“. Едни от последните присъединили се са Латвия и Литва, като и при двете страни се отчитат положителни резултати от присъединяването им към еврозоната. Латвия става част от банковия съюз през 2014 г., като според икономистите от централната банка на Латвия спестяванията на страната са около 200 млн. евро. Причина за това са поевтинелите кредити, както и намалелият държавен дълг. Освен това, полза имат и латвийците, които при пътуване в чужда страна, няма нужда да обменят валути – с това се спестяват по 70 млн. евро на година, смята икономистът Мартинс Битанс от централната банка, цитиран от местния сайт lsm.lv. Според него голяма част от латвийците все още страдат от носталгия по своята валута и затова Днес, пет години по-късно, използването на еврото е донесло успех на страната, смята членът на надзорния съвет на тамошното БНБ Мартинс Казакс. Валутата помогнала за по-доброто развитие на икономиката, инвестициите и заетостта. В същото време обаче ефектът й не бил усетен в сектора на здравеопазването или на образованието. В Литва пък имотният пазар претърпява бум, строителството на къщи достига нов връх през третото тримесечие на 2015 г., само месеци след приемането на единната валута. Цените на продуктите обаче скачат с 2.43%, което е по-висок ръст в сравнение с всички прибалтийски държави. Новите цени обаче не са изплашили хората, а напротив – потреблението се разраства, а заплатите се качват с 5%. Търговията на дребно също отбеляза ръст. „Еврото помогна да се покачи самочувствието на фирмите и на потребителите – хората си мислеха, че всичко ще стане по-скъпо, а вместо това те започнаха да печелят повече пари“, коментира бившият главен икономист в банка “Нордеа” Зигимантис Маурикас. По негови думи еврото улеснило търговията, правенето на бизнес и инвестирането. При друг сравнително нов член – Естония, която се присъедини към валутния съюз през 2011 г., притесненията на хората бяха подобни. и по-специално храната, а по-големите оптимисти чакаха ръст на чуждестранните инвестиции. За някои страни обаче тези притеснения не бяха без причина – година след приемането на единната валута Словения отбеляза най-високото ниво на инфлация в еврозоната, макар и през 2015 г. да бе налице дефлация от 0.8%. Цените на продуктите през същата година скочиха със средно 20.2%, показва хармонизираният индекс на потребителските цени. Чаша кафе поскъпва с 48%, бирата също поскъпва - с 42%, а дамските прически се оскъпяват с 29%. За сравнение – през 2006 г., преди присъединяването на Словения към еврозоната, една чаша кафе струвала средно 81 цента, а само 11 години по-късно – 1.20 евро. За средната месечна работна заплата през 2006 г. един словенец можел да си купи 955 чашки кафе, а през 2015 г. - само 844. Лихвите спаднали от 4.23% през 2007 г. до 1.61% в края на 2015 г. В сравнение с 2006 г. през 2015 г. Словения отчита ръст на износа с 41%, но и във вноса с 27%. Туристическите посещения пък също нараснали с 58%. В България икономистите очакват ръст на инвестиции, туристи и нови възможности за правене на бизнес. Преди да приемем еврото, трябва да влезем в банковия съюз, а оттам в ERM II или т.нар. чакалня. Обаче това не е чакалня, а място, на което трябва да се работи много и това може да продължи 3-5 години. Има държави, в които „чакането“ е продължило много по-дълго. Например балтийските държави, които бяха заварени от кризата, престояха в чакалнята дълго време. Между 8-10 години стояха в чакалнята Литва и Латвия, коментира икономистът Румен Гълъбинов. Колко ще е времето , необходимо на България, зависи от това как се представяме с нашите реформи, как ще отговорим на изискванията на Европейската централна банка и Еврогрупата. „Точно в този период трябва в качествено отношение да подобрим икономиката си, тоест да не отговаряме само на количество, но и на качество“, смята Гълъбинов и посочва, че трябва да вдигнем доходите, покупателната способност и стандарта на живот. Ръстът на БВП също да се развива ускорено, за да може да догонваме другите държави, които са членки. Изключително важно е да не изпускаме и възможностите за членство в Шенген, което не е изключена или изчерпана възможност. Шенген дава допълнителни предимства като търговията на транспорта и въобще свободното движение и връзки на България вътре и на общия европейски пазар. Може би в периода 2022-2024/5 може да очакваме реално да станем член на еврозоната, прогнозира икономистът. Най-печеливш ще бъде туризмът, както и търговията, изобщо всичко, свързано с премахването на рисковите премии, смята бившият заместник-министър на финансите Любомир Дацов: „Влизането ни в „клуба на богатите“ ще подпомогне за намаляване на лихвите, а това ще даде сигурност на инвеститорите и ще увеличи чуждестранните инвестиции. Българските инвестиции също ще се повишат, защото еврозоната ще намали рисковите премии и ще спомогнат за подобряване на бизнес средата“. На базата на другите държави, приели еврото преди нас, безпочвена измислица е, че инфлацията ще скочи. „Краткосрочната инфлация се предизвиква от страхове, спекулации, увеличаване на социалното напрежение, то е като тази приказка, че човек като повтаря нещо, то ще се случи“, коментира Дацов. При някои от тях в първия месец след въвеждането на еврото е имало такъв опит да се покачат цените, но до края на същата година този ефект бива погасен и статистиката сочи, че е имало инфлация от 1-1.5%, но е трудно да се определи дали се дължи на ефекта от еврото. Но 1-1.5% не може да бъде наречен инфлация. Решението, за да не се притесняваме от ръст на цените според Гълъбинов, е преди всичко да работим за ръст на доходите, заплатите, социалните, пенсиите. По думите му трябва да се постигне повишена производителност, повече преки местни и чуждестранни инвестиции, с което да влезе и по-високата технология и да се качи нивото на добавената стойност, за да произвеждаме стоки и услуги с по-висока добавена стойност, а оттам да имаме повече износ и по-добра конкурентоспособност и едва тогава по-високи доходи и стандарт на живот. На същото мнение е и бившият министър, по думите му ще има натиск за изравняване на цени и на доходи, но само по себе си То по-скоро е свързано с производителността. В повечето държави, които са въвели еврото, е имало ускоряване на икономическия растеж. Балтийските държави обаче, чието влизане съвпада с кризата от 2008 г., са изпитали кризата в икономиката си и нуждата от преструктуриране на бюджетите си, което се е отразило върху растежа. Дори при такива държави, които са нарицателни за лоши практики, като Италия и Гърция е имало повишаване на производителността и на икономическата активност в държавата.", "date": "2019.04.01", "title": "Еврото носи повече инвестиции и туристи, в първата година инфлация (ТЕМАТА)"}
{"url": "https://www.monitor.bg:443/bg/a/view/trima-zaginaha-i-dete-be-raneno-kraj-pazardjik-161268", "text": "Трима души загинаха, а малко момиченце е било ранено при тежка катастрофа край Пазарджик на автомагистрала“ Тракия“. Зверският пътен инцидент е станал на 89-ия км в 21,40 ч. снощи на километър от разклона за областния град на аутобана недалеч от бензиностанциите на „ШЕЛ“, където върви ремонт в платното за Пловдив на моста над река Елшишка. По първоначални данни водачът на лек автомобил \"Нисан\" със сливенска регистрация е шофирал с несъобразена скорост в ремонтирания участък, загубил е управлението над автомобила, той е преминал през сигналните бализи в насрещното платно, което е в ремонт. В резултат на това автомобилът е паднал от моста в коритото на реката преминаваща от там и се е самозапалил. Към мястото незабавно са насочени екипи на сектор \"Пътна полиция\", аварийно-спасителен екип на РСПБЗН-Пазарджик, две линейки на \"Спешна помощ\", служители на \"Автомагистрали \" АД. По данни от служителите пристигнали първи на местопроизшествието в автомобила са пътували пет човека. Трима от тях са загинали, а мъж и малко момиченце са транспортирани в МБАЛ-Пазарджик с различни травми и наранявания. Пожарът, предизвикан от катастрофата, е овладян от пожарникарите, тъй като наблизо има няколко бензиностанции. Работата по изясняване на случая продължава, предстои да се извърши оглед. Според очевидци в пътния участък, където има ремонт, има ограничения на скоростта, като пътните знаци са поставени на километър от ремонтните дейности. Някои шофьори обаче издуват колите си и почти не намаляват, навлизайки в ремонтираното пътно платно и понякога се създава опасност от инциденти.", "date": "2019.04.01", "title": "Трима загинаха и дете бе ранено край Пазарджик"}
{"url": "https://www.monitor.bg:443/bg/a/view/vnimanie-vnimanie-testvat-sirenite-v-deset-grada-161272", "text": "В 13.00 часа ще бъде задействана сиренната система за ранно предупреждение и оповестяване на населението в градовете София, Бургас, Варна, Кърджали, Монтана, Пазарджик, Плевен, Пловдив, Смолян, Враца и в населените места в 30-километровата зона около АЕЦ „Козлодуй“, съобщиха от МВР. Излъчваните национални сигнали за тревога и край на тревогата ще бъдат съпътствани и от гласова информация. В тревогата ще участват и интегрираните към националната система локални системи за оповестяване, изградени в обекти, чиято дейност създава опасност от възникване на бедствия. Припомняме, че системата се тества два пъти годишно, в първия работен ден на месец април и на месец октомври в изпълнение на Наредбата за условията и реда за функциониране на Националната система за ранно предупреждение и оповестяването на органите на изпълнителната власт и населението при бедствия и за оповестяване при въздушна опасност. Целта е проверка на техническото състояние на изградената сиренна система, повишаване уменията за задействане на системата и излъчване на информация на живо, а също и обучение на населението за разпознаване на сигналите.", "date": "2019.04.01", "title": "Внимание, внимание! Тестват сирените в десет града"}
{"url": "https://www.monitor.bg:443/bg/a/view/ot-1-april-kasovata-belejka-s-qr-kod-161274", "text": "Касова бележки с QR код трябва да издават от днес - 1 април, всички търговци, регистрирани по ДДС с изключение на тези, които използват софтуер за управление на продажбите, припомнят от Националната агенция за приходите. Издаваните фискални бонове могат да бъдат сканирани чрез мобилно приложение, което веднага ще покаже дали покупката е отчетена при данъчните. Ако не е отчетена, има възможност за сигнал до НАП. Юридическите лица без регистрация ще трябва да ги въведат до края на месец юни. А търговците, които използват софтуер за продажби - до края на септември. От НАП започват проверки за спазването на правилата. Нарушителите са заплашени от запечатване на търговски обекти и глоби до 10 000 лева. От 1 април 2019 г. касовите бележки, които получаваме за заредено гориво на бензиностанциите, също ще са с промени, стават по-подробни. Целта е крайният потребител да бъде информиран за това каква част от платената от него сума за закупените течни горива представлява косвени данъци, както и каква е продажната стойност на горивата и стойността на тяхното придобиване от търговеца. Съгласно новите изисквания при продажба/зареждане на течни горива във фискалния бон, издаван на бензиностанциите, ще трябва да е отпечатана на отделни редове по вид гориво и информация за: - размер на ДДС за продаденото/зареденото гориво; - размер на акциза за продаденото/зареденото гориво; - продажна цена на горивото без акциз и без данък върху добавената стойност (нето стойност); - покупна цена на горивото без акциз и без ДДС (покупна стойност). От НАП обръщат внимание, че разликата между крайната продажна цена и покупната му цена не трябва да се възприема като печалба за търговеца, тъй като в този марж се включват и други разходи на съответната бензиностанция за продажбата на горивото – заплати, обучения, сервиз и др. От Приходната агенция допълват още, че доработването на фискалните системи на бензиностанциите съгласно последните изисквания в Наредба Н-18 няма да изискват допълнително изпитване, тестване и одобрение от Българския институт по метрология.", "date": "2019.04.01", "title": "От 1 април касовата бележка с QR код  "}
{"url": "https://www.monitor.bg:443/bg/a/view/samo-2-1-bednite-bylgari-bavjat-naem-ili-ipotechna-vnoska-161254", "text": "Само 2,1% от бедните българите са имали забавени плащания по ипотечен кредит или наем, сочат данни от четвъртия доклад на фондация „Абе Пиер“ и Европейската федерация на националните асоциации, работещи с бездомници (FEANTSA), цитирани от френския вестник Le Figaro и Investor.bg. За десет години до 2017 г. българите с ниски доходи, изоставащи с изплащането на ипотечен кредит или наем, са намалели с 41,9%, става ясно от данните. За същия период 21,3% от бедните гърци са имали забавени плащания по ипотечен кредит или наем, а същото важи и за 13,5% от общото население на южната ни съседка. Между 2007 и 2017 г. делът им е нараснал съответно с 66,4% и 82,4% По този показател страната е на първо място в ЕС. След нея се нарежда Франция - 16,8% от бедните французи и 5,3% от общото население на страната бавят плащанията си по ипотечен кредит или наем. Следва Ирландия с 11,8% от бедното население и 6,7% от общото население. Великобритания е на шесто място в класацията, Испания е седма, а Холандия е осма. Средното равнище на хората с ниски доходи в ЕС, които са имали забавени плащания по ипотечен кредит или наем през 2017 г., е било 8,4%. Що се отнася до дела от общото население на съюза, той е на ниво от 3,3% и намалява през разглеждания 10-годишен период.", "date": "2019.04.01", "title": "Само 2,1% от бедните българи бавят наем или ипотечна вноска"}
{"url": "https://www.monitor.bg:443/bg/a/view/izchezna-kartina-na-leonardo-161266", "text": "Служителите на филиала на френския музей Лувър в столицата на Обединените арабски емирства Абу-Даби не знаят къде се намира картината на Леонардо да Винчи \"Спасителят на света\" (Salvator Mundi), съобщиха световните медии. Преди това филиалът на музея представяше картината за неопределен срок, пише вестник New York Times. По-рано бе съобщено, че картината след продажба на аукцион за $450 млн. стана най-скъпото произведение на изкуството в историята. Както пише изданието, през септември 2018 г. филиалът на Лувъра в Абу Даби отмени планираната експозиция на картината \"без обясними причини\". При това департамнетът по култура и туризъм на Абу Даби отказа да отговаря на въпроси, подчертава изданието, а сътрудниците на музейния филиал в конфиденциален разговор съобщават, че \"нямат информация за местонахождението на платното\". Както съобщи изданието пред осведомен източник, парижкият Лувър също \"не може да определи местонахождението на \"Спасителят на света\". Официалните лица във Франция се надяват, че картината ще бъде намерена и планират да я включат в изложба, организирана за 500-та годишнина от смъртта на Леонардо да Винчи. Картината \"Спасителят на света\" на Леонардо да Винчи дълго време се смяташе за загубена. През 2017 г. тя бе продадена на частен колекционер за $450 млн. (включително и комисионните за търга), стана най-скъпото произведение на изкуството в историята. Според американското издание картината бе придобита от саудитския принц Бадр бен Абдула бен Мухаммед бен Фархан Ал Сауд. Властите в Абу Даби не разкриват как е получена картината. Откритият през 2017 г. \"Лувр Абу-Даби\" е единственият в света музей извън Франция, който има разрешението да използва оригиналната марка на Лувъра.", "date": "2019.04.01", "title": "Изчезна картина на Леонардо"}
