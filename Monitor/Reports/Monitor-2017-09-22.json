{"url": "http://www.monitor.bg/a/view/73328-2000-%D0%BC%D0%B0%D0%B9%D0%BA%D0%B8-%D1%81%D0%B5-%D0%B2%D1%8A%D1%80%D0%BD%D0%B0%D0%BB%D0%B8-%D0%BF%D1%80%D0%B5%D0%B4%D1%81%D1%80%D0%BE%D1%87%D0%BD%D0%BE-%D0%B2-%D0%BE%D1%84%D0%B8%D1%81%D0%B0-%D1%81%D1%80%D0%B5%D1%89%D1%83-%D0%B1%D0%BE%D0%BD%D1%83%D1%81/", "text": "\n                    Над 2000 жени се върнали предсрочно на работното си място срещу бонус от държавата. Това показват данни на Министерството на труда и социалната политика за ефективността на новата мярка, която цели да насърчи жените да се завърнат по-бързо в офиса. От юли жените, които прекъснат отпуска си по майчинство преди детето да е навършило година, получават бонус в размер на 50% от обезщетението за отглеждане на дете. Досега жените, които се връщаха в офиса, преди изтичане на отпуска им по майчинство, губеха правото си на обезщетение. От юли обаче майките могат да се върнат на работното си място 4 месеца след раждането и така в оставащите 6 месеца на практика жените ще получават почти заплата и половината. От опция могат да се възползват само жените, чиито деца не са настанени в детски заведения. „Имаме намерение да развиваме тази политика на стимулираме на връщане на работа и да избегнем деквалификацията, която се получава вследствие използването на всички видове регламентирани отпуски за бременност, раждане и отглеждане на дете“, заяви министърът на труда и социалната политика Бисер Петков. Той припомни, че от октомври минималната пенсия ще се увеличи от 180 лв. на 200 лв. „С увеличаване правителството прави решителна крачка към намаляване на бедността“, заяви Петков. По думите му девет социални заведения, в които при проверки на социалното министерство е било установено, че условията на живот са най-лоши, ще бъдат затворени, а обитателите им ще бъдат изведени в защитени жилища.\n\n\n                    ", "date": "2017.09.22", "title": "2000 майки се върнали  предсрочно в офиса срещу бонус "}
{"url": "http://www.monitor.bg/a/view/43011-%D0%93%D0%BB%D0%B0%D0%B4-%D0%B7%D0%B0-%D0%B3%D1%80%D0%BE%D0%B7%D0%B4%D0%B5-%D0%B2-%D0%A1%D0%B0%D0%BD%D0%B4%D0%B0%D0%BD%D1%81%D0%BA%D0%BE-%D0%B8-%D0%9F%D0%B5%D1%82%D1%80%D0%B8%D1%87%D0%BA%D0%BE/", "text": "\n                    Заявки от стотици купувачи на грозде за лични нужди засипват тези дни старите лозари от Сандански, Катунци, Струмяни, Кресна и Петрич. Купувачи от София, Пловдив, Благоевград, че даже и от Ботевград и Плевен си уговарят по телефона срещи с лозарите и идват да пълнят бидоните си с коли и микробуси направо от лозовите масиви. „Такъв глад за грозде не помня от много години. Телефонът ми прегря, не спира да звъни. Обаждат се чак от София и Плевен, от Благоевград, Кюстендил и Гоце Делчев. Но имам редовни клиенти, първо за тях ще осигуря грозде, ако остане, ще продавам и на други”, каза старият лозар Йордан Халачев от санданското село Катунци.\nЗаради наплива от купувачи цената на гроздето скочи нагоре в сравнение с миналата година. Лани сортовете „Мерло” и „Каберне” се продаваха по 80 стотинки за килограм, а от сорта „Широка мелнишка лоза” – по 60 стотинки за килограм. Сега вече „Каберне“ и „Мерло“ вървят по левче, а „Широка мелнишка“ се изкупува по 80 стотинки за килограм.\n„Има ли пазар на стоката поминъка лозарство ще бъде съхранен. През последните години много млади хора започнаха да възстановяват и подмладяват лозята на бащи и деди, заради добрите изкупни цени в последните две години“, твърдят лозари от Сандански. Те, обаче  предупреждават да се внимава, когато се купува грозде от прекупвачи. Защото не са изключени опити за измама на клиентите: „Често търговците предлагат грозде от „Широка мелнишка лоза”, което представят като „Мерло”. По този начин го продават по-скъпо. Трудно е за обикновените купувачи да открият разликата между двата сорта и те плащат повече за грозде, което е по-евтино”, обясняват лозарите.\n\n\n                    ", "date": "2017.09.22", "title": "Глад за грозде в Санданско и Петричко"}
{"url": "http://www.monitor.bg/a/view/58552-%D0%9A%D0%B8%D0%BB%D0%BE%D0%BC%D0%B5%D1%82%D1%80%D0%B8%D1%87%D0%BD%D0%B0-%D1%82%D0%B0%D0%BF%D0%B0-%D0%BD%D0%B0-%D0%BC%D0%B0%D0%B3%D0%B8%D1%81%D1%82%D1%80%D0%B0%D0%BB%D0%B0-%D0%A5%D0%B5%D0%BC%D1%83%D1%81/", "text": "\n                    Няколко километра тапа задръства движението по магистрала \"Хемус\". Тя се е образувала между тунелите \"Ечемишка\" и \"Витиня\", а причината са ремонтите на второто съоръжение и увеличения трафик заради трите почивни дни от днес до неделя. За задръстването алармираха читатели на Агенция \"Монитор\".Интензивен е и трафикът в посока ГКПП \"Кулата\". Над 3 км е опашката от изхода на Благоевград в посока граничния пункт, като автомобилите се движат в две колони, съобщи\"Фокус\".Трафикът на автомобили в София е интензивен, най-натоварено е движението по бул. „Цариградско шосе“, съобщи междувременно комисар Тенчо Тенев - началник на отдел „Пътна полиция“ към Столична дирекция на вътрешните работи. „С оглед на това, че днес централната част на столицата е затворена, трафикът по страничните пътища е по-интензивен. А и това са последните почивни дни с хубаво време и най-вероятно хората масово ще пътуват извън столицата“, обясни комисар Тенев. \n\n\n                    ", "date": "2017.09.22", "title": "Километрична тапа на магистрала \"Хемус\" (ОБНОВЕНА)"}
{"url": "http://www.monitor.bg/a/view/16536-%D0%91%D0%BE%D1%80%D0%B8%D1%81%D0%BE%D0%B2-%D0%B7%D0%B0-%D0%94%D0%B5%D0%BD%D1%8F-%D0%BD%D0%B0-%D0%BD%D0%B5%D0%B7%D0%B0%D0%B2%D0%B8%D1%81%D0%B8%D0%BC%D0%BE%D1%81%D1%82%D1%82%D0%B0-%D0%94%D0%B0-%D0%B1%D1%8A%D0%B4%D0%B5%D0%BC-%D0%BE%D1%89%D0%B5-%D0%BF%D0%BE%D0%BE%D1%82%D0%B3%D0%BE%D0%B2%D0%BE%D1%80%D0%BD%D0%B8-%D0%B7%D0%B0-%D0%B1%D1%8A%D0%B4%D0%B5%D1%89%D0%B5%D1%82%D0%BE/", "text": "\n                    \"Да бъдем още по-отговорни за съдбата на следващите поколения\". Това послание отправи премиерът Бойко Борисов на днешния Ден на независимостта.\n\n\n\nС дълбоко уважение към българската държавност честитя на всички празника на Независимостта.\n\nБългария е минала през много трудни моменти в историята си, но силният дух и волята на народа винаги са побеждавали неблагоприятните събития и са давали тласък за развитието ни. С тази енергия и желанието да просперираме нашите прадеди са се преборили за провъзгласяването на независимостта на България и за превръщането й в равноправна на другите държави. Благодарение на техните усилия се издига международният авторитет на страната ни. В този ден, чертаещ от 109 години развитието на страната ни, нека изразим своята почит и признателност към всички, които са отстоявали правото на българския народ и държава на самостоятелен избор и са работели за техния културен и икономически напредък, за преуспяването им.\n\nДнес ние продължаваме да градим историята като наследяваме великите дела на тези българи и именно затова трябва да бъдем още по-отговорни за съдбата на следващите поколения. Като независима държава, част от голямото европейско семейство, България е на прага да стане за първи път в нашата история председател на най-силния икономически съюз в света. Всичко това е плод на усилията и работата на много българи през годините. Нека не ги забравяме и да продължим достойно делото им.\n\n \n\nЧестит ден на Независимостта!\n                    ", "date": "2017.09.22", "title": "Борисов за Деня на независимостта: Да бъдем още по-отговорни за бъдещето"}
{"url": "http://www.monitor.bg/a/view/69621-%D0%9A%D0%BB%D0%B8%D0%BD%D1%82%D1%8A%D0%BD-%D0%BE%D0%B1%D0%B5%D1%89%D0%B0-%D0%BD%D0%B0-%D0%A0%D0%B0%D0%B4%D0%B5%D0%B2-%D0%B4%D0%B0-%D0%BB%D0%BE%D0%B1%D0%B8%D1%80%D0%B0-%D0%BF%D1%80%D0%B5%D0%B4-us-%D0%B1%D0%B8%D0%B7%D0%BD%D0%B5%D1%81%D0%B0-%D0%B7%D0%B0-%D0%91%D1%8A%D0%BB%D0%B3%D0%B0%D1%80%D0%B8%D1%8F/", "text": "\n                    „Имаме подкрепата на президента Клинтън за по-голямо присъствие на темата България сред американския бизнес и общество“. Това заяви държавният глава Румен Радев, след като проведе среща в Ню Йорк с президента на САЩ (1993-2001 г.) Бил Клинтън. Той подчерта, че съществува разлика между изключително доброто ниво на двустранното политическо сътрудничество и недостатъчното присъствие на американския бизнес у нас. „България може да привлече много повече инвеститори от САЩ, но за да стане това е необходимо да си свършим домашното – борбата с корупцията трябва да се води наистина безкомпромисно“, категоричен бе Радев.\n\nПо време на разговорите той поканил Бил Клинтън отново да посети страната ни и да изнесе лекция пред български студенти.\n                    ", "date": "2017.09.22", "title": "Клинтън обеща на Радев да лобира пред US бизнеса за България"}
{"url": "http://www.monitor.bg/a/view/76688-%D0%A6%D0%B0%D1%80-%D0%A4%D0%B5%D1%80%D0%B4%D0%B8%D0%BD%D0%B0%D0%BD%D0%B4-%D0%BF%D1%80%D0%BE%D1%87%D0%B5%D1%82%D0%B5-%D0%B2-%D0%9F%D0%BB%D0%BE%D0%B2%D0%B4%D0%B8%D0%B2-%D0%BC%D0%B0%D0%BD%D0%B8%D1%84%D0%B5%D1%81%D1%82%D0%B0-%D0%B7%D0%B0-%D0%BD%D0%B5%D0%B7%D0%B0%D0%B2%D0%B8%D1%81%D0%B8%D0%BC%D0%B0-%D0%91%D1%8A%D0%BB%D0%B3%D0%B0%D1%80%D0%B8%D1%8F/", "text": "\n                    С тържествени залпове войниците от 9-и Пехотен пловдивски полк на нейно величество княгиня Клементина отбелязаха обявяването на независима България. За да прочете манифеста, специално от Велико Търново в Пловдив бе пристигнал цар Фердинанд. Негово величество бе посрещнат тържествено в Пловдив от кмета на града д-р Иван Кесяков.На събитията отпреди 109 години, пресъздадени от доброволците от комитет „Родолюбие”, се насладиха десетки пловдивчани и туристи в центъра на Пловдив. Всички те проследиха с огромен интерес пристигането на цар Фердинанд, в ролята на който се бе превъплатил инж. Сава Куфаров от Пловдив.„30 човека участват във възстановката за 22-ри септември, която правим за първи път”, обясни Куфаров. Той пристигна в центъра на Пловдив в карета, теглена от конете на пловдивчанина Левон.„Всяка година с конете си участвам във възстановката за 6 септември. Сега за празника на независимостта на България, ни е за първи път, но вярвам, че кончетата отново ще се справят”, се пошегува Левон, който пожела специално да бъде сниман с каретата си. И минути по-късно каретата откара царя до специално построената тържествена арка на уж входа на Пловдив, където Негово величество бе посрещнат от д-р Кесяков, в ролята на който бе влязъл главният библиотекар в НБ „Иван Вазов” Петко Георгиев.На 22 Септември1908 година, използвайки създалата се благоприятна международна обстановка и ефекта от младотурската революция, Княз Фердинанд обявява България за независима държава от \"Великата порта\" и се провъзгласява за Цар на всички българи. Ден след като обявява Независимостта, цар Фердинанд идва да отбележи събитието и в Пловдив.След края на възстановката участниците и публиката заедно извървяха пътя до „Колоната на Независимостта“, в градинката на площад „22 септември“, където поднесоха венци и цветя.\n\n\n                    ", "date": "2017.09.22", "title": "Цар Фердинанд прочете в Пловдив манифеста за независима България (СНИМКИ, ВИДЕО)"}
{"url": "http://www.monitor.bg/a/view/36657-%D0%9D%D0%B0-%D0%BF%D1%8A%D0%BF%D0%B0-%D0%BD%D0%B0-%D0%9F%D0%BB%D0%BE%D0%B2%D0%B4%D0%B8%D0%B2-%D0%9F%D1%80%D0%BE%D0%B4%D0%B0%D0%B2%D0%B0%D1%82-%D1%87%D0%B0%D1%88%D0%B8-%D1%81-%D0%BB%D0%B8%D0%BA%D0%B0-%D0%BD%D0%B0-%D0%A5%D0%B8%D1%82%D0%BB%D0%B5%D1%80-%D0%A1%D1%82%D0%B0%D0%BB%D0%B8%D0%BD-%D0%B8-%D0%9B%D0%B5%D0%BD%D0%B8%D0%BD/", "text": "\n                    Лицата на вече починали диктатори и съвременни световни политици се оказаха един до друг на пъпа на Пловдив. Само срещу 5 лева всеки може да си купи чаша и да пие от лика на Хитлер, Сталин или Ленин, а ако е почитател на социализма, може да си купи чаша с Тодор Живков. „Евтино ги давам, само за 5 лева на  чаша. Най-много вървят чашите с Бай Тошо”, признава търговецът, опънал сергията на метри от Военния клуб, където в тържествения 22-ри септември от комитет „Родолюбие” направиха възстановка на събитията отпреди 109 години. И именно чашите със снимка на Тодор Живков бяха най-малко три вида. По една от тях бай Тошо държи реч, на друга е обрамчен от стария герб на Народната република, а на третия вид се прегръща с Фидел Кастро.Освен чашите с Хитлер, Сталин, Ленин и Тодор Живков, единственият съвременен политик, представен сред чашите на сергията, бе руският президент Владимир Путин. „И неговите чаши много се търсят. Понякога направо си купуват комплект – по една чаша с всеки политик. Да си ги имат вкъщи”, се смеят търговците. А ако някой купувач не иска чаша, то може да си занесе ликовете на умрелите диктатори на магнитче вкъщи. Магнитите се търгуваха за 2 лева бройката и край тях се спираха повече купувачи.Край Ленин и Тодор Живков на магнитите бяха и ликовете на Васил Левски и Христо Ботев. Точно над лика на автора на „Моята молитва” се мъдреха цяла серия магнити с лика на Хитлер. „Магнитчета са, има и туристически, които са с картинки от най-красивите места на Пловдив. Нищо лошо няма в това”, се смееха туристи.\n\n\n                    ", "date": "2017.09.22", "title": "На пъпа на Пловдив:  Продават чаши с лика на Хитлер, Сталин и Ленин"}
{"url": "http://www.monitor.bg/a/view/77756-%D0%94%D1%8A%D0%B6%D0%B4-%D0%B8-%D0%B2%D1%8F%D1%82%D1%8A%D1%80-%D0%B4%D0%BD%D0%B5%D1%81/", "text": "\n                    С облаци и дъжд ще посрещнем астрономическата есен, която настъпва в 23:01 днес. Облачността над страната ще е променлива, често значителна. На места, главно в Западна и Централна България, ще превали дъжд, съобщи за  „Фокус“ дежурният синоптик от Националния институт по метеорология и хидрология  Христо Христов.Ще духа умерен, временно и силен запад-северозападен вятър. Ще бъде хладно, с максимални температури предимно между 18° и 23°, в София около 18°.Атмосферното налягане е малко по-ниско от средното за месеца и през деня ще се задържи почти без промяна.\nНад Черноморието ще има променлива облачност. Ще духа умерен до силен вятър от запад-северозапад. Максималните температури ще бъдат 22°-24°, близки до температурата на морската вода. Вълнението на морето ще бъде около 2 бала.\nВ планините ще има променлива, често значителна облачност на отделни места ще превали дъжд, над 1800 метра сняг. Вятърът ще е силен от запад-северозапад. Максималната температура на височина 1200 метра ще е около 10°, на 2000 метра – около 2°.\n                    ", "date": "2017.09.22", "title": "Посрещаме есента с дъжд "}
{"url": "http://www.monitor.bg/a/view/11682-%D0%9D%D0%B0%D1%88%D0%B5%D0%BD%D1%86%D0%B8%D1%82%D0%B5-%D1%81-%D0%BF%D0%B0%D1%80%D0%B8-%D0%BF%D1%80%D0%B5%D0%B4%D0%BF%D0%BE%D1%87%D0%B8%D1%82%D0%B0%D1%82-%D0%92%D0%B8%D0%B5%D0%BD%D0%B0-%D0%B8-%D0%9B%D0%BE%D0%BD%D0%B4%D0%BE%D0%BD-%D0%B7%D0%B0-%D0%BB%D1%83%D0%BA%D1%81-%D0%B8%D0%BC%D0%BE%D1%82/", "text": "В София скъпи апартаменти най-често се купуват от големите арендатори на земя\n                    Най-предпочитани за инвестиция в луксозни жилища в чужбина от богатите българи са Лондон и Виена. Това сочи анализ на пазара на една от големите агенции, специализирана във високия сегмент.Други търсени дестинации за покупка или наемане на луксозен имот в чужбина от нашенци са Париж, Рим, Барселона и Мадрид, като най-често това се прави, когато децата на родните богаташи отиват да учат там. Българитекато това се прави и за инвестиция. В чужбина не се класираме в най-високия ценови сегмент. Най-скъпите цени на сделки на българи са били в Лондон и Виена за по около 700 хил. евро. Сделките с родните паралии по Халкидики, в съседна Гърция са основно за къщи, като са постигани и цени от 600 хил. евро. Предпочитан е средният ръкав - Ситония, където е по-спокойно.Чужденците основно купуват апартаменти у нас за инвестиция в рамките на 200-300 хил. евро, с три спални в райони, където лесно биха ги давали под наем и където да ги продадат лесно, ако им се наложи. „Те все още не се ориентират към най-високия сегмент, но в нова завършена сграда купуват 2 или 3 апартамента. Повечето клиенти на скъпи имоти у нас са от арабските стари, Индия и Пакистан“, каза за „Монитор“ Весела Илиева от Unique Estate.По думите й в момента в София най-често купуват скъпи жилища и къщи големите арендатори на земеделска земя, производители на месо, собствениците на магазини, имащите частен бизнес в енергетиката.„От началото на годината в столицатаа едновременно с това отново има търсене на имоти над 600 хил. евро. Най-скъпият апартамент е продаден за 800 хил. евро. Интересът за къщи е основно в кварталите по северните склонове на Витоша. Изискването на клиентите им е да имат двор с площ от 2-3 хил. кв. м“, уточни тя и допълни, че се връща и интересът към стойностните имоти, включително и паметници на културата в центъра на София.Анализите на агенцията сочат още, че хората с по-високи заплати купуват къщи, но в затворените комплекси в полите на Витоша. Най-големите купувачи на апартаменти „на зелено“ пък са младите клиенти на възраст до 35-38 години, които са склонни да рискуват и за да хванат добрата цена плащат още дори преди да започне изграждането на кооперацията. Според Илиева клиентът на лукс имоти трудно може да бъде типизиран, нозащото могат да си позволят да избират и да чакат.От началото на годината срокът от излизането на даден луксозен имот на пазара до намирането на купувач вече е един месец, а разликата между офертна и реална цена почти се стопи. При преговори отстъпката достига най-много до 5%.Центърът на София продължава да е основната дестинация на решилите да придобият луксозен имот. Част от купувачите реновират апартаментите и ги отдават под наем, а друга след ремонта решават да ги продадат и да реализират печалба.\n\n\n                    ", "date": "2017.09.22", "title": "Богатите българи предпочитат Виена и Лондон за лукс имот"}
{"url": "http://www.monitor.bg/a/view/52804-%D0%94%D0%BD%D0%B5%D1%81-%D0%B4%D0%BE-1400-%D1%87%D0%B0%D1%81%D0%B0-%D0%BF%D1%80%D0%B5%D0%B7-%D0%92%D0%BB%D0%B0%D0%B4%D0%B0%D1%8F-%D1%89%D0%B5-%D0%B8%D0%BC%D0%B0-%D0%B4%D0%B2%D0%B5-%D0%BB%D0%B5%D0%BD%D1%82%D0%B8-%D0%B7%D0%B0-%D0%B8%D0%B7%D0%BB%D0%B8%D0%B7%D0%B0%D1%89%D0%B8%D1%82%D0%B5-%D0%BE%D1%82-%D0%A1%D0%BE%D1%84%D0%B8%D1%8F/", "text": "В неделя спират движението на тировете по аутобаните и най-натоварените пътища\n                    За улеснение на трафика през Владая и повишаване на пътната безопасност днес между 08:00 и 14:00 ч. ще има две ленти за излизащите от София на път I-1 (Е-79). Временната организация е от км 278+910 до 282+038 и от пътен възел „Даскалово“ до кръстовище „Драгичево“ от км 285+660 (кръстовището за Рударци) до км 286+847 (бензиностанция „Петрол“).\n\nНа 24 септември (неделя) от 10:00 до 20:00 часа в същия участък ще има две ленти към София. По този начин пристигащите в столицата шофьори ще могат да пътуват по-удобно и безопасно. Алтернативен маршрут на първокласния път през Владая е АМ „Люлин“.\n\nНа 24 септември от 14:00 до 20:00 часа ще бъде ограничено движението на камионите над 12 тона по автомагистралите и най-натоваренитe пътища. Целта е повишаване на безопасността, увеличаване на пропускателната способност на инфраструктурата и спокойно пътуване на шофьорите в края на трите почивни дни около Деня на Независимостта на България.\n\nОграничено ще е преминаването на камионите над 12 тона по следните участъци от републиканската мрежа:\n\n•         автомагистралите;\n\n•         път I-1 с. Ребърково - Ботевград, като движението се пренасочва по път II-16 Ребърково - Своге - София;\n\n•         път I-1 - етапна връзка на лот 2 на АМ „Струма“ при Благоевград - ГКПП „Кулата“;\n\n•         път I-4 п. в. „Коритна“ - Велико Търново - Шумен;\n\n•         път I-5 Русе - Велико Търново;\n\n•         път I-8 ГКПП „Калотина“ – София;\n\n•         път I-9 Варна - Бургас;\n\n•         път II-18 Околовръстен път на град София;\n\n•         път II-99 Бургас - Царево.\n\nЗабраната не важи за МПС, превозващи бързоразвалящи се хранителни продукти и товари на температурен режим, живи животни и опасни товари (ADR).\n\nВъв връзка с очаквания интензивен трафик по основните пътни направления Агенция „Пътна инфраструктура“ апелира шофьорите да карат разумно, да спазват правилата за движение, да не предприемат резки маневри и да не използват аварийните ленти по автомагистралните участъци за по-бързо придвижване. Рисковото и емоционално шофиране не гарантира по-бързо и кратко пътуване, но застрашава живота и здравето на всички останали, които спазват правилата.\n\nВсички граждани и транспортни фирми могат да получават информация за актуалната пътна обстановка от безплатното мобилно приложение LIMA, интернет страницата на АПИ – www.api.bg, lima.api.bg и по всяко време от денонощието на тел. 0700 130 20 в АПИ. В агенцията целогодишно при 24-часов режим работи Ситуационен център, който събира и обобщава данните за състоянието на републиканските пътища.\n\nКарта с временната организация на движението по участъците от републиканската пътна мрежа в празничните дни през 2017 г. в приложения линк - http://www.api.bg/index.php/bg/karti/vremenna-organizaciya-na-dvizhenieto-po-uchastci-ot-republikanskata-ptna-mrezha-za-oficialni-praznici-i-pochivni-dni-za-2017-g/\n                    ", "date": "2017.09.22", "title": "Две ленти за излизащите от София през Владая "}
{"url": "http://www.monitor.bg/a/view/20694-%D0%9F%D1%80%D0%BE%D1%84-%D0%B4%D1%80-%D0%98%D1%81%D0%BA%D1%80%D0%B0-%D0%91%D0%B0%D0%B5%D0%B2%D0%B0-%D0%B8%D1%81%D1%82%D0%BE%D1%80%D0%B8%D0%BA-22-%D1%81%D0%B5%D0%BF%D1%82%D0%B5%D0%BC%D0%B2%D1%80%D0%B8-%D0%B5-%D0%BF%D1%80%D0%B8%D0%BC%D0%B5%D1%80-%D0%B7%D0%B0-%D0%B4%D0%B8%D0%BF%D0%BB%D0%BE%D0%BC%D0%B0%D1%86%D0%B8%D1%8F%D1%82%D0%B0-%D0%BE%D1%82-%D0%BA%D0%BE%D1%8F%D1%82%D0%BE-%D0%B4%D0%BD%D0%B5%D1%81-%D0%B8%D0%BC%D0%B0%D0%BC%D0%B5-%D0%BD%D1%83%D0%B6%D0%B4%D0%B0/", "text": "След обявяването на Независимостта България вече е пълноправен субект в международните отношения * Всяко време търси в миналото отговор на въпросите, пред които е изправено \n                      - Да, съгласна съм. Обявяването на Независимостта на 22 септември 1908 г. е важен акт, за да получи държавата ни равноправно място в международните отношения, но не променя нищо във вътрешнополитическия живот, а и в самочувствието на българите. За тях голямото събитие е Освобождението, а второто по важност – Съединението на Княжество България с Източна Румелия на 6 септември 1885 г. Много по-голямо и трайно значение би имало осъществяването на другата голяма цел – освобождението на Македония, което би завършило целостта на държавата. Не казвам, че тази цел е била реалистична, а че е изключително важна за повечето българи от онова време. За нея много от тях са готови да се борят с оръжие в ръка – примерът на Пейо Яворов е достатъчно показателен, за да не изброявам други. Докато обявяването на Независимостта е по-скоро рутинно действие. - Не, не бих казала. България се появява на световната карта през 1878 г. в резултат на Руско-турската война от 1877 - 1878 г. Но като държава, създадена след война, водена от Великите сили, българската територия и статут зависят не от волята на българите, не дори само от волята на победителите във войната, а от нещо доста по-различно – баланса на силите в Европа. Става дума за това, че след краха на Наполеон на Виенския конгрес от 1814 - 1815 г. Великите сили установяват нов европейски ред, изграден върху баланса на силите помежду си. Промяната в това статукво се смята за опасна за европейския ред и дава право на Великите сили да реагират. Балансът на силите може и да се променя, както става например след Кримската война, но само по волята на Великите сили. Точно заради този европейски ред определянето на границите на освободена България не е оставено на победителката Русия, а е свикан Берлинският конгрес, в който участват всички Велики сили. Те решават как след появата на България да бъде запазен балансът на силите. Берлинският конгрес прави България, или по-точно българското княжество видимо в цяла Европа. А в Европа продължават внимателно да следят ставащото в българските земи и реагират на всяка промяна - най-ясно се вижда това при Съединението от 6 септември 1885 г. Горните думи в никакъв случай не целят да намалят значението на Независимостта. За нас тя е изключително важна, тъй като след нея България се превръща в пълноправен субект в международните отношения, сиреч може да взема самостоятелни решения за външната си политика, да участва в международния живот, да сключва съюзи и т.н. Самочувствието на българските политици вече е друго, а и българите могат да се чувстват равни с останалите европейци. - Най-голямата отлика на обявяването на Независимостта от предшестващите важни дати от първите десетилетия на модерна България е в начина, по който е направено. В случая с Независимостта българският княз и българската дипломация се подготвят добре предварително за акта. Затова и утвърждаването на българската Независимост става безконфликтно, чрез преговори. Не се налага да се прибягва до оръжието, както е при Освобождението и Съединението. - Несъмнено. Поуките от миналото са основната функция на историята, най вече на националната. Тя е формулирана още в античността (Historia magistra vitae). Неслучайно историята има и муза – Клио. Причината е, че историята трябва да въздейства върху хората, както го правят изкуствата. Съвсем накратко: поуката от Независимостта е в необходимостта важните за държавата актове във външната политика да се подготвят добре, да се съобразяват с водещите тенденции в международните отношения и да се търсят силни съюзници. Само при такива условия България може да е сигурна в успеха на своите инициативи. - Ролята на княз Фердинанд, който става цар, е много голяма. Именно той осигурява възможността българският акт да бъде координиран с велика сила като Австро-Унгария. Това е една от неговите заслуги в българската история. Обявяването на Независимостта несъмнено е очаквано. Това е нормалният ход на една нова християнска държава на Балканите. Ние следваме пътя, по който са минали Сърбия и Гърция преди нас. Българското княжество съществува във формална зависимост от Османската империя в продължение на три десетилетия и за всички изглежда нормално то да премине към следващата стъпка – независимостта. Затова този акт не предизвиква големи сътресения, никой не иска отказ от независимостта, а преговорите се водят по финансови въпроси. - Ще започна от края – няма как бързо да се забрави злото, което цар Фердинанд донася на България. В неговата сметка влизат двете национални катастрофи, сложили край на възходящото развитие на българската държава, образно казано, те „пречупват нейния гръбнак”.Тези трагични последици от политиката на цар Фердинанд поставят и друг въпрос: как използваме своята независимост. След 1908 г. май не го правим особено добре, защото използваме свободата си на действие, за да влезем в три войни, последните две от които губим. Суверенитетът е възможност за самостоятелно развитие, която обаче трябва да се използва много умно. - Ако говорим за независимостта в по-широк контекст, трябва да кажа, че лесно получената тогава независимост е само начало на пътя към истинската независимост. А той никак не е лесен, защото независимостта не е само възможност, а и отговорност, с която българските политици често не се справят добре. След Ньойския договор от 27 ноември 1919 г., резултат от свободния ни избор в Първата световна война, за истинска независимост май не може да се говори. Ставаме зависими от победителките във войната, от своите съседи, които правят всичко възможно да запазят получените от нас територии, зависимостта е и икономическа, а накрая отново се оказваме в коалиция, загубила войната – този път това е пронацисткият Тристранен пакт. След Втората световна война сме изцяло зависими от Съветския съюз и едва след краха на Източния блок получихме правото отново да се борим за независимост. Но това става в един глобализиран свят, където абсолютно независими държави не съществуват. - Можем да говорим за независимост само ако ясно осъзнаваме ограниченията в независимостта, които налага членството в организации като ЕС и НАТО. То е съпроводено с доброволен отказ от част от суверенитета, но имаме възможност да избираме своя позиция в рамките на общите. Въпросът е дали го правим и тук моят отговор е по-скоро отрицателен. Изглежда, все още страдаме от т.нар. сателитен синдром. - Мисля, че днес не бива да се тревожим за интереса на младите към историята – виждаме го на всяка крачка. Въпросът днес е не толкова да събудим този интерес, колкото да го насочим към верните исторически факти, а не към измислените митове, които господстват в интернет. Тук е мястото на историците във всички степени на образованието. А и на медиите. Не се поддавайте на евтините сензации! - Да, пренаписва се, но аз не виждам нищо страшно в това. Всяко време търси в историята отговор на въпросите, пред които е изправено в момента. Това е основната причина за „пренаписването” на историята. Но мисля, че е недопустимо пренаписването да се прави с политически или идеологически цели, защото хората бързо престават да вярват в такава история. А търсенето на отговори за днешните предизвикателства в миналото е полезно, всъщност то помага на миналото да остане живо в съзнанието на новите поколения. Родена е на 12 януари 1951 г. в СофияЗавършила е специалност история в Софийския университет „Св. Климент Охридски“Специалист в Катедрата по нова и най-нова обща история в Историческия факултет на Софийския университет „Св. Климент Охридски“ (1980 г.) \n\n\n                    ", "date": "2017.09.22", "title": "Проф. д-р Искра Баева, историк:  22 септември е пример за дипломацията, от която днес имаме нужда"}
{"url": "http://www.monitor.bg/a/view/28486-1500-%D0%BF%D0%BE%D0%BB%D0%B8%D1%86%D0%B0%D0%B8-%D0%B7%D0%B0-%D0%B8%D0%B7%D0%B1%D0%BE%D1%80%D0%B8%D1%82%D0%B5-%D0%B8-%D0%BC%D0%B0%D1%80%D0%B0%D1%82%D0%BE%D0%BD%D0%B0-%D0%B2-%D0%BD%D0%B5%D0%B4%D0%B5%D0%BB%D1%8F-%D0%B2-%D0%91%D0%B5%D1%80%D0%BB%D0%B8%D0%BD/", "text": "\n                    Над 1500 полицаи ще се грижат за сигурността в Берлин в неделя, когато се произвеждат парламентарните избори, но и когато се провежда годишният маратон, предаде Ройтерс.\nЗасега няма данни за каквато и да е заплаха срещу маратона или срещу 1779-те избирателни секции в столицата. Заради маратона обаче достъпът до 30 секции ще бъде по-труден. Около 440 000 избиратели вече са били предупредени с писмо за това.\nИзборите приключват в 18 ч. местно време, а маратонът се очаква да свърши в ранния следобед.\nОчаква се в Берлин избирателната активност да превиши 72,5-те процента отпреди четири години, като до голяма степен това ще се дължи на референдумът за съдбата на летище Тегел.\nНово допитване до общественото мнение по поръчка на телевизия Цет Де Еф показва че консервативният блок Християндемократически съюз/Християнсоциален съюз на Ангела Меркел ще получи 36 процента на изборите. Германската социалдемократическа партия ще получи 21,5 процента. Алтернатива за Германия, определяна като популистка и антиимигрантска, ще получи 11 процента. Свободните демократи ще получат 10 процента, Левите - 8,5 процента, а Зелените - 8 процента.\nСценариите са за управляваща коалиция между блока на Меркел и социалдемократите или за така наречената голяма коалиция или за съюз между консерваторите на Меркел, Свободните демократи и Зелените или така наречената коалиция Ямайка, защото цветовете на трите партии, съвпадат с тези на знамето на въпросната страна.\nДопитването показва, че 56 процента от анкетираните искат Меркел да е отново канцлер. 32 процента искат канцлер да е основният й опонент от Германската социалдемократическа партия Мартин Шулц.\n                    ", "date": "2017.09.22", "title": "1500 полицаи за изборите и маратона в неделя в Берлин "}
{"url": "http://www.monitor.bg/a/view/8206-%D0%9B%D0%B8%D0%B4%D0%B8%D1%8F-%D0%93%D0%B0%D0%BD%D0%B5%D0%B2%D0%B0-%D1%83%D1%87%D0%B8-%D0%B4%D0%B6%D0%B0%D0%B7-%D0%BF%D0%B5%D0%B5%D0%BD%D0%B5-%D0%BF%D1%80%D0%B8-%D0%92%D0%B8%D0%BA%D0%B8-%D0%90%D0%BB%D0%BC%D0%B0%D0%B7%D0%B8%D0%B4%D1%83/", "text": "\n                    Представителят ни на детската „Евровизия 2016“ Лидия Ганева стана стипендиант на „Лятна музикална академия“ 2017. Едва на 11, детето-чудо от Пловдив бе отличена с премията на фонд \"Милчо Левиев и Вики Алмазиду\", който ежегодно награждава най-добрите си възпитаници.\n\nМладата певица стана част от класа на Вики Алмазиду, която е и музикален педагог в НБУ. Тази година „Лятна музикална академия“ се проведе между 11 и 20 септември, като специален гост беше Аарън Голдберг с тема „Джазът - езикът на импровизацията“, който пристигна в България по покана на Милчо Левиев. Заключителният концерт с всички участници се проведе вчера в Sofia Live Club.В момента Лидия Ганева работи по своя най-нов сингъл, който ще представи съвсем скоро чрез YouTube канала на „Монте Мюзик“.\n                    ", "date": "2017.09.22", "title": "Лидия Ганева учи джаз пеене при Вики Алмазиду"}
{"url": "http://www.monitor.bg/a/view/49128-%D0%91%D1%80%D0%B0%D1%82-%D1%81%D0%B2%D0%B5%D1%89%D0%B5%D0%BD%D0%B8%D0%BA-%D0%BF%D0%BE%D1%80%D0%B8%D1%86%D0%B0%D0%B2%D0%B0-%D0%94%D0%B6%D1%83%D0%BB%D0%B8%D0%B0%D0%BD%D0%B0-%D0%93%D0%B0%D0%BD%D0%B8/", "text": "\n                    Прясно омъжената силиконка Джулиана Гани призна, че има брат свещеник, който никак не одобрява оскъдните й тоалети. И редовия зрител, който преди старта на „ВИП Брадър“ не знаеше с какво е популярна блондинката и за какво се бори в живота, забеляза, че потниците й обикновено приличат на зле скъсени гирлянди. „Аз не мога да разбера неговата философия, той - моята. Не ме упреква, но винаги за всичко обича да ми прави забележки. Казва ми: „Не нормално да ходиш по улицата по този начин, облечи се по-скромно, защо винаги искаш да биеш на очи?!”. Казвам му: „Атрактивна съм, така се чувствам отвътре”. Но все едно говоря на дърво и обратното”, оплака се Гани в къщата.\n\nЕкзотичната си фамилия тя дължи на баща италианец, но майка й я е дарила с още една сестра и двама братя от различни мъже. Набожния брат на Гани служи в пловдивски храм. Моделката сподели, че той от 10 години не е ходил на почивка, защото смята отпуската за светско удоволствие, но похвали певческите му възможности. \n                    ", "date": "2017.09.22", "title": "Брат свещеник порицава Джулиана Гани "}
{"url": "http://www.monitor.bg/a/view/77452-%D0%A2%D0%BE%D1%82%D0%BE-%D0%BF%D0%B5%D1%87%D0%B0%D0%BB%D0%B1%D0%B8-%D1%82%D0%B8%D1%80%D0%B0%D0%B6-75/", "text": "\n                     Числа: 11, 12, 17, 19, 42, 46. Печалби: 6 – няма, 5 – 3 по 6817,80 лв., 4 – 350 по 58,40 лв., 3 – 7742 по 3,70 лв. ДЖАКПОТ: 3 797 666,57 лв. Числа: 12, 13, 18, 23, 28, 36. Печалби: 6 – няма, 5 – 10 по 1030,10 лв., 4 – 379 по 27,20 лв., 3 – 5758 по 2,60 лв. ДЖАКПОТ: 446 229,42 лв. I теглене: 5, 7, 12, 23, 28. Печалби: 5 – 1 по 21 827,00 лв., 4 – 343 по 55,70 лв., 3 – 9606 по 2,80 лв. II теглене: 6, 16, 18, 25, 33. Печалби: 5 – 2 по 10 913,50 лв., 4 – 321 по 59,50 лв., 3 – 9442 по 2,90 лв.Числа: 23, 28, 37, 38, 45; Зодия 8. Печалби: 5+1 – няма, 5 – няма, 4+1 – няма, 4 – 2 по 500,00 лв., 3+1 – 8 по 100,00 лв., 3 – 184 по 10,00 лв., 2+1 – 213 по 5,00 лв., 1+1 – 1138 по 1,50 лв., 2 – 2397 по 1,00 лв., 0+1 – 1980 по 1,00 лв. ДЖАКПОТ: 3 000 000,00 лв. Позиция: 1, 3, 8; цифра: 2, 2, 7. Печалби: 3 – няма, 2 – 301 по 69,50 лв. ДЖАКПОТ: 20 918,25 лв.: Година 20, месец 08, дата 13, ден 7. Печалби: I гр. - няма, II гр. - няма, III гр. - няма, IV гр. - няма, V гр. - 2 по 122,70 лв., VI гр. - 4 по 49,10 лв., VII гр. - няма, VIII гр. - 3 по 65,40 лв., IX гр. - 59 по 5,00 лв., X гр. - 76 по 4,50 лв., XI гр. - 21 по 18,70 лв., ХII гр. - 221 по 2,20 лв., XIII гр. - 531 по 1,90 лв., XIV гр. - 1409 по 1,20 лв., XV гр. - 2175 по 1,30 лв. ДЖАКПОТ: 15 797,09 лв.\n\n\n                    ", "date": "2017.09.22", "title": "Тото печалби, тираж №75"}
{"url": "http://www.monitor.bg/a/view/35830-%D0%9A%D0%BB%D1%83%D0%B1%D0%B5%D0%BD-%D0%B1%D0%BE%D1%81-%D0%BD%D0%BE%D0%BA%D0%B0%D1%83%D1%82%D0%B8%D1%80%D0%B0-%D0%BA%D0%BE%D0%BC%D0%B5%D0%BD%D1%82%D0%B0%D1%82%D0%BE%D1%80-%D0%B2-%D0%B5%D1%84%D0%B8%D1%80/", "text": "Собственикът на „Сион” не бил съгласен с оценката за стила му на работа\n                    Невероятен скандал разтърси футбола в Швейцария онази вечер, след като футболен бос нокаутира телевизионен коментатор в пряк ефир. Главно действащо лице беше собственикът на първодивизионния „Сион” Кристиан Константин, а грозните сцени се разиграха след победата на тима му с 2:1 над „Лугано” в мач от Първа лига на страната. Жертвата пък беше експертът на телевизия „Телеклуб” и бивш треньор на „Щутгарт” Ролф Фрингер.„Първо пред мен се изправи синът му, а след това изскочи самият той, разказва пред в. „Блик” потресеният Фрингер, който е бил и национален треньор на Швейцария. – Той ми зашлеви три-четири шамара. През това време аз държах микрофона си. Дори не успях да реагирам и да се защитя. Помислих си, че това просто не е възможно да се случва…”Защо всъщност се стига до саморазправата? Заради критиките, които Фрингер отправял към Константин в предишни телевизионни предавания.„В ефира от Лугано не съм говорил нищо особено за него, обяснява експертът. – Но в предишните излъчвания си позволих няколко пъти да отправя критики към стила и начина му на управление на клуба. Но винаги в рамките на добрия тон и без да го обиждам.”Самият Константин обаче очевидно е преценил нещата другояче и пристъпил към действия. „Изведнъж някой ми извика, че той идва към мен – продължава Фрингер. – Обърнах се и получих първия удар в лицето. Последваха още. Исках да избягам, но се спънах в стойката на камерата. Паднах край тъчлинията. Тогава получих ритник в гърба и в областта на таза. Наистина не мога да повярвам докъде могат да паднат някои хора…”Обяснението на Константин за случката: „През цялата тази седмица Фрингер ме критикуваше и не спираше да ме атакува вербално, казва той. – Уредих си отношенията с него. Хванах го и го сритах в задника. Човек се чувства добре след такова нещо. Това не е най-изисканият начин за разрешаване на противоречията. Но когато човек се чувства оскърбен, обръща другия край, за да се защити.”Сега Фрингер обмисля да подаде официално оплакване в прокуратурата срещу Константин. „Ще анализирам на спокойствие целия инцидент, каза той. „Телевизия „Телеклуб” също обмисля съответните действия. Самият аз смятам да повдигна обвинение за нанесени телесни повреди. Но първо трябва да преодолея преживяния шок, а едва после ще взема окончателното решение.”\n\n\n                    ", "date": "2017.09.22", "title": "Клубен бос нокаутира коментатор в ефир"}
{"url": "http://www.monitor.bg/a/view/27438-%D0%9D%D0%B8%D0%BA%D0%BE%D0%BB-%D0%BF%D0%B0%D0%BA-%D0%B3%D0%BE%D0%B2%D0%BE%D1%80%D0%B8-%D0%B7%D0%B0-%D1%81%D0%B2%D0%B0%D1%82%D0%B1%D0%B0-%D1%81-%D0%93%D1%80%D0%B8%D1%88%D0%BE/", "text": "\n                    Мечтите за сватба не излизат от главата на гаджето на първата ни ракета Григор Димитров – Никол Шерцингер. След като в разгара на лятото тя разкри, че до пет години планира да създаде семейство, сега отново подхвана темата пред португалския вестник \"Рекорд\" и добави, че е щастлива с партньора до нея. \"Прекрасно е, когато някой се отнася добре с теб\", заявява певицата.Гришо и Никол са заедно от две години. Двамата влязоха в тази връзка след дълги предишни романси. Гришо беше заедно с Мария Шарапова, докато певицата изкара седем години с пилота от Формула 1 Люис Хамилтън. В момента певицата е в Англия за ангажиментите си около X-Factor, а българинът се готви за участието си на турнирите в Азия.По същото време пък преследващият титлата при пилотите във Формула 1 Люис Хамилтън призна, че не е имал сериозно гадже, след като се раздели с Никол Шерцингер през 2015-а. \"Честно казано, нямам време за личния си живот и за любов, казва британецът. - В момента съм без приятелка и не виждам как скоро този статут ще се промени. За мое щастие, двете ми сестри вече дариха майка ми с внучета, така че тя е заета да гледа племенниците ми и не ме притиска за сватба. Сега съм се концентрирал изцяло върху кариерата си и не мисля за нищо друго. Разбира се, имал съм една-две забежки, но нищо сериозно.\"\n\n\n                    ", "date": "2017.09.22", "title": "Никол пак говори за сватба с Гришо"}
{"url": "http://www.monitor.bg/a/view/25724-%D0%90%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8-%D1%82%D0%B2-%D0%B3%D0%B8%D0%B3%D0%B0%D0%BD%D1%82-%D0%B4%D0%B0%D0%B2%D0%B0-%D0%94%D0%B6%D0%BE%D1%88%D1%83%D0%B0-%D0%9F%D1%83%D0%BB%D0%B5%D0%B2-%D0%B7%D0%B0%D0%B4-%D0%9E%D0%BA%D0%B5%D0%B0%D0%BD%D0%B0/", "text": "Очакват скок на наградния фонд на боя\n                    Най-голямата боксова програма в САЩ - тази на Showtime (Шоутайм), ще излъчва на живо за американските фенове на бойните спортове сблъсъка за световните титли на IBF и WBA между Антъни Джошуа и Кубрат Пулев на 28 октомври от Кардиф.Двубоят се превърна в истинско надцакване между някои от най-големите телевизии отвъд Океана, които се сбориха за правата за излъчването му. В крайна сметка търгът беше спечелен от Showtimе в огромната конкуренция на гиганта HBO. Според някои данни именно НВО е предложила $1,6 млн. за мача, но близкия до промоутъра на Джошуа – Еди Херн, канал е спечелил правата. Това ще е пети пореден мач на британеца, който Showtimе ще покаже на живо.Обикновено битките в ефира на Showtime са платени чрез системата “pay-per-view”, но все още не е ясно дали и мачът на Кобрата ще е част от такъв пакет. Каналът от дълги години предава най-великите боеве, включително последните в кариерата на Флойд Мейуедър, както и сблъсъкът му през 2017-а с Конър Макгрегър. Именно Showtime излъчи и страхотното шоу между Джошуа и Владимир Кличко на „Уембли” по-рано тази година.Тв правата ще покачат допълнително наградния фонд за мача, като се очаква да надхвърли 10 млн. евро. Освен това двамата гладиатори ще се бият пред претъпкани трибуни на \"Принсипалити стейдиъм\" в Кардиф. Отдавна бяха продаде над 70 000 билета, което прави битката още по-напечена.И за Кобрата, и за Джошуа двубоят на 28 октомври ще бъде първи от края на април. Тогава българинът се справи с Кевин Джонсън, докато британецът прати в пенсия великия Владимир Кличко с нокаут.Седмица след двубоя в Кардив, Showtim ще излъчи и друг голям боксов мач - за титлата на WBC, между шампиона Дионтей Уайлдър и Луис Ортис, който също бе сред претендентите за мач с Джошуа.Ако Ей Джей и Уайлдър защитят поясите си, то промоутърите им предвиждат обединителен мач между двамата през 2018-а, но Кобрата ще опита да развали плановете им.\n\n\n                    ", "date": "2017.09.22", "title": "Американски тв гигант дава Джошуа – Пулев зад Океана"}
{"url": "http://www.monitor.bg/a/view/41668-%D0%A1%D0%B5%D1%81%D0%B8%D0%BB-%D0%B2%D0%B7%D0%B5-%D1%81%D0%B5%D0%B4%D0%BC%D0%B0-%D0%BF%D0%BE%D1%80%D0%B5%D0%B4%D0%BD%D0%B0-%D0%BF%D0%BE%D0%B1%D0%B5%D0%B4%D0%B0/", "text": "\n                    Сесил Каратанчева се класира за четвъртфиналите на турнира по тенис на твърди кортове в Албъкерки (САЩ) с награден фонд $80 000. Поставената под номер 8 в схемата българка се наложи убедително над преминалата през квалификациите представителка на домакините Мегън МакКрей с 6:4, 6:0 само за 53 минути. Това е седма поредна победа в състезанията на ITF за Сесил, която през миналата седмица спечели турнира в Лас Вегас с награден фонд $60 000.СС успеха си над МакКрей 28-годишната софиянка си осигури $2027 и 21 точки за класацията на WTA, в която заема 180-ото място в момента. За място на полуфиналите тя ще играе срещу друга американка Амина Беткас, 350-а в света.В същото време Диа Евтимова и партньорката й на двойки Михаела Боев от Белгия спечелиха титлата от международния турнир във Варна на червени кортове с награден фонд $15 000. На финала те победиха Юлия Стаматова и Мая Ламсдън (Вбр) с 2:6, 7:6(5), 10:3. За 30-годишната Евтимова това е 12-а титли на двойки в състезанията на ITF, четири от които през този сезон. 24-годишната левичарка Стаматова пък е с 8 трофея при дуетите, но за последно е печелила в края на декември 2015 година.До финала на сингъл пък достигнаха две румънки - Мириам Бианка Булгару и Кристина Адамеску. В изцяло румънски полуфинали поставената под номер 5 Булгару спечели с 6:1, 6:1 срещу Габриела Никулае Татаруш, а Адаменску надделя над Йоана Гаспар с 6:1, 6:2.\n\n\n                    ", "date": "2017.09.22", "title": "Сесил взе седма поредна победа"}
{"url": "http://www.monitor.bg/a/view/36578-%D0%95%D0%BB%D0%B8%D1%86%D0%B0-%D0%92%D0%B0%D1%81%D0%B8%D0%BB%D0%B5%D0%B2%D0%B0-%D0%BF%D0%BE%D0%B8%D1%81%D0%BA%D0%B0-%D0%BC%D0%B5%D0%B4%D0%B0%D0%BB-%D0%BE%D1%82-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%BE%D1%82%D0%BE-%D0%BF%D0%BE-%D0%B2%D0%BE%D0%BB%D0%B5%D0%B9%D0%B1%D0%BE%D0%BB/", "text": "\n                    Капитанката на националния ни волейболен отбор за жени Елица Василева постави високо летвата и обяви, че иска медал от европейското първенство, което започва утре в Азербайджан и Грузия. Нашите са в група „С“ с отборите на Украйна, Русия и Турция, а първият ни мач е в събота от 14:30 ч с украинките.„Атмосферата в отбора ни е добра както винаги, играем заедно от почти 10 години. Всички се чувстваме добре и нямаме сериозни травми“, коментира Василева и допълни, че на първо място най-важно е излизането от групата. „А моята лична цел е медал“, обяви още тя.Селекционерът на тима ни Иван Сеферинов пък смята, че \"лъвиците\" трябва да играят за победа до самия край, тъй като „всеки може да спечели срещу всеки“.„Всеки мач ще бъде много важен за нашето излизане от групата във фазата на елиминациите, защото просто не можеш да знаеш кой отбор ще спечели срещу кого и по какъв начин можеш да излезеш от групата\", каза той по време на пресконференция преди началото на шампионата. Според Сеферинов всички отбори са на едно и също ниво и всеки един може да поднесе изненада с играта си.Треньорът на първия ни съперник Гарий Егязаров пък заяви, че смята групата за много силна и конкурентна, но във всеки мач ще се стараят да покажат максимално възможностите си.\n\n\n                    ", "date": "2017.09.22", "title": "Елица Василева поиска медал от европейското по волейбол"}
{"url": "http://www.monitor.bg/a/view/30168-%D0%98%D0%B7%D0%BF%D1%80%D0%B0%D1%89%D0%B0%D1%82-%D0%A8%D1%83%D0%BC%D0%B0%D1%85%D0%B5%D1%80-%D0%BD%D0%B0-%D0%BB%D0%B5%D1%87%D0%B5%D0%BD%D0%B8%D0%B5-%D0%B2-%D0%A2%D0%B5%D0%BA%D1%81%D0%B0%D1%81/", "text": "\n                    Седемкратният световен шампион във Формула 1 Михаел Шумахер ще бъде транспортиран в Далас, Тексас, където да продължи лечението си, съобщи сензационно германското списание „Браво”. Там той щял да постъпи в клиниката на известния лекар Марк Уикс, където най-успешно се лекували травми в главата и мозъка.„Това е нова надежда за Шумахер”, пише още „Браво” и припомня, че в Тексас семейството на пилота има собствена ферма. До момента рехабилитацията на Шумахер продължава в дома му в Швейцария и струва около 135 хил. евро седмично. След инцидента при падане със ски в края на 2013 г. семейството му е похарчило за лечението му около 16 млн. евро, като жена му Корина беше принудена да продаде имението им в Норвегия и частния им самолет.Два дни след появата на новината фамилията на Шумахер категорично опроверга публикацията и обяви, че ще заведе съдебен иск срещу изданието. По-рано през тази година светското списание „Бунте” съобщи сензационно, че рекордьорът по титли във Ф1 вече може да се движи сам. Семейството опроверга публикацията и осъди редакцията, която трябваше да плати 51 000 евро за фалшивата новина.\n \n\n\n                    ", "date": "2017.09.22", "title": "Изпращат Шумахер на лечение в Тексас"}
{"url": "http://www.monitor.bg/a/view/2636-%D0%9A%D0%BE%D1%89%D0%B0-%D0%B8%D0%B7%D1%83%D0%BC%D0%B8-%D1%81%D1%8A%D1%81-%D1%81%D0%BC%D0%B8%D1%80%D0%B5%D0%BD%D0%BE%D1%81%D1%82-%D1%81%D0%BB%D0%B5%D0%B4-%D1%82%D1%80%D0%B0%D0%BD%D1%81%D1%84%D0%B5%D1%80%D0%B0-%D0%B2-%D0%90%D1%82%D0%BB%D0%B5%D1%82%D0%B8%D0%BA%D0%BE/", "text": "Скандалджията отказа да оплюе Антонио Конте\n                    Скандалният Диего Коща демонстрира коренно противоположно държание, след като мечтаният му трансфер от „Челси“ в „Атлетико“ (М) стана факт. Двата клуба се споразумяха за сделка на стойност 60 милиона евро, която влиза в сила на Нова година. Именно тогава изтича и наказанието на „дюшекчиите“ за картотека на нови футболисти. Все още не е ясно дали Коща ще може да тренира с новия си клуб, след като в последните месеци се готвеше по индивидуална програма заради конфликта си с мениджъра на „Челси“ Антонио Конте. Двамата се скараха още в края на миналия сезон, след което испанският национал бе изхвърлен от групата на английския шампион.Известният с буйния си нрав Диего Коща обаче отказа да нападне вече бившия си треньор и демонстрира смиреност. Голаджията бе категоричен, че не се сърди на никого, а просто няма търпение да се завърне в „Атлетико“ (М) и отново да играе в официални мачове. Поведението му силно изненада медиите в Испания и Англия, тъй като Конте го изгони с обикновен SMS, в който бе лаконичен: „Никога повече няма да играеш за „Челси“. AS подозира, че истинската атака на Коща ще се осъществи, след като официално премине в мадридския тим, тъй като в момента рискува да си навлече сериозни глоби. “Не съм сърдит на никого. Всичко е наред”, заяви той пред Splash News. Коща бе помолен да каже нещо на изпроводяк и към феновете на „Челси“. „Те знаят колко много ги обичам“, завърши испанският национал, който загуби мястото си в представителния тим на страната си заради липсата на мачове в „Челси“. Селекционерът на Ла Роха Хулен Лопетеги вече заяви, че ако Диего Коща се завърне в игра, шансът да получи повиквателна е много сериозен.\n\n\n                    ", "date": "2017.09.22", "title": "Коща изуми със смиреност след трансфера в „Атлетико“"}
{"url": "http://www.monitor.bg/a/view/26875-%D0%91%D0%B5%D1%80%D0%B1%D0%BE-%D0%BF%D0%BE%D1%87%D0%B2%D0%B0-%D0%B2-%D0%98%D0%BD%D0%B4%D0%B8%D1%8F-%D0%BD%D0%B0-%D0%B3%D0%BE%D0%B4%D0%B8%D1%88%D0%BD%D0%B8%D0%BD%D0%B0-%D0%BE%D1%82-%D0%9F%D0%B0%D1%80%D0%BA-%D0%B4%D0%B5-%D0%BF%D1%80%D0%B5%D0%BD%D1%81/", "text": "\n                    Приключението на Димитър Бербатов в Индия ще стартира на 17 ноември, обявиха организаторите. Интересното е, че именно на същата дата през 1993 година бе чудото на „Парк де пренс“, когато Емил Костадинов вкара гол в последната секунда на Франция и класира България за Мондиал '94 в САЩ.Българският нападател на “Керала Бластърс” ще гостува в първия кръг на “Атлетико” (Колкота) на 85-хилядния стадион “Солт Лейк”. През миналия сезон “Керала” игра финал за титлата именно срещу “Атлетико”, като го загуби след изпълнение на дузпи. Интересен факт е, че Бербо ще се изправи в този мач срещу ирландския нападател Роби Кийн. Мениджър на тима от Колкота е друго легендарно име - Теди Шерингам. Самият Бербатов заяви, че му предстои един месец сериозна подготовка в България, преди да замине за лагер с новия си тим. Запитан какви са очакванията му, той увери, че очаква нещо различно, но е спокоен и няма търпение да опита от индийския футбол.\n\n\n                    ", "date": "2017.09.22", "title": "Бербо почва в Индия на годишнина от „Парк де пренс“"}
{"url": "http://www.monitor.bg/a/view/5771-%D0%9F%D1%80%D0%B8%D0%B5%D1%85%D0%B0-%D0%94%D0%B6%D0%B5%D1%80%D0%B0%D1%80%D0%B4-%D0%B8-%D0%9B%D0%B0%D0%BC%D0%BF%D0%B0%D1%80%D0%B4-%D0%B2-%D0%97%D0%B0%D0%BB%D0%B0%D1%82%D0%B0-%D0%BD%D0%B0-%D1%81%D0%BB%D0%B0%D0%B2%D0%B0%D1%82%D0%B0/", "text": "\n                    Бившите английски национали Стивън Джерард, Франк Лампард, покойният селекционер на Уелс Гари Спийд и още няколко други футболни легенди бяха приети в Залата на славата на британския футбол.Сред новите членове са легендата на „Уест Хем“ Били Бондс, бившият вратар на „Арсенал“ Боб Уилсън и бившите футболни националки на Англия Кели Смит и Рейчъл Янки. Новите членове на Залата на славата бяха избрани от специална комисия, която включваше изключителни имена във футболната история като Джеф Хърст, Гордън Бенкс, Боби Чарлтън, Петер Шмайхел, Кевин Кийгън, Браян Робсън, Освалдо Ардилес и други.Джерард и Лампард сложиха край на бляскавите си кариери тази година, след като за последно играха в САЩ. В момента легендата на „Ливърпул“ се занимава с академията на клуба, а Лампард е посланик на „Челси“ в чужбина. \n\n\n                    ", "date": "2017.09.22", "title": "Приеха Джерард и Лампард в Залата на славата"}
{"url": "http://www.monitor.bg/a/view/6394-%D0%9A%D1%80%D0%BE%D0%BE%D1%81-%D0%BD%D0%B5-%D1%82%D1%80%D0%B5%D0%BD%D0%B8%D1%80%D0%B0-%D1%81-%D0%A0%D0%B5%D0%B0%D0%BB-%D0%97%D0%B8%D0%B4%D0%B0%D0%BD-%D0%B8%D1%81%D0%BA%D0%B0-%D1%80%D0%B0%D0%B7%D0%B3%D1%80%D0%BE%D0%BC/", "text": "\n                    Халфът на „Реал“ (Мадрид) Тони Кроос пропусна последната тренировка на тима преди утрешното гостуване на „Алавес“. От клуба не са обявили официално причината за отсъствието на германеца, но по всяка вероятност той страда от контузия, която го мъчеше наскоро. Контузени са още Тео Ернандес, Марсело, Хесус Вайехо, Матео Ковачич и Карим Бензема, като всички работеха по индивидуална програма във фитнеса. Преди двубоя треньорът на „Реал“ Зинедин Зидан изрази увереност, че играчите му ще се реваншират на феновете за неубедителния старт на сезона и домакинската загуба с 0:1 от „Бетис“ в сряда. „Футболистите са достатъчно опитни и сами знаят как да излезем от това положение. Бих се радвал на изразителна победа, която да ни върне в правия път“, сподели още спецът.Междувременно от клуба заявиха, че логото на Emirates ще продължи да стои на екипите на тима до 2022 година. Новото споразумение е за 70 милиона евро на сезон.\n\n\n                    ", "date": "2017.09.22", "title": "Кроос не тренира с „Реал“, Зидан иска разгром"}
{"url": "http://www.monitor.bg/a/view/79457-%D0%9C%D0%BB%D0%B0%D0%B4%D0%B8%D1%8F%D1%82-%D0%94%D0%BE%D0%BD%D0%B0%D1%80%D1%83%D0%BC%D0%B0-%D0%BE%D1%82%D1%81%D0%B2%D0%B8%D1%80%D0%B8-%D0%B3%D1%80%D0%B0%D0%BD%D0%B4%D0%BE%D0%B2%D0%B5%D1%82%D0%B5/", "text": "\n                    18-годишният вратар на “Милан” Джанлуиджи Донарума призна пред деца от школата на \"росонерите\", че никога не би играл за градския съперник “Интер”. Стражът каза на по-младите, че е отхвърлил оферта на „Реал“, а поне в следващите няколко години няма да играе и в „Ювентус“, където го чакат за заместник на ветерана Буфон. \"Не искам да ходя в „Реал“, защото „Милан“ е моят дом. Най-правилното нещо беше да остана тук, така го почувствах. Следващия сезон няма да съм в „Юве“, защото имам още четири години договор с „Милан\", коментира Донарума. Медиите в Италия обаче припомнят сагата през това лято, когато младокът отказа да поднови договора си заради интереса на чужди грандове и поради тази причина бе изваден от отбора. След многократни разговори с ръководството стражът склони да преподпише.\n\n\n                    ", "date": "2017.09.22", "title": "Младият Донарума отсвири грандовете"}
{"url": "http://www.monitor.bg/a/view/13673-%D0%90%D0%BB%D0%B5%D0%BA%D1%81-%D0%A0%D0%B0%D0%B5%D0%B2%D0%B0-%D1%82%D1%8A%D1%80%D1%81%D0%B8-%D0%B7%D0%B0%D0%BC%D0%B5%D1%81%D1%82%D0%BD%D0%B8%D0%BA-%D0%BD%D0%B0-%D0%9C%D0%B0%D1%80%D0%B8%D1%8F-%D0%98%D0%B3%D0%BD%D0%B0%D1%82%D0%BE%D0%B2%D0%B0/", "text": "\n                    Фен на стенд ъп комедията ще получи предложение от Алекс Раева да стане ко-водещ на X Factor. Преди да вземе решение дали желае временно да скочи в токовете на Мария Игнатова в шоуто на Нова тв, кандидата за слава ще опита да впечатли Саня, Заки, Криско и Любо с с китара, малко музика и много закачки. Дали това ще бъде достатъчно, за да получи заветното „да“ от журито, ще разберем тази неделя от 20 ч.\n\nДует на сцената и в живота ще се превърне в гвоздеите на вечерта с харизмата и вокалния си талант. Влюбените, решили да се явят в последния момент на кастинг, ще предизвикат силни емоции, които ще изненадат дори и самите тях. Късметът си зад микрофона ще пробва и 20-годишният Теодор Стоянов, който очаква своя миг в шоуто от години. След тежка операция на зрението сега той е готов да се срещне с предизвикателствата на голямата сцена. Новата Лейди Гага ще се появи в лицето на кандидатка с нестандартно амплоа. Единственото, което звездното жури ще успее да научи, е нейният псевдоним и неизчерпаемо желание да пее. Силното женското присъствие ще бъде допълнено от кандидатка, завърнала се от Норвегия. Дамата ще се опита да убеди жури и публика, че музиката е най-доброто средство за изразяване.    \n                    ", "date": "2017.09.22", "title": "Алекс Раева търси заместник на Мария Игнатова"}
{"url": "http://www.monitor.bg/a/view/79109-%D0%A2%D0%BE%D0%BF-%D0%B3%D0%BE%D1%82%D0%B2%D0%B0%D1%87-%D0%BF%D1%80%D0%B8%D0%B7%D0%BD%D0%B0-%D0%93%D1%83%D0%B8%D0%BD%D0%B5%D1%82-%D0%9F%D0%BE%D0%BB%D1%82%D1%80%D0%BE%D1%83-%D1%8F%D0%B4%D0%B5-%D1%81%D0%B0%D0%BC%D0%BE-%D1%82%D1%80%D0%B5%D0%B2%D0%B0/", "text": "\n                    Носителката на „Оскар“ Гуинет Полтроу е пословична със спартанските си диети и манията за здравословен лайфстайл, но тя на практика не консумирала почти нищо. Кейт Макълун, която започнала да готви за актрисата през 2008 г по време на снимките на първия филм от поредицата за „Железния човек“, била шокирана от поставените й изисквания за продукти. В знак на солидарност вече бившият й съпруг – фронтменът на Coldplay Крис Мартин, също вегетирал. \"Те не ядяха нищо. Много са стриктни. Избягваха всякакви захари, всичко сладко, без млечни продукти, само зеленчуци\", разказва Макълун.\nЗа да има храната някакъв вкус, тя решила тайно да добавя забранени съставки. Семейството веднага започнало да хвали гозбите й. \"Така е като ядеш само трева\", отсича язвително Макълун.\n\nГуинет Полтроу редовно попада под лавина от критики за здравните съвети в сайта си. Само преди месец асоциация за защита на правата на потребителите я нападна заради лекотата, с която препоръчва на феновете си около 50-на продукта за лечение на тревожност, депресия, безсъние и безплодие.\n\n\n \n                    ", "date": "2017.09.22", "title": "Топ готвач призна: Гуинет Полтроу яде само трева"}
{"url": "http://www.monitor.bg/a/view/60172-%D0%A8%D0%B0%D0%BD%D0%B0%D1%8F-%D0%A2%D1%83%D0%B5%D0%B9%D0%BD-%D0%B8%D0%B7%D0%B4%D0%B0%D0%B2%D0%B0-%D0%B0%D0%BB%D0%B1%D1%83%D0%BC-%D1%81%D0%BB%D0%B5%D0%B4-17%D0%B3%D0%BE%D0%B4%D0%B8%D1%88%D0%BD%D0%B0-%D0%BF%D0%B0%D1%83%D0%B7%D0%B0/", "text": "\n                    Легендата на кънтри попа Шаная Туейн издава новия си албум Now на 29 септември. Дискът маркира голямото завръщане на певицата след 17-годишна пауза, в която тя се бори, за да възвърне гласа си. „Случи се с много работа и уроци. Целият процес беше като възстановяване на атлет след съкрушителна травма. Завършването на албума мога да сравня с изкачването на огромна планина, до чиито връх все пак успях да стигна, и съм горда със себе си.“, сподели петкратната носителка на „Грами“.\n\nТуейн загуби гласа си през 2008-ма, когато съпругът й я напусна заради най-добрата й приятелка. Разделяйки се с Робърт Ландж звездата загуби не само партньора, но и продуцента, и създателят на повечето й хитове. „Бях емоционална бъркотия, чувствах се толкова разбита, че бях сигурна, че няма да запея никога повече.“, сподели в емоционално интервю за Опра Уинфри през 2011 г. Туейн. Певицата разкри още, че страда от дисфония – състояние, в което мускулите стискат гласните струни. \n                    ", "date": "2017.09.22", "title": "Шаная Туейн издава албум след 17-годишна пауза"}
{"url": "http://www.monitor.bg/a/view/74420-%D0%9A%D0%B0%D1%82%D0%B0%D0%BB%D1%83%D0%BD%D0%B8%D1%8F-%D1%81-%D0%BF%D0%BB%D0%B0%D0%BD-%D0%91-%D0%B7%D0%B0-%D1%80%D0%B5%D1%84%D0%B5%D1%80%D0%B5%D0%BD%D0%B4%D1%83%D0%BC%D0%B0/", "text": "\n                    Каталунският регионален лидер Карлес Пучдемон каза, че ще продължи напред с плановете за организиране на референдума на 1 октомври за отделяне на автономната област от Испания, предаде Ройтерс.\nПо-рано този месец испанският Конституционен съд забрани провеждането на референдума, след като премиерът на Испания Мариано Рахой каза, че той нарушава конституцията от 1978 г., постановяваща, че страната е неделима. Повечето испански опозиционни партии са също срещу организирането на този референдум.\nЦялата власт на испанската държава е мобилизирана да попречи на каталунския вот. Но ние имаме резервен план и ще проведем вота, защото този референдум има подкрепата на огромно мнозинство от населението, на което му е писнало от арогантността и злоупотребите на правителството на Народната партия, каза Пучдемон.\n\n„Не са лесни дни, разбира се, но се чувстваме силни”, каза Пучдемон като обвини Мадрид, че „действа като режим при който властта на силата е по-голяма ценност от властта на морала”. Каталунският лидер увери, че властите в провинцията „чувстват подкрепата” и са готови да противостоят на предстоящи удари”.\nДесетки хиляди хора се събраха за втори ден през седалището на висшия съд на Каталуния в Барселона, скандирайки срещу арестите на висши каталунски представители в сряда. Тогава бяха иззети и милиони бюлетини и други материали за референдума.\nДопитвания показват, че около 40% от каталунците подкрепят независимостта на Каталуния и мнозинството от каталунците искат референдум по въпроса. Пучдемон казва, че няма минимален праг за валидността на резултатите от референдума и че ще обяви независимост на Каталуния до 48 часа, ако на него победи \"Да\"-то.\nМадрид изпраща стотици полицаи и членове на Цивилната гвардия в Каталуния преди референдума, предаде Франс прес. Министерството на вътрешните работи нае три ферибота, на които ще бъдат настанени тези подкрепления. Два от корабите ще са на котва в Барселона, а третият в Тарагона, на 100 километра южно от Барселона. Те ще останат в Каталуния най-малко до 3 октомври. В тях може да се поберат общо 6600 души.\nМинистерството на вътрешните работи освен това отмени отпуските на полицаите и на членовете на Цивилната гвардия.\nСъщевременно вицепремиерът на Каталуния Ориол Жункерас призна, че арестите и обиските от сряда са нарушили плановете за референдума, предаде Асошиейтед прес. Той обаче изрази увереност, че избирателната активност ще бъде висока въпреки препятствията.\n\n \n\n\n\n \n\nВ Испания е задържан още един заподозрян за връзки с екстремистката клетка, извършила атентатите в Барселона и Камбрилс през август, при които бяха убити 16 души, съобщи министерството на вътрешните работи.\n24-годишният заподозрян от марокански произход, постоянно пребиваващ в Испания, е купил материали за експлозиви със собственото си име и е осигурил автомобили за транспортирането им. Според министерството мъжът, чиято самоличност не се съобщава, е имал близки отношения с Абделбаки Ес Сати - имамът, когото разследващите смятат за ключовата фигура във вербуването на останалите членове на клетката и планирането на атаките.\nМъжът е арестуван в крайбрежния град Винарос, на 10 км южно от Алканар, където Ес Сати загина заедно с още един член на клетката при експлодирането на работилница за бомби. Шестима други атентатори бяха застреляни от полицията, а петима са арестувани досега във връзка с атентатите.Трима, включително последният задържан, остават в ареста, а двама са освободени, но остават обект на разследването.\n                    ", "date": "2017.09.22", "title": "Каталуния с план Б за референдума"}
{"url": "http://www.monitor.bg/a/view/58527-%D0%91%D0%B8%D0%B7%D0%BD%D0%B5%D1%81%D0%BC%D0%B5%D0%BD-%D0%BF%D0%BB%D0%B0%D1%89%D0%B0-%D0%B3%D0%BB%D0%BE%D0%B1%D0%B8%D1%82%D0%B5-%D0%B7%D0%B0-%D0%BD%D0%BE%D1%81%D0%B5%D0%BD%D0%B5-%D0%BD%D0%B0-%D0%B1%D1%83%D1%80%D0%BA%D0%B8-%D0%B2-%D0%90%D0%B2%D1%81%D1%82%D1%80%D0%B8%D1%8F/", "text": "\n                    Френски бизнесмен каза, че ще плаща глобите на жени в Австрия, наказани за носене на ислямско було, покриващо цялото им лице, съобщи Ройтерс. От 1 октомври това ще бъде забранено на обществени места в Австрия и глобата е 150 евро.\nБизнесменът Рашид Неказ вече плаща глоби на жени, наказани, че носят никаб или бурка на обществени места във Франция и Белгия, където това е забранено. Търговецът на недвижими имоти с алжирски корени вече е изхарчил около 300 000 евро за покриване на такива глоби.\nИскам да се обърна към всички жени в Европа и по-специално към жените в Австрия, които доброволно носят бурка. Искам да им кажа, че винаги ще бъда тук за тях и ще плащам глобите, каза Неказ в интервю за австрийска телевизия.\nТова предизвика критики от австрийския външен министър Себастиан Курц, който предупреди, че Австрия няма да толерира символи, целящи създаването на паралелно общество. Той заплаши с глоба Неказ, ако той изпълни намерението си да плаща глобите на наказаните според закона жени в Австрия.\n                    ", "date": "2017.09.22", "title": "Бизнесмен плаща глобите за носене на бурки в Австрия"}
{"url": "http://www.monitor.bg/a/view/13964-%D0%9D%D0%B0%D0%B4-30-%D0%B6%D0%B5%D1%80%D1%82%D0%B2%D0%B8-%D0%BD%D0%B0-%D0%9C%D0%B0%D1%80%D0%B8%D1%8F-%D0%BD%D0%B0-%D0%9A%D0%B0%D1%80%D0%B8%D0%B1%D0%B8%D1%82%D0%B5/", "text": "\n                    Най-малко 15 души са загинали в Пуерто Рико при преминаването на урагана Мария, връхлетял острова като буря от четвърта категория, предаде Ройтерс, като се позова на пуерториканския в. \"Диа\".\nНа остров Доминика жертвите също са най-малко 15. Двадесет души се водят за изчезнали там. Франция започна да изпраща помощ на малката страна. Там пристигнаха и около 70 френски пожарникари, предаде Франс прес.\nВ Хаити загиналите са трима, въпреки че ураганът не мина директно през страната, предаде Франс прес.\nСтихията е вече от трета степен и е с ветрове с 205 километра в час. Тя е на 110 километра източно-югоизточно от остров Гран Търк от британската задморска територия Търкс и Кайкос.\n                    ", "date": "2017.09.22", "title": "Над 30 жертви на Мария на Карибите "}
{"url": "http://www.monitor.bg/a/view/53419-282-%D1%81%D0%B0-%D0%B6%D0%B5%D1%80%D1%82%D0%B2%D0%B8%D1%82%D0%B5-%D0%BE%D1%82-%D1%82%D1%80%D1%83%D1%81%D0%B0-%D0%B2-%D0%9C%D0%B5%D0%BA%D1%81%D0%B8%D0%BA%D0%BE/", "text": "\n                    Мексиканските власти опровергаха информациите за живо момиченце под руините на училището \"Енрике Ребсамен\", срутило се от катастрофалното земетресение във вторник, предадоха световните агенции.\nСигурни сме, че всички деца от училището са или починали, или са у дома си, или са в болници, заяви по телевизията заместник-министърът на военноморския флот Анхел Енрике Сармиенто, ръководещ спасително-издирвателните операции. Той каза, че 11 деца са били спасени от рухналата сграда. Загинали са 19 деца и 6 възрастни. Под отломките на сградата обаче имало жив възрастен човек и спасителите се опитват да го извадят.\nПървоначално медиите съобщаваха, че спасителите са дочули гласа на живо момиче под отломките, че името му било Фрида София и че то казало, че имало още затрупани, но живи деца. Сега обаче властите потвърждават, че е известна съдбата на всички ученици, учили в рухналото училище, предаде Асошиейтед прес. Информациите за живо дете под отломките привлече вниманието на цяло Мексико и отклони вниманието от други спасителни операции, отбелязва АП. Министерството на военноморския флот се извини на хората за невярната информация, предаде Ройтерс\nПо последни данни загиналите в земетресението в Мексико са вече 282, предадоха световните агенции. Най-много са жертвите в столицата. Сред жертвите има един тайвански гражданин, една панамка и един испанец.\nНай-тежко пострада в Мексико сити кварталът Рома. Там продължават спасителните операции на мястото, на което се издигаше седеметажна сграда, в която са работели 70 души. От руините бяха извадени живи 28 души, предаде Франс прес.\n                    ", "date": "2017.09.22", "title": "282 са жертвите от труса в Мексико "}
{"url": "http://www.monitor.bg/a/view/7274-%D0%9A%D0%9D%D0%94%D0%A0-%D0%BC%D0%BE%D0%B6%D0%B5-%D0%B4%D0%B0-%D1%82%D0%B5%D1%81%D1%82%D0%B2%D0%B0-%D0%B2%D0%BE%D0%B4%D0%BE%D1%80%D0%BE%D0%B4%D0%BD%D0%B0-%D0%B1%D0%BE%D0%BC%D0%B1%D0%B0/", "text": "\n                    Северна Корея може да извърши най-мощното изпитание на водородна бомба в Тихия океан като отговор на заплахите на американския президент Доналд Тръмп да разруши напълно страната, предаде Йонхап, като цитира севернокорейския външен министър И Йон-хо.\nМинистърът направи това изказване в Ню Йорк, където е за годишната сесия на Общото събрание на ООН. Изказването му дойде малко след като севернокорейският лидер Ким Чен-ун предупреди, че Тръмп ще плати висока цена за заплахите, които отправи срещу Пхенян в речта си пред Общото събрание на ООН във вторник. Ким Чен-ун каза, че обмисля възможен отговор срещу САЩ, като предупреди, че това ще е \"най-висшата степен на твърдолинейна контрамярка срещу САЩ в историята\".\nВ отговор на въпрос на репортери относно тази обмисляна контрамярка, дипломат номер едно на Пхенян каза: Това може да бъде най-мощната детонация на водородна бомба в Тихия океан. Ние нямаме идея какви действия биха могли да бъдат предприети, тъй като те ще бъдат наредени от лидера Ким Чен-ун.\nПхенян извърши най-мощния си ядрен тест на 3 септември и каза тогава, че е изпитал водородна бомба.\nПо повод предупреждението на Пхенян за ново ядрено изпитание, японският министър на отбраната Ицунори Онодера каза, че ако Северна Корея реши да извършва следващия си ядрен опит в Тихия океан, то бомбата може да бъде доставена в този район с помощта на балистична ракета, която би могла да прелети над Япония.\n                    ", "date": "2017.09.22", "title": "КНДР може да тества водородна бомба "}
{"url": "http://www.monitor.bg/a/view/25134-%D0%95%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8%D1%82%D0%B5-%D0%B0%D0%B2%D0%B8%D0%BE%D0%BA%D0%BE%D0%BC%D0%BF%D0%B0%D0%BD%D0%B8%D0%B8-%D1%81%D0%BC%D0%B5%D0%BD%D1%8F%D1%82-%D1%82%D1%80%D0%B0%D1%81%D0%B5%D1%82%D0%B0%D1%82%D0%B0-%D1%81%D0%B8-%D0%B7%D0%B0%D1%80%D0%B0%D0%B4%D0%B8-%D0%BA%D1%80%D0%B8%D0%B7%D0%B0%D1%82%D0%B0-%D0%BF%D0%BE%D1%80%D0%BE%D0%B4%D0%B5%D0%BD%D0%B0-%D0%BE%D1%82-%D0%9A%D0%9D%D0%94%D0%A0/", "text": "\n                    Три европейски авиокомпании взеха решение да променят маршрутите си над Япония заради неотдавнашните севернокорейски ракетни изпитания.\nОт октомври полетите на Луфтханза, Суис интернешънъл еърлайнс и Скандинавските авиолинии-САС от европейски градове до Токио няма да се осъществяват над Японско море. Маршрутът ще преминава над северния японски остров Хокайдо и над северноизточното крайбрежие на страната. Това няма да повлияе силно на времето на пътуването.\nЗасега главните японски превозвачи Ол нипон еъруейз и Джапан еърлайнс нямат намерение на въвеждат аналогични мерки.\nСпоред експерти вероятността от сблъсък на самолет с балистична ракета е на практика равна на нула, защото те летят на различна височина.\n \n\n\n                    ", "date": "2017.09.22", "title": "Европейските авиокомпании сменят трасетата си заради кризата, породена от КНДР "}
{"url": "http://www.monitor.bg/a/view/28334-%D0%98%D1%82%D0%B0%D0%BB%D0%B8%D0%B0%D0%BD%D0%BA%D0%B0-%D1%81%D0%B5-%D0%BE%D0%B6%D0%B5%D0%BD%D0%B8-%D1%81%D0%B0%D0%BC%D0%B0-%D0%B7%D0%B0-%D1%81%D0%B5%D0%B1%D0%B5-%D1%81%D0%B8/", "text": "Четирийсет годишната Лаура Мези се закле да се обича до гроб\n                    Сватба като сватба – с вричане във вечна вярност, с хвърляне на букет, с обилен банкет за сто души, с огромна торта, с просълзени родители и близки, с шаферки, накрая и със сватбено пътешествие. С тази разлика, че пред „длъжностното лице“ с наметната през рамо трикольорна лента, както и по време на цялото тържество, вместо двама младоженци навсякъде се вихреше само един – издокараната в приказна бяла рокля булка. Тоест четирийсетгодишната фитнес – инструкторка Лаура Мези от близкото до Милано градче Лисоне, която надяна на безименния си пръст на лявата ръка венчален пръстен, изработен от две преплетени халки. И която се закле да обича до гроб себе си и децата, които Господ Бог евентуално й би дарил при съвкупление с някакъв секс-партньор…Ако се вярва на собствените й думи, казани пред репортери, хубавичката и стегната блондинка си била обещала на 38 години, че ако до 2 години не срещне принца от приказките, ще се ожени сама за себе си. Просто защото според нея било крайно време да демонстрираме по някакъв начин, че трябва да си се обичаме такива, каквито сме, при това много. Разказала за намерението си на нейните близки, те отначало я взели на подбив, но накрая кандисали и подкрепили идеята й. Дори брат й намерил негов приятел – общински служител, който в последствие изиграл достойно ролята на бракосъчетаващото лице, та било то и бутафорно. А масрафът за сватбата, възлизащ на около 10 хил. евро, Лаура заплатила от собствения си джоб, като най-много пари се била изръсила за сватбената рокля. Подаръците в пари на обичащите я роднини и приятели обаче надхвърлили почти двойно похарчената сума, и младоженката на квадрат, както я нарекоха с лека ирония италиански медии, останала много доволна. И след купона тя потеглила за баровския курорт Марса Алам на Червено море.Ако не друго, то съвсем скоро Лаура може да си намери принца от приказките и да й се наложи да се саморазведе – писаха вчера закачливо два-три авторитетни вестника. Защото според пишещото братство тя си била направила със „сингъл сватбата“ такава реклама, че няма начин да не се появят сериозни кандидати за ръката й. Косвено доказателство за това станал броят на последователите й в социалните мрежи, които само за ден скочили десетократно!   \n\n\n                    ", "date": "2017.09.22", "title": "Италианка се ожени сама за себе си"}
{"url": "http://www.monitor.bg/a/view/77484-%D0%9F%D0%BE%D0%BB%D0%BE%D0%B2%D0%B8%D0%BD-%D1%87%D0%B0%D1%81-%D1%81%D0%BF%D0%BE%D1%80%D1%82-%D0%B4%D0%BD%D0%B5%D0%B2%D0%BD%D0%BE-%D0%BE%D1%82%D0%BB%D0%B0%D0%B3%D0%B0-%D1%81%D0%BC%D1%8A%D1%80%D1%82%D1%82%D0%B0/", "text": "\n                    Хората, които се движат активно пет дни седмично по 30 минути, значително намаляват опасността да умрат преждевременно и да получат сърдечносъдови увреждания, дори и да не могат да отидат в спортен клуб или фитнес, съобщи Ройтерс.\nУчени, ръководени от Скот Лиър, кардиолог от болницата \"Сейнт Пол\" в Канада, проследиха 130 000 души в 17 държави, както богати, така и бедни. Те установиха, че всяка физическа активност - независимо дали тренировки, или ходене пеша до работа, домакинстване и градинарство, удължава живота.\nКолкото повече хората се движат, толкова повече намалява рискът от сърдечносъдово заболяване или ранна смърт. \"Таван\" за движението няма. \"Рискове, свързани с прекалено голяма физическа активност\" - надвишаваща 41 часа седмично, няма.\nСърдечносъдовите заболявания са водещата причина за ранна смърт в света и основно икономическо бреме за лечението и грижата на болните. Те са отнели живота на 9,48 милиона хора в света през 2016 г.\n                    ", "date": "2017.09.22", "title": "Половин час спорт дневно отлага смъртта"}
{"url": "http://www.monitor.bg/a/view/5421-%D0%9D%D0%B8%D0%BA%D0%B8-%D0%A5%D0%B5%D0%B9%D0%BB%D0%B8-%D0%BE%D0%BF%D1%80%D0%BE%D0%B2%D0%B5%D1%80%D0%B3%D0%B0-%D1%81%D0%BB%D1%83%D1%85%D0%BE%D0%B2%D0%B5%D1%82%D0%B5-%D1%87%D0%B5-%D0%B8%D1%81%D0%BA%D0%B0-%D0%BF%D0%BE%D1%81%D1%82%D0%B0-%D0%BD%D0%B0-%D0%A2%D0%B8%D0%BB%D1%8A%D1%80%D1%81%D1%8A%D0%BD/", "text": "\n                    Присъстващата навсякъде, постоянна представителка на САЩ в ООН Ники Хейли, която стана де факто гласа на американската дипломация, се опита да разсее слуховете, че може да замени дискретния Рекс Тилърсън на поста държавен секретар, предаде Франс прес.\nНа пресконференция в Ню Йорк Хейли бе директно запитана дали иска да заеме поста на държавен секретар, на което тя отговори кратко: Не не го искам.\nПресконференцията Хейли даде в момент, в който държавният секретар пък произнасяше реч пред делегатите на годишната сесия на Общото събрание на ООН. Като знак за конкуренция между двамата високопоставени американски дипломати, Хейли се самопокани в сряда на среща на страните, подписали иранското ядрено споразумение. Срещата се състоя в кулоарите на Общото събрание на ООН и беше на ниво външни министри. На нея Хейли дойде отделно от делегацията, водена от Тилърсън и това накара някои журналисти да я попитат какво прави тук. В отговор на което Хейли само се усмихна, припомня Франс прес.\nНа пресконференцията днес Ники Хейли съобщи, че вече 130 страни са подписали декларацията за реформа на ООН, предаде ТАСС. На 18 септември Доналд Тръмп проведе в Ню Йорк форум, посветен на реформата на организацията. В декларация от 10 пункта се отправя призив към генералния секретар на ООН да започне ефективна и целесъобразна реформа на организацията и се подчертава необходимостта от съкращаване на нейните разходи и от преразглеждане на системата на членски вноски в бюджета на световната организация. Декларацията не са подписали Русия, Китай и Франция.\nНики Хейли предупреди относно реформите, че ако Съветът за човешките права към ООН не бъде реформиран, то САЩ си запазват правото да действат самостоятелно, предаде ТАСС.\nПо темата за Северна Корея Ники Хейли каза, че страната усеща въздействието на въведените срещу нея санкции.\nПо въпроса за Мианма постоянният представител призова мианмарската лидерка Аун Сан Су Чжи, нейното правителство, както и мианмарските военни лидери да сложат край на операцията срещу рохингите, предаде Ройтерс.\nЗа Венецуела Ники Хейли каза, че САЩ не изключат възможността за петролно ембарго срещу тази страна, ако тя не предприеме стъпки, за да възстанови демократичните си процеси.\n                    ", "date": "2017.09.22", "title": "Ники Хейли опроверга слуховете, че иска поста на Тилърсън "}
{"url": "http://www.monitor.bg/a/view/65578-%D0%9E%D0%B1%D1%81%D1%8A%D0%B6%D0%B4%D0%B0%D1%82-%D0%A1%D0%B8%D1%80%D0%B8%D1%8F-%D0%BD%D0%B0-%D1%81%D1%80%D0%B5%D1%89%D0%B0%D1%82%D0%B0-%D0%B2-%D0%9E%D0%9E%D0%9D/", "text": "\n                    Американският Държавен департамент обяви, че отпуска още 697 милиона долара хуманитарна помощ за народа на Сирия. Така общата помощ, отпусната досега от САЩ, възлиза на над 7 милиарда долара, предаде Ройтерс.\nБлизо 516 милиона долара ще бъдат предназначени за помощ вътре в самата Сирия. Останалите пари ще са за страните от региона, в които има сирийски бежанци. Йордания ще получи около 88 милиона, Турция - 35 милиона, Ливан - 29 милиона, Ирак - 15 милиона, Египет - 13 милиона, а регионални организации -2 милиона.\nСлед среща за Сирия на високо равнище, състояла се в кулоарите на сесията на Общото събрание на ООН дипломат номер едно на ЕС Федерика Могерини каза, че съюзът догодина ще организира конференция за оказване на помощ за възстановяване на Сирия, предаде ТАСС. Тя припомни, че на конференцията за Сирия в Брюксел през април са били обещани 10 милиарда долара за възстановяване на страната.\nСега настъпи време да преминем от обещанията към тяхното изпълнение, заяви Могерини и отбеляза, че за последните месеци ситуацията в Сирия се е подобрила, а Ислямска държава е била изтласкана от много райони. Могерини допълни, че преговорният процес в Астана е позволил да се стигне до намаляване на нивото на насилието и да се създадат зони за деескалация в Сирия. Този извод направи на срещата и емисарят за Сирия на ООН Стафан де Мистура.\nНа срещата заместник-министърът на външните работи на Русия Генадий Гатилов каза, че зоните за деескалация в Сирия няма да станат прелюдия за разделяне на страната и припомни, че те са временна мярка, предаде ТАСС.\nПомощник държавният секретар на САЩ Саймън Хеншоу припомни, че САЩ са си поставили три цели в Сирия. Първата е унищожение на Ислямска държава и съдействие за стабилизацията на ситуацията в освободените райони. Втората е деескалация на насилието между правителствените сили и силите на опозицията, за да се намалят страданията на народа и да се запази опозицията. Третата е създаване на условия за период на политически преход. Хеншоу заяви, че сирийският президент Башар Асад няма място в бъдещето на Сирия. Дипломатът каза, че в югозападната част на Сирия САЩ тясно взаимодействат с Йордания и Русия и че те съвместно са създали условия за прекратяването на огъня, което да доведе до прекратяването на насилието и предоставяне на възможност за по-безопасен достъп за организациите, осигуряващи хуманитарна помощ.\n \n                    ", "date": "2017.09.22", "title": "Обсъждат Сирия на срещата в ООН "}
{"url": "http://www.monitor.bg/a/view/50316-%D0%A2%D0%B8%D0%BB%D1%8A%D1%80%D1%81%D1%8A%D0%BD-%D0%94%D0%BE%D0%B3%D0%BE%D0%B2%D0%B8%D1%80%D0%B5%D1%82-%D0%BD%D1%8F%D0%BC%D0%B0-%D0%B4%D0%B0-%D1%81%D0%BF%D1%80%D0%B0%D1%82-%D1%8F%D0%B4%D1%80%D0%B5%D0%BD%D0%B8%D1%82%D0%B5-%D0%BE%D0%BF%D0%B8%D1%82%D0%B8/", "text": "КНДР заплаши да тества водородна бомба\n                    Договорите и резолюциите не са достатъчни, за да спрат разпространението на ядрените оръжия, заяви американският държавен секретар Рекс Тилърсън от трибуната на Общото събрание на ООН, предадоха световните агенции.\nТой похвали Казахстан, Беларус, Южна Африка и Украйна, че доброволно са се отказали от ядрените оръжия или че са сложили край на ядрените си програми. Тилърсън припомни, че заплахата от ядрената атака си остава \"сурова действителност\", а не \"реликва от студената война\", предаде ДПА.\nРусия и САЩ споделят най-голямата отговорност за поддържането на нормите за неразпространение и за спирането на разпространението на ядрени оръжия, каза Тилърсън.\nТилърсън прикани ядрените сили да гарантират, че техните планове и ядрени технологии няма да попаднат в ръцете на безотговорни трети страни, като например терористичната организация Ислямска държава.\nПодписването на договори и приемането на резолюции не е достатъчно. Спирането на ядреното разпространение изисква упражняването на други средства за влияние, било то дипломатически, икономически, дигитални, морални или, ако е необходимо, военни, каза Тилърсън.\nВ края на краищата ние всички имаме суверенната отговорност да гарантираме, че ще запазим света в безопасност от ядрена война, последиците от която ще прехвърлят всички граници, допълни той.\nЗа севернокорейските ядрени амбиции Тилърсън каза, че Северна Корея може и да си мисли, че ядрените оръжия ще осигурят оцеляване на нейния режим, но в действителност те водят само до по-голяма изолация, лишение и позор.\nАко Китай наистина иска да освободи Корейския полуостров от ядрени оръжия, за да насърчи стабилността и да избегне конфликта в този деликатен район точно до границите му, сега е времето да работи заедно с всички останали, за да упражни този натиск върху Северна Корея, който може да промени нейните стратегически сметки, преди да е прекалено късно, каза Тилърсън, предаде Ройтерс.\nЗа Иран Тилърсън каза, че се създава впечатление, че той с всички сили се стреми да съхрани възможностите за възобновяване в случай на необходимост на разработването на ядрено оръжие.\n\n \n                    ", "date": "2017.09.22", "title": "Тилърсън: Русия и САЩ носят отговорност за ядрените опити "}
{"url": "http://www.monitor.bg/a/view/81958-%D0%A0%D0%B0%D0%B4%D0%B5%D0%B2-%D0%BF%D0%BE%D0%BA%D0%B0%D0%BD%D0%B8-%D0%A2%D1%80%D1%8A%D0%BC%D0%BF-%D0%B8-%D0%9F%D0%B5%D0%BD%D1%81/", "text": "\n                    Българският президент Румен Радев заяви по време на 72-ата сесия на Общото събрание на ООН, че е отправил покана както към президента на САЩ Доналд Тръмп, така и към вицепрезидента Майк Пенс да посетят България. Той подчерта, че графикът и на двамата е много натоварен, но се надява да намерят време за визита в страната.\n\nРадев добави, че по време на приема, даден от Тръмп, е било потвърдено стратегическото партньорство на България със САЩ.\n\nПрезидентът се срещна още и с председателя на Общото събрание на ООН Мирослав Лайчак. Двамата обсъдиха европейската политика към мигрантите и подкрепата на Европейския съюз за решаване на икономическите и социални проблеми.\n\n„Имаме подкрепата на президента Клинтън за по-голямо присъствие на темата България сред американския бизнес и общество“. Това заяви Радев, след като проведе среща с президента на САЩ Бил Клинтън. По време на разговорите той поканил Бил Клинтън отново да посети страната ни и да изнесе лекция пред български студенти.\n\n \n                    ", "date": "2017.09.22", "title": "Радев покани Тръмп и Пенс "}
{"url": "http://www.monitor.bg/a/view/27590-%D0%97%D0%BB%D0%B0%D1%82%D0%BE%D1%82%D0%BE-%D0%B8-%D0%B9%D0%B5%D0%BD%D0%B0%D1%82%D0%B0-%D0%BF%D0%BE%D1%81%D0%BA%D1%8A%D0%BF%D0%B2%D0%B0%D1%82-%D1%81%D0%BB%D0%B5%D0%B4-%D0%BE%D0%BF%D0%B0%D1%81%D0%B5%D0%BD%D0%B8%D1%8F%D1%82%D0%B0-%D0%B7%D0%B0-%D0%BD%D0%BE%D0%B2-%D1%8F%D0%B4%D1%80%D0%B5%D0%BD-%D1%82%D0%B5%D1%81%D1%82-%D0%BD%D0%B0-%D0%A1%D0%B5%D0%B2%D0%B5%D1%80%D0%BD%D0%B0-%D0%9A%D0%BE%D1%80%D0%B5%D1%8F/", "text": "\n                    Златото, йената и швейцарският франк поскъпнаха тази сутрин, след опасенията на Северна Корея да направи нов опит с водородна бомба, съобщава Financial Times.\n\nЗлатото, което вчера отчете месечен минимум увеличи цената си на борсите с 0,4% - до 1296,45 долара за тройунция. Японската йена поскъпна спрямо щатския долар с 0,6 на сто до 111,81 йени за долар, а швейцарският франк увеличи цената си до 0,967 за долар. Южнокорейският вон падна до най-ниското си ниво за последните 30 дни до ниво от 1137,88 за долар.\n\nИндексите на азиатските борси също отчетоха спад днес. Японският Nikkei 225 загуби 0,28%, хонкконгският Hang Seng Index падна с 0,85%, а южнокорейският KOSPI се понижи с 0,81 на сто.\n\nПричина за валутните и борсови спадове стана изявление на министърът на Южна Корея Ли Ен-хо заявил, че Северна Корея обмисля да направи опит сд водородна бомба в Тихия океан в отговор на заплахите на Тръмп срещу Пхенян, казани в речта му пред ООН.\n                    ", "date": "2017.09.22", "title": "Златото и йената поскъпват след опасенията за нов ядрен тест на Северна Корея"}
{"url": "http://www.monitor.bg/a/view/2254-%D0%9C%D0%B5%D1%80%D0%BB%D0%BE%D1%82%D0%BE-%D0%B8-%D0%BA%D0%B0%D0%B1%D0%B5%D1%80%D0%BD%D0%B5%D1%82%D0%BE-%D1%81%D1%82%D0%B8%D0%B3%D0%BD%D0%B0%D1%85%D0%B0-%D0%BB%D0%B5%D0%B2%D1%87%D0%B5-%D0%B7%D0%B0-%D0%BA%D0%B8%D0%BB%D0%BE/", "text": "\n                    До левче стигна килограм грозде, сортове “Мерло“, „Каберне“ и „Шардоне“ в септемврийските села Карабунар, Виноградец и Славовица, както и в Лесичово, където гроздоберът е в разгара си.\n\nМежду 50-60 стотинки върви изкупната цена на килограм „Памид“, което също се предпочита от ценителите на червената напитка. На доста по-висока цена се предлагат десертните сортове грозде на импровизираните пазари край пътища или борси в региона.  От 1,40 до 2 лева за килограм се търгуват белите десертни сортове - „Болгар“ и „Брестовица“, а червеният сорт „Кардинал“ се предлага за 1,50 лв/кг. Според купувачите в началото на гроздобера цените на пазара са по-високи, но в края му те намаляват значително.\n\nСтопаните, притежаващи лозя, продават чувалите с набрания елексир направо на полето и купувачи не липсват, предимно от София и Пловдив, които се снабдяват с грозде, за да си направят сами вино. Цели фамилии са ангажирани в прибирането на тазгодишната реколта от грозде, като някои от работещите си пускат отпуск, за да могат да оберат лозята си. В масивите през последните 2-3 дни, заради застудяването, е пълно с хора, които бързат да оберат чепките с грозде, за да не се влоши времето през идващите дни. В селата Виноградец и Карабунар много собственици на лозови насаждения са спазарили реколтата от тази есен още през миналата година, като си имат постоянни клиенти, решили да се пробват да си направят сами вино.\n                    ", "date": "2017.09.22", "title": "Мерлото и кабернето стигнаха левче за кило"}
{"url": "http://www.monitor.bg/a/view/39219-sp-%D0%BF%D0%BE%D0%BD%D0%B8%D0%B6%D0%B8-%D0%BA%D1%80%D0%B5%D0%B4%D0%B8%D1%82%D0%BD%D0%B8%D1%8F-%D1%80%D0%B5%D0%B9%D1%82%D0%B8%D0%BD%D0%B3-%D0%B8-%D0%BD%D0%B0-%D0%A5%D0%BE%D0%BD%D0%BA%D0%BE%D0%BD%D0%B3/", "text": "\n                    S&P Global Ratings понижи долгосрочният кредите рейтинг на Хонконг от AAA на AA+ със стабилна прогноза, съобщава RNS. Краткосрочният рейтинг на мегаполиса, имащ специален статут остава на ниво A-1+. Решението идва само ден след като подобна стъпка бе предприета и спрямо Китай. Пекин от своя страна изрази недоволство от първото след 1999 г. понижаване на рейтинга и го определи като неправилно решение.\n                    ", "date": "2017.09.22", "title": "S&P понижи кредитния рейтинг и на Хонконг"}
{"url": "http://www.monitor.bg/a/view/81011-1015-%D0%BC%D0%BB%D0%BD-%D1%82-%D0%B7%D1%8A%D1%80%D0%BD%D0%BE-%D0%B3%D1%83%D0%B1%D0%B8-%D0%A0%D1%83%D1%81%D0%B8%D1%8F-%D0%B7%D0%B0%D1%80%D0%B0%D0%B4%D0%B8-%D0%BD%D0%B5%D0%B4%D0%BE%D1%81%D1%82%D0%B8%D0%B3-%D0%BD%D0%B0-%D0%BA%D0%BE%D0%BC%D0%B1%D0%B0%D0%B9%D0%BD%D0%B8/", "text": "\n                    Всяка година Русия губи по 10-15 млн. т зърно заради недостиг на техника за прибирането и транспорта му, съобщи RNS, като цитира данни изнесени по време на конференцията Russian Crop Production-2017/18. Според експертите, взели участие проявата при наличие на достатъчно комбайни руснаците са в състояние да прибират не по-малко от 140 млн. зърно. Прогнозите за тазгодишната реколта са за около 134 млн. тона.\n                    ", "date": "2017.09.22", "title": "10-15 млн. т зърно губи Русия заради недостиг на комбайни"}
{"url": "http://www.monitor.bg/a/view/56477-35-%D0%B3%D0%BE%D0%B4%D0%B8%D0%BD%D0%B8-%D1%89%D0%B5-%D0%BF%D1%80%D0%BE%D0%B4%D1%8A%D0%BB%D0%B6%D0%B8-%D0%BF%D1%80%D0%BE%D1%86%D0%B5%D1%81%D1%8A%D1%82-%D0%BD%D0%B0-%D0%BB%D0%B8%D0%B1%D0%B5%D1%80%D0%B0%D0%BB%D0%B8%D0%B7%D0%B0%D1%86%D0%B8%D1%8F-%D0%BD%D0%B0-%D0%BF%D0%B0%D0%B7%D0%B0%D1%80%D0%B0-%D0%BD%D0%B0-%D0%B5%D0%BB%D0%B5%D0%BA%D1%82%D1%80%D0%BE%D0%B5%D0%BD%D0%B5%D1%80%D0%B3%D0%B8%D1%8F/", "text": "\n                    Между три и пет години ще продължи процесът на либерализация на пазара на електроенергия, каза в пресклуба на БТА във Велико Търново министърът на енергетиката Теменужка Петкова. Тя отбеляза, че след приключване на този период всеки битов абонат ще може сам да избира доставчика на електроенергия, а отделните доставчици ще бъдат в конкуренция помежду си.\n\nСпоред нея моделът за либерализация на енергийния пазар е разработен съвместно със Световната банка и в него е включена защита за енергийно бедните хора, които няма да могат да плащат сметките си при смяната на модела.\n\nПеткова прогнозира, че до края на годината трябва да влязат в сила промените в Закона за енергетиката, за да започне процесът на либерализация. От втората половина на следващата година се очаква да са налице и нормативните основания за реализирането на модела, посочи министърът.\n\nВ началото на 2018 г. ще започне приемът на документи за финансиране по втория етап на т. нар. Норвежка програма, каза Петкова. Осигурените средства са в размер на 63 милиона лева, а мерките са разработени съвместно с Националното сдружение на общините в България.\n\nПрограмата предвижда финансиране на проекти за енергийна ефективност на сгради, които са общинска собственост, като училища, детски градини, болници и други.\n\nПеткова отчете, че първият етап от програмата е бил успешен и призова общините да подготвят своите проектни документи, за да бъдат финансирани.\n                    ", "date": "2017.09.22", "title": "3-5 години ще продължи процесът на либерализация на пазара на електроенергия"}
{"url": "http://www.monitor.bg/a/view/52664-%D0%A7%D0%B5%D1%81%D1%82%D0%B2%D0%B0%D0%BC%D0%B5-%D0%94%D0%B5%D0%BD%D1%8F-%D0%BD%D0%B0-%D0%BD%D0%B5%D0%B7%D0%B0%D0%B2%D0%B8%D1%81%D0%B8%D0%BC%D0%BE%D1%81%D1%82%D1%82%D0%B0-%D0%BD%D0%B0-%D0%91%D1%8A%D0%BB%D0%B3%D0%B0%D1%80%D0%B8%D1%8F/", "text": "\n                    Днес честваме Деня на независимостта на България. Това е актът, с който преди 109 години на практика страната ни отново се появява на картата на Европа след петвековно османско владичество.Независимостта на България е провъзгласена с манифест на 22 септември 1908 г., който цар Фердинанд прочита в двора на църквата „Св. Четиридесет мъченици” в старопрестолния град Търново.Провъзгласяването на независимостта на България е политически акт, извършен от правителството на Александър Малинов. С него се отхвърля васалната зависимост на България от Османската империя, наложена й от Берлинския договор.За честването на 109 години от събитието днес преди обед ще бъде изнесен от Плевенския музей манифестът, с който княз Фердинанд обявява Княжество България за независимо Българско царство, съобщи бТВ.В цялата страна ще има официални чествания и тържества. Празникът в Търново започна с празнична света литургия. В старата столица ще се проведе и шествие до паметника „Майка България”.В София 22 септември ще бъде отбелязан на площад „Княз Александър I”, където Столична община организира тържествено честване с програма пред Паметника на Независимостта, в която ще участват Софийският духов оркестър с диригент Юли Дамянов, хорова асоциация „Света София – България”. Националната гвардейска част ще изпълни военен ритуал. Слово ще произнесе доц. д-р Тодор Чобанов, заместник-кмет на Столична община.  \n\n\n                    ", "date": "2017.09.22", "title": "Честваме Деня на независимостта на България"}
{"url": "http://www.monitor.bg/a/view/29387-%D0%91%D0%B5%D0%B7-%D0%BA%D0%BE%D0%BB%D0%B8-%D0%B2-%D1%86%D0%B5%D0%BD%D1%82%D1%8A%D1%80%D0%B0-%D0%BD%D0%B0-%D0%A1%D0%BE%D1%84%D0%B8%D1%8F-%D0%B4%D0%BD%D0%B5%D1%81/", "text": "\n                    Въвежда се временна организация на движението за провеждане на европейски ден без автомобили в рамките на Европейската седмица на мобилността, съобщиха от Столична община. До 19.00 часа се забранява престоят и паркирането на пътни превозни средства, както следва:\n- на бул. „Витоша” между ул. „Алабин” и бул. „Александър Стамболийски”;\n- на пл. „Кн. Александър І”;\n- на ул. „Леге”;\n- на ул. „Съборна” между пл. „Св. Неделя” и ул. „Леге”.\nОт 08.00 до 19.00 часа се забранява влизането на пътни превозни средства в зоната ограничена от: бул. „Кн. Александър Дондуков”, бул. „Васил Левски”, бул. „Патриарх Евтимий”, бул. „Христо Ботев”, бул. „Александър Стамболийски”, с изключение на граничните улици и булеварди и автомобилите обслужващи мероприятието, като се пропускат колите на масов градски транспорт, както и автомобили на сватбени тържества и на живущите.\nСтолична дирекция на вътрешните работи осигурява постове за контрол и регулиране на движението. \n                    ", "date": "2017.09.22", "title": "Без коли в центъра на София днес "}
{"url": "http://www.monitor.bg/a/view/47334-%D0%94%D0%B5%D1%86%D0%B0-%D0%BE%D1%82-%D0%91%D0%B0%D0%BB%D1%87%D0%B8%D0%BA-%D0%BF%D1%83%D1%81%D0%BD%D0%B0%D1%85%D0%B0-%D0%BD%D0%B0-%D1%81%D0%B2%D0%BE%D0%B1%D0%BE%D0%B4%D0%B0-%D0%B8%D0%B7%D0%BB%D0%B5%D0%BA%D1%83%D0%B2%D0%B0%D0%BD-%D0%B1%D1%83%D1%85%D0%B0%D0%BB/", "text": "\n                     \n\nУченици от Балчик участваха в акция за пускане на свобода на бухал, лекуван в Спасителния център за диви животни в Стара Загора. Това съобщи Сава Тихолов – началник на отдел „Култура, протокол и връзки с обществеността“ в община Балчик.\n\nПтицата била открита в безпомощно състояние през април в двора на болницата в Балчик и предадена за лечение в Спасителния център за диви животни в Стара Загора. Няколко месеца по-късно бухалът бил напълно възстановен и ветеринарните специалисти го върнаха обратно в района, където е открит.\n\nМладите еколози от Общинския детски комплекс в Балчик се събраха край градския стадион, за да пуснат на свобода вече излекувания бухал. Кръстиха го Балик и го оставиха да излети. Веднага след това птицата намери подслон в естествената си среда на един от варовиковите хълмове.\n\nСпециалистите от Спасителния център разказаха на децата повече за този вид бухали и обещаха да направят съпричастни младите си колеги от Балчик и при наблюдението на други птици, като за целта монтират проследяващи устройства при мигриращите видове.\n                    ", "date": "2017.09.22", "title": "Деца от Балчик пуснаха на свобода излекуван бухал"}
{"url": "http://www.monitor.bg/a/view/30628-70-%D0%BC%D0%B0%D0%B9%D1%81%D1%82%D0%BE%D1%80%D0%B8-%D0%BF%D0%BE%D0%BA%D0%B0%D0%B7%D0%B2%D0%B0%D1%82-%D1%83%D0%BD%D0%B8%D0%BA%D0%B0%D1%82%D0%B8-%D0%B2-%D1%86%D0%B5%D0%BD%D1%82%D1%8A%D1%80%D0%B0-%D0%BD%D0%B0-%D0%9F%D0%BB%D0%BE%D0%B2%D0%B4%D0%B8%D0%B2/", "text": "Занаятчиите тъкат на станове, резбоват, шият, правят стъклени фигурки или бижута пред минувачите\n                    70 майстори занаятчии от цялата страна разпънаха сергии на Малката главна в центъра на Пловдив, за да покажат уникалните си произведения. В шатрите си те демонстрират  над 20 занаята, сред които: металопластика, дърворезба, художествена обработка на дърво, тъкачество, плъстене, грънчарство, художествена керамика и ножарство.Наред с тях пловдивчани и гостите на града можеха да видят „на живо” как се правят: стъклопис, свещолеене, шекерджийство или се изработват кукли от текстил, художествено плетиво и килимарство. Майстори представят и изработване на художествени тъкани, кошничарство, звънчарство, народни музикални инструменти и изделия от кожа. Има и двама майстори от Сърбия и Македония, които показват уникално красивите си накити.Есенният панаир на занаятите стартира на 21 септември вечерта с традиционно българско хоро на площада пред Римския стадион. На откриването бе показана и сребърната огърлица, изработена за три дни от 8 майстори от Пловдив, София, Сърбия, Македония и Германия. Балканската огърлица бе направена в ювелирната работилница на СУ „Никола Вапцаров”, а сглобяването й се състоя на Малката главна. „Моята работа е свързана с изработка на художествени тъкани. Използвам традиционните техники на работа, но с нова визия. Правя обредни кърпи, покривки, тишлайфери и шалове от памук, лен и коприна във цялата цветова гама. Влагам изцяло сърце и душа във всяко произведение”, казва майсторката Елена Драмова.Колегата й Стоян Маринов изработва накити от мъниста и умее да прави носии. „Това е рядко срещан занаят. Изработвам традиционни накити от всички краища на България и най-вече авторски накити от мъниста. Те са в различна цветова гама, дизайн и визия”, обяснява Стоян Маринов.Есенният панаир на занаятите ще продължи до 24 септември. Майсторите, освен че показват произведенията си, ги предлагат и за продажба. Така например ръчно изработена свирка от майстора Дечо Дечев от Смолян струва 35 лева, което според него е двойно по-евтино от истинската стойност на инструмента. По сергиите има и бижута уникати, чиито цени започват от около 25 лева и достигат до над 100 лева. Наред с тях туристите могат да си купят миниатюрни гайди или тъпани, като и да се научат да тъкат на стан. \n\n\n                    ", "date": "2017.09.22", "title": "70 майстори показват уникати в центъра на Пловдив"}
{"url": "http://www.monitor.bg/a/view/31696-%D0%9B%D0%B8%D0%B4%D0%B5%D1%80-%D0%BD%D0%B0-%D1%80%D0%B5%D1%84%D0%BE%D1%80%D0%BC%D0%B0%D1%82%D0%BE%D1%80%D0%B8%D1%82%D0%B5-%D0%B7%D0%B0%D0%BC%D0%B5%D1%81%D0%B5%D0%BD-%D0%B2-%D1%81%D0%BA%D0%B0%D0%BD%D0%B4%D0%B0%D0%BB-%D1%81-%D0%BA%D0%B0%D0%BD%D0%B0%D0%B1%D0%B8%D1%81/", "text": "\n                    Полицията разкри плантация с канабис, която се простира на площ от седем декара в запустелите лозя край криводолското село Ракево. На мястото са намерени и 50 бидона, в които се отглеждала наркотичната трева.\n\nАкцията е проведена след обяд в четвъртък, но все още няма официална информация за нея, защото не е приключила. Сред задържаните за разпит няколко души бил и местният лидер на политическа партия „Реформаторски блок“, бивш кандидат за кмет и в момента общински съветник Христо Доков.\n\nИмето му гръмна в публичното пространство преди година, когато той се развилнял на кабинета на кмета Петър Данчев и започнал да вандалства в него, отправяйки заплахи към градоначалника. В същия час пък съпругата му Миглена нападнала с бухалка заместничката на кмета Дияна Милетиева. Повод за яростта на семейството се оказа уволнената от Данчев заместник-кметица Албена Иванова, която е балдъза на реформатора Доков.\n\nСпоред местни хора, ченгетата са ожънали плантацията и след разпитите са обискирали 12 къщи в селото и в Криводол, които продължили чак до петък сутринта. Очаква се официална информация по скандала с канабиса от прокуратурата, която работи съвместно с врачанската полиция.\n\n \n\n\n \n\n \n                    ", "date": "2017.09.22", "title": "Лидер на реформаторите замесен в скандал с канабис"}
{"url": "http://www.monitor.bg/a/view/6147-%D0%97%D0%B0%D0%B1%D1%80%D0%B0%D0%BD%D1%8F%D0%B2%D0%B0%D1%82-%D0%BC%D0%BE%D1%82%D0%BE%D1%80%D0%B8%D1%82%D0%B5-%D0%B2-%D0%A5%D0%B0%D1%81%D0%BA%D0%BE%D0%B2%D0%BE-%D0%BF%D1%80%D0%B5%D0%B7-%D0%BD%D0%BE%D1%89%D1%82%D0%B0/", "text": "\n                    Да се забрани движението в Хасково на мотоциклети и мотопеди във времето от 22 до 6 часа предлага с докладна за сесията на общинския съвет на 29 септември кметът Добри Беливанов. Предложението на кмета е във връзка с получено писмо от началника на полицията в Хасково. В писмото се предлага да бъде ограничено движението на мотоциклетите и мотопедите през нощта.Въпреки предприетите мерки и засиления контрол, проблемът с шума от движението им остава нерешен. При осъществявания контрол, ако се констатират премахнати заглушители на моторите, те се спират от движение. По улиците на Хасково обаче се движат мотоциклети и мотопеди, които са технически изправни и напълно изрядни. Конструктивно, без да са правени интервенции в изпускателната уредба, те са изключително шумни. За нарушителите ще има глоби от 200 до 400 лв.\n                    ", "date": "2017.09.22", "title": "Забраняват моторите в Хасково през нощта"}
{"url": "http://www.monitor.bg/a/view/89974-%D0%91%D1%83%D1%82%D0%B0%D1%82-%D0%BE%D1%89%D0%B5-20-%D0%BF%D0%BE%D1%81%D1%82%D1%80%D0%BE%D0%B9%D0%BA%D0%B8-%D0%B2%D1%8A%D0%B2-%D0%B2%D0%B0%D1%80%D0%BD%D0%B5%D0%BD%D1%81%D0%BA%D0%BE%D1%82%D0%BE-%D0%B3%D0%B5%D1%82%D0%BE-%D0%9C%D0%B0%D0%BA%D1%81%D1%83%D0%B4%D0%B0/", "text": "\n                    Влезли са в сила 20 заповеди за премахваме на постройки в най-голямото варненско циганско гето „Максуда“, като се чака избор на фирма-изпълнител. Районната администрация в „Младост“ работи и по още 200 преписки, съобщи районният кмет Христо Христов.\n\nВъв варненския жилищен район „Младост” няма свободен жилищен фонд, където да бъдат настанени обитателите на предвидените за събаряне незаконни постройки в „Максуда” и общински къщи по трасето на пробива на бул. „Левски”.\n\n„Внимаваме какво правим във всеки един случай, защото „антибългарският комитет“ ни следи. Законът не казва, че само в летните месеци трябва да се събаря. На много български семейства им бяха съборени къщите, етажи и тераси през зимата. Законът не изисква и някой да бъде настаняван, особено ако е незаконно настанил се. Нормалните българи граждани теглят кредити, изнемогват и мизерстват, докато ги изплатят, или живеят под наем”, коментира ситуацията Христов.\n\n57 постройки в „Максуда”, които бяха премахнати преди 2 години, попадат сега в продължението на бъдещото трасе на булевард „Левски”. В обхвата на неговото разширение влизат и над 100 частни имота, които също предстои да бъдат отчуждени. Сред тях са и 6 общински къщи, чиито наематели ще бъдат изведени от тях. Христов не очаква да се стигне до напрежение при отчуждителните процедури. Той се надява те да приключат до няколко месеца и през пролетта върху терените да започнат планираните строителни дейности, които са от първостепенно значение за облекчаване на трафика в големия град.\n\n \n                    ", "date": "2017.09.22", "title": "Бутат още 20 постройки във варненското гето „Максуда“ "}
{"url": "http://www.monitor.bg/a/view/84794-%D0%9C%D0%BB%D0%B0%D0%B4%D0%B8-%D0%B8-%D1%81%D1%82%D0%B0%D1%80%D0%B8-%D0%B2%D1%8A%D0%B7%D1%80%D0%B0%D0%B6%D0%B4%D0%B0%D1%82-%D0%B7%D0%B0%D0%BD%D0%B0%D1%8F%D1%82%D0%B8-%D0%B2-%D0%A8%D0%B8%D1%88%D0%BA%D0%BE%D0%B2%D1%86%D0%B8/", "text": "\n                    Над 2000 българи, сърби и македонци се събраха на станалия традиционен международен фестивал „Балканска черга“ в селото на Майстора – Шишковци. Още от рано сутринта в петък, навръх Независимостта, пристигаха автобуси от всички краища на страната. Истинска възхита предизвикаха всички участници, които ще се представят с различни фолклорни изпълнения през следващите три дни на сцената в центъра на кюстендилското село.„За да организираш едно такова мероприятие се изисква много усилие, много тичане и много приятели. Благодаря на шишковчани за всичко, с което ни помагат. Доказахме се през всичките тези 7 години и ще продължим и занапред“, категоричен беше кметът на Шишковци Климент Терзийски.„Започнахме вече с демонстрациите и с хората. През следващите три дни на фестивала ще има много фолклор, много занаяти. Надяваме се във всички тези прояви да се включат много млади хора. Да се създадат и много любови и семейства, защото страната ни има нужда от това. За първи път сме организирали и открит урок по народни танци за аматьори. Това е и част от атракциите на Балканска черга“, обяви организаторът и председател на неправителственото сдружение „Роден край“, Борислав Крумов.Още с пристигането на центъра в Шишковци всички гости можеха да се зарадват на пъстри сергии и на другата атракция - демонстрация по варене на ракия. „За една пивка ракия е важно тя да тече бавно и плодовете да са добре узрели“, коментира един от местните майстори.По традиция и този път беше показано тъкане на черги, както и изработка на глинени съдове.„Това, което правим днес може да ни послужи във всеки един момент в бита. Тук съм, за да покажа, че занаятите не са само за музеите, а за тук, сред хората. Определено те могат да бъдат възродени“, обяви Десислава Камберова, която е реставратор на керамика към РИМ – Кюстендил.\n\n\n                    ", "date": "2017.09.22", "title": " Млади и стари възраждат занаяти в Шишковци"}
{"url": "http://www.monitor.bg/a/view/85241-120-%D0%B1%D1%8A%D0%BB%D0%B3%D0%B0%D1%80%D0%B8-%D1%81%D1%82%D0%B0%D0%B2%D0%B0%D1%82-%D0%B1%D0%B5%D0%BB%D0%B8-%D1%80%D0%BE%D0%B1%D0%B8-%D0%B2-%D0%95%D0%B2%D1%80%D0%BE%D0%BF%D0%B0/", "text": "Мъжете между 20 и 50 години са най-честите жертви на трудова експлоатация \n                    Всяка година 120 българи се превръщат в бели роби зад граница, показват данни на Националната комисия за борба с трафика на хора. Всяка трета жертва е била изведена от страната ни с цел трудова експлоатация. „Най-често жертвата на трафик с цел труд зад граница стават мъже между 25 и 50 години, от малки населени места, останали без работа и възможност да намерят такава“, обясни секретарят на Националната комисия за борба с трафика на хора Камелия Димитрова.Основно трафикираните работят като строители, сервитьори, помощник-готвачи и домашни помощници.И тази година в комисията са постъпили множество сигнали за експлоатация на наши строители, заминали да се трудят в Чехия. Въпреки десетките ужилени през последните години берачи на боровинки в Швеция и през 2017 г. няколко българи са сигнализирали комисията, че са станали жертва на трафик.„Понякога трудовата експлоатация прераства в просия. Хората заминават да берат плодове, след време работодателят вижда, че реколтата е малко и за да не загуби ползите от наетото лице, го принуждава да проси“, обясни още Димитрова пред Канал 3.Зачестяват сигналите и от програмата за езиково обучение в приемно семейство в чужбина „О Пер“. Според регламента на програма чужденци между 18 и 30 години отиват да учат език в дома на местно семейство, на което задължително гледат децата. В замяна получават безплатна квартира, храна и джобни. Домакините пък трябва да им осигурят свободно време, в което бавачките да посещават езикови курсове.„Имаме сигнали от момичета, заминали по програмата във Великобритания. Когато се озоват на място, разбират, че нямат време за допълнително обучение, защото са заети с много домакинска работа“, заяви секретарят на Националната комисия за борба с трафика на хора.Всяка година в ресорната комисия постъпват между 10 и 20 сигналите за деца, жертва на трафик. Най-често непълнолетните са принуждавани от близки и роднини да просят в Швеция, Великобритания и Франция.Както „Монитор“ писа, за половин година социалните служи в редица европейски държави са отнели над 150 българчета от семействата им заради насилие и лоша грижа.\n\n\n                    ", "date": "2017.09.22", "title": "120 българи стават  бели роби в Европа "}
