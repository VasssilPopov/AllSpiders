{"url": "http://www.monitor.bg/a/view/65586-%D0%9A%D1%8A%D1%80%D0%BF%D1%8F%D1%82-700-%D1%85%D0%B8%D0%BB-%D0%BA%D0%B2%D0%B0%D0%B4%D1%80%D0%B0%D1%82%D0%B0-%D0%B4%D1%83%D0%BF%D0%BA%D0%B8-%D0%B2-%D0%B3%D1%80%D0%B0%D0%B4%D0%BE%D0%B2%D0%B5%D1%82%D0%B5/", "text": "\n                    \n\nБлизо 700 хил. квадратни метра улични дупки ще бъдат асфалтирани в големите градове на страната през тази година, показа проверка на „Монитор“.\n\nСамо в София предстоят ремонти на 54 000 квадратни метра настилка на ул. „Граф Игнатиев“ и на над 200 000 квадрата на други улици.\n\nВ Русе ще бъде положена нова настилка на 140 улици с площ от 319 552 квадрата. В Пловдив пък от 1 май в ход е реконструкцията на булевардите „Руски” и „Шести септември“, а във Варна - на бул. „Приморски“. С пълна сила капитални ремонти на улици се правят още и в други големи градове като Велико Търново, Шумен и Кюстендил.\n\nМеждувременно стана ясно, че при забавяне на ремонта на столичната улица„Граф Игнатиев“ фирмата изпълнител ще отнася по 240 хил. лв. глоба за всеки просрочен ден.\n\n \n\n \n\n\n\n\n                    ", "date": "2018.05.03", "title": "Кърпят 700 хил. квадрата  дупки в градовете"}
{"url": "http://www.monitor.bg/a/view/31562-%D0%91%D0%BE%D1%80%D0%B8%D1%81%D0%BE%D0%B2-%D0%9F%D0%B0%D0%B7%D0%B8%D0%BC-%D0%B4%D0%BE%D0%B1%D1%80%D0%B8%D1%8F-%D0%B4%D0%B8%D0%B0%D0%BB%D0%BE%D0%B3-%D1%81-%D0%A2%D1%83%D1%80%D1%86%D0%B8%D1%8F-%D0%B7%D0%B0%D1%80%D0%B0%D0%B4%D0%B8-%D0%BC%D0%B8%D0%B3%D1%80%D0%B0%D0%BD%D1%82%D0%B8%D1%82%D0%B5/", "text": "Премиерът и австрийският президент обсъдиха Западните Балкани\n                    \n\nЕдна от причините да се запази добрият диалог с Турция е споразумението за мигрантите да остане работещо. Това е подчертал премиерът Бойко Борисов по време на срещата си в МС с президента на Австрия Александър ван дер Белен, който е на официално посещение в у нас, съобщиха от пресцентъра на кабинета. „Това беше и целта на лидерската среща във Варна на 26 март, когато се договорихме диалогът да се възстанови и споразумението за мигрантите да продължи действието си“, посочил Борисов.Двамата обсъдили обстановката на Балканите и перспективата пред страните от региона за постигане на стабилност, транспортна и дигитална свързаност и икономически растеж. Темата за Западните Балкани е основен приоритет на българското, но и на австрийското председателство. Премиерът информирал австрийския президент за срещите с лидерите от Балканите и и с международните финансови институции, които се ангажират с реализацията на инфраструктурните проекти на Балканите.Ван дер Белен приветствал усилията на страната ни за опазването на външната граница на ЕС и за задържането на миграцията до нулеви нива. Двамата обсъдили и развитието на двустранните търговско-икономически отношения, които оценили като отлични. Отчетен бил ръст на износа за Австрия от близо 7% за последната година и доброто партньорство между български и австрийски компании в сферата на инфраструктурата и комуникациите.Ван дер Белен проведе среща и с държавния глава Румен Радев. На нея президентът заявил, че без реална икономическа и социална конвергенция рискуваме да се задълбочи разделението в Европа. На свой ред австрийският президент потвърдил подкрепата си за присъединяването на България към Шенген и еврозоната. Двамата били единодушни, че е необходима промяна в европейската миграционна политика, която да създаде повече възможности за икономическо развитие и социална интеграция в страните на произход на мигрантите и да ограничи миграционния натиск към Европа. \n\n\n\n\n                    ", "date": "2018.05.03", "title": "Борисов: Пазим добрия диалог с Турция заради мигрантите"}
{"url": "http://www.monitor.bg/a/view/14666-%D0%9B%D1%8E%D0%B1%D0%B8%D1%82%D0%B5%D0%BB%D0%B8-%D0%BD%D0%B0-%D1%81%D0%B5%D0%BB%D1%84%D0%B8-%D0%BF%D0%BE%D1%82%D1%80%D0%BE%D1%88%D0%B8%D0%BB%D0%B8-%D0%BF%D0%B0%D0%BC%D0%B5%D1%82%D0%BD%D0%B8%D0%BA-%D0%BD%D0%B0-%D1%81%D0%B2%D0%B5%D1%82%D0%B8-%D0%93%D0%B5%D0%BE%D1%80%D0%B3%D0%B8-%D0%B2-%D0%A1%D1%82%D0%B0%D1%80%D0%B0-%D0%97%D0%B0%D0%B3%D0%BE%D1%80%D0%B0/", "text": "\n                    \n\nОбелиск в памет на загиналите за България старозагорци, увенчан с бронзова фигура на убиващия ламята свети Георги, насред парк Алана е потрошен от неизвестни вандали, алармира в социалните мрежи в навечерието на Гергьовден скулпторът Красимир Зарков. Счупен е единият от рогата на змея, потрошена е опашката, от която липсва една част, цялата конструкция и силно увредена и има опасност да рухне, коментира ваятелят, който преди няколко години създаде птицата Феникс – символ на възкръсналия от пепелищата на Руско-турската освободителна война град.\n\nТова е стара новина, контрираха служители от културния отдел на община Стара Загора, според тях вандалщината била сторена преди доста месеци при опит на младежи да си направят селфи от върха на над 4 – метровата  композиция. За случилото се бил уведомен авторът на паметника Любомир Добрев, който поел ангажимент да поправи щетите. По телефона скулпторът коментира, че знае за неприятната случка. Според него поправката ще отнема доста време, тъй като заради некачественото изпълнение на строителните дейности през 2002 година вода е проникнала през фугите на облицованата с малахитово зелен гранит колона и тя е компрометирана.\n\n„В момента работя по реставрацията на паметник във Франция, тепърва ще трябва да направя проекта за Стара Загора и не бих могъл да кажа срок за поправките…“, заяви още Любомир Добрев.\n\nТова е пореден вандализъм в Града на липите, припомнят жителите , които не са забравили че през години бяха откраднати елементи от паметника на капитан Петко войвода в парк Тракия и революционерите Колю Ганчев и Димитър Наумов от централния парк „Пети октомври“.\n\n\n                    ", "date": "2018.05.03", "title": "Любители на селфи потрошили паметник на свети Георги в Стара Загора"}
{"url": "http://www.monitor.bg/a/view/5894-%D0%9A%D0%BE%D0%BD%D1%81%D0%B5%D1%80%D0%B2%D0%B0%D1%82%D0%BE%D1%80%D0%B8%D1%82%D0%B5-%D0%B2-%D0%95%D0%B2%D1%80%D0%BE%D0%BF%D0%B0-%D0%BF%D1%80%D0%B8%D0%B5%D0%BC%D0%B0%D1%82-%D0%92%D0%9C%D0%A0%D0%9E-%D0%B8-%D0%9F%D1%80%D0%B5%D0%B7%D0%B0%D1%80%D0%B5%D0%B4%D0%B8-%D0%91%D1%8A%D0%BB%D0%B3%D0%B0%D1%80%D0%B8%D1%8F-%D0%B7%D0%B0-%D1%87%D0%BB%D0%B5%D0%BD%D0%BE%D0%B2%D0%B5/", "text": "\n                    \nРешен е въпросът кой е консерватор в България и кой представлява консервативните ценности от името на българските партии и избиратели в Европа. ПП “Презареди България”, наследник на ББЦ, и ВМРО са единствените две български партии, които ще могат да използват правото да се наричат консервативни, съобщиха от пресцентъра на \"Презареди България\".\n\nНовината беше потвърдена от Ричърд Милсом - Главен изпълнителен директор на Алианса на консерваторите и реформистите в Европа.\n\n\"Ще бъдем приети за членове на Консервативния Алианс в Европа! Голям успех за България и за моя екип, поздравление за моя колега господин Джамбазки! За първи път България има своите консервативни партии, признати в Европа! Край на спекулациите на псевдо десните либерални и националистически формации, че имат нещо общо с консерватизма. Край на лъжите от жълтопаветниците соросоиди и платените им протестъри\". Такъв коментар направи Николай Бареков минути след като новината беше потвърдена и припомни, че случващото се е плод на усърдна „четири годишна къртовска работа” за него и екипа му.\n\n„Никога не предадох своите избиратели и Европа ни призна. Бъдете горди с нашия успех. Една година преди европейските избори стартираме нашия поход за възраждането на България с ценностите на консерватизма”, заяви евродепутатът и определи признанието от Европа като реабилитация за всички хули и обиди, които той и партията му са понесли в България от статуквото.\n\nСред членовете на Алианса са Британската консервативна партия, полската партия “Право и справедливост”, асоциирани членове и сестрински партии пък са Републиканската партия на САЩ и Австралийската консервативна партия. Официалното приемане на “Презареди България” (ББЦ) и на ВМРО в АКРЕ ще бъде на 8 юни в Баку, Азербайджан.\n\n                    ", "date": "2018.05.03", "title": "Консерваторите в Европа приемат ВМРО и \"Презареди България\" за членове"}
{"url": "http://www.monitor.bg/a/view/86828-%D0%9C%D0%BE%D1%80%D0%B5%D1%82%D0%BE-%D0%BD%D0%B0-%D1%8E%D0%B3-%D0%B8%D0%B7%D1%85%D0%B2%D1%8A%D1%80%D0%BB%D1%8F-%D0%BC%D1%8A%D1%80%D1%82%D0%B2%D0%B8-%D0%BE%D0%B2%D1%86%D0%B5/", "text": "\n                    Мъртви овце, вместо делфини изхвърля морето по южното черноморие. До момента на пясъка са открити две животни, които според експерти са престояли поне седмица във водата.\n\nПървият мистериозен случай е регистриран на Северния плаж в Бургас. В късния следобед на 2-ри май двойка влюбени забелязали нещо странно и обемисто върху пясъка, точно до вълните. Първо помислили, че е делфин, но когато приближили с огромна изненада  установили, че на брега лежи мъртва овца. Сигналът веднага е поет от РИОСВ и Агенцията по храните, които са пристигнали незабавно на място. въпреки, че животинският труп бе бързо изнесен от плажа, новината се разнесе с бясна скорост. Ветеринари и еколози се чудят как се е появил овчия труп в морето, преди вълните да го изхвърлят на брега. Мистерията се задълбочи, когато вчера мъртъв овен се появи и на пясъка в Поморие. Вторият животински труп е открит на плаж Пясъчна коса, който се намира в непосредствена близост до Поморийското езеро. \n\nЕдна от версиите е, че животните са част от стадо, натоварено на кораб в наши води и предназначено за експорт в чужбина. Предполага се, че част от овцете са измрели по пътя и са били изхвърлени в морето. \n                    ", "date": "2018.05.03", "title": "Морето на юг изхвърля мъртви овце"}
{"url": "http://www.monitor.bg/a/view/4416-%D0%94%D0%B2%D0%BE%D0%B9%D0%BD%D0%BE-%D0%BF%D0%BE%D0%B3%D0%BE%D0%BB%D1%8F%D0%BC-%D0%B1%D1%8E%D0%B4%D0%B6%D0%B5%D1%82-%D0%B7%D0%B0-%D1%86%D0%B8%D1%84%D1%80%D0%BE%D0%B2%D0%B8%D0%B7%D0%B0%D1%86%D0%B8%D1%8F/", "text": "Над 28 млрд. евросредства отделя Общността \n                    \nПочти двойно ще нарасне бюджетът на ЕС за цифровизацията през следващия програмен период, като се предвижда  сумата да бъде малко над 28 млрд. евро. За сравнение през предходния е била малко над 14 млрд. евро. Това обяви Мария Габриел, еврокомисар по цифрова икономика и цифрово общество. По думите й цифровизацията е дългосрочен приоритет на съюза, в основата на който стоят интересите на гражданите. „Няма държава членка, която може да се изправи сама пред предизвикателствата на цифровата трансформация“, добави още тя. Нова за Общността ще бъде програмата „Цифрова Европа“, чийто\n\n\n\nТя ще обхваща пет ключови направления - цифрови умения, киберсигурност, суперкомпютри, цифровизация на публичната администрация и изкуствен интелект По отношение на киберсигурността акцент ще бъде опазването на критичната инфраструктура и личните данни. За да бъдем лидер обаче, трябва да догоним страни като Китай и САЩ. „Европа дава 1,6 млрд. евро за киберсигурност при 30 млрд., отделени от САЩ за 2017 г.“, каза Мария Габриел.\nПриоритет ще бъдат и инвестициите в суперкомпютри. През 2012 г. Европа е имала 4 от 10-те най-добри суперкомпютъра, а днес сме далеч от топ 10. За да си възвърнем позициите, от многогодишната финансова рамка на ЕС ще бъдат отпуснати 1 млрд. евро. Целта е до 2023 г. европейският суперкомпютър да бъде факт, а България да е регионален лидер, обясни евродепутатът. Приоритет в „Цифрова Европа“ са и инвестициите в изкуствения интелект. Анализите показват, че добавената стойност на свръхтехнологията за европейската икономика ще бъде над 13 трилиона. \n\n\n\nСред приоритетите е и подобряване на цифровите умения за напреднали. „Европа изпитва недостиг на такива специалисти и трябва да направим всичко, за да ги подкрепим. Очаква се до 2020 г. недостигът на компютърни специалисти да достигне до 500 хиляди. Към момента броят им е 350 хил.“, каза Мария Габриел. Инвестиции се очакват и в публичната администрация и електронното здравеопазване.\nПо механизма за свързване на Европа е заложено увеличение от 1 на 3 млрд. евро. \"Това означава повече средства за цифрова инфраструктура, което ще спомогне за намаляване на съществуващите различия между градските и селските райони – 76% свързаност в градовете и под 40% в селските райони\", посочи българският еврокомисар. \n\n\nСредствата за програма МЕДИА се увеличават с 30% и ще достигнат до 1,2 млрд. евро. По-голям ще бъде и бюджетът за научни изследвания в направление цифровизация - над 2,5 млрд. евро. По думите на еврокомисаря Европа заема първо място в областта на роботиката. 25% от роботите се произвеждат на Стария континент. Лидер сме и при микро- и нанотехнологии.\n\n\n                    ", "date": "2018.05.03", "title": "Двойно по-голям бюджет за цифровизация"}
{"url": "http://www.monitor.bg/a/view/45305-%D0%93%D0%BB%D0%BE%D0%B1%D0%B0-%D0%B4%D0%BE-10-000-%D0%BB%D0%B2-%D0%B7%D0%B0-%D0%BF%D0%BE%D1%81%D1%80%D0%B5%D0%B4%D0%BD%D0%B8%D1%87%D0%BA%D0%B0%D1%82%D0%B0-%D0%BD%D0%B0-%D0%B1%D1%80%D0%B0%D0%B7%D0%B8%D0%BB%D1%81%D0%BA%D0%B8%D1%8F-%D0%BC%D0%B5%D0%B4%D0%B8%D1%83%D0%BC/", "text": "\n                    \n\nСлучаят с Кармен Лазарова ни дава посоката за промени в Закона за здравето, каза министърът на здравеопазването Кирил Ананиев във връзка със случая с медиума Кармен Лазарова, която организира група до Бразилия, с която е пътувала и онкоболната Теодора Маджарова. Той уточни, че Министерството работи по този закон от по-малко от месец.\n\n„Установи се, че Кармен не е в регистъра на Районната здравна инспекция за извършване на регламентирана дейност, така че по своята същност тя е извършила нарушение, вследствие на което ще последва и съответното наказание“, каза министърът. Ананиев уточни, че то може да бъде до 10 хил. лв. „Разбира се, трябва да изчакаме наказателното постановление. Така или иначе наистина тя е правила и извършвала дейност, която не е регламентирана в Закона“, каза той. На въпрос дали е взимала пари за тази дейност, министърът отговори, че няма такава информация. „Мисля, че никой не работи безплатно на този свят“, коментира Ананиев, цитиран от \"Фокус\". Във връзка с нейния сайт, той заяви, че след като ще има наказателно постановление, би трябвало сайтът ѝ да бъде закрит.\n\nНа въпрос дали трябва да има такива случаи, за да се прави проверка и дали ще се проверяват други лечители, Ананиев заяви, че проблемът е по-сериозен. „Със сигурност има и други лечители, които прилагат лоши практики. Това ми дава основание, че трябва Законът за здравето да бъде променен по някакъв начин и да се регламентира много по-добре дейността, която е призната и законна и категорично да бъде определена тази дейност, която е непозволена. В това число и засилване на контрола“, заяви Ананиев. Според него в закона трябва да се предвиди и детайлно разглеждане на видовете наказания в зависимост от нерегламентираната дейност.\n\n\n\n \n                    ", "date": "2018.05.03", "title": "Глоба до 10 000 лв. за медиума Кармен Лазарова"}
{"url": "http://www.monitor.bg/a/view/39949-%D0%96%D0%B8%D0%B2%D0%B0%D0%BA%D1%8A%D1%82-%D1%81%D1%82%D0%B8%D0%B3%D0%B0-%D0%B4%D0%BE-30-%D0%B3%D1%80%D0%B0%D0%B4%D1%83%D1%81%D0%B0-%D0%B4%D0%BD%D0%B5%D1%81/", "text": "\n                    \nДнес отново ще преобладава слънчево време. В източните райони и Горнотракийската низина преди обяд ще има ниска слоеста облачност или мъгла. Това съобщи дежурният синоптик Боряна Маркова от Националния институт по метеорология и хидрология (НИМХ) при Българската академия на науките (БАН) за \"Фокус\".\n\nВременни увеличения на облачността ще има и над Западна България, но само на отделни места, след обяд в планинските райони ще превали и прегърми. Ще духа слаб до умерен вятър от изток-югоизток. Максималните температури ще са между 25° и 30°, по-ниски ще са по Черноморието - 16° - 21°.  Там ще има ниска облачност или мъгла, които около обяд ще се разсеят и ще се установи предимно слънчево време. Ще духа слаб до умерен източен вятър. Максималните температури ще са 16° - 21°. Температурата на морската вода е 16° - 18°. Вълнението на морето ще е 1 - 2 бала.\n\nНад планините ще бъде предимно слънчево. След обяд ще се развива купеста и купесто-дъждовна облачност и на места, главно в Рило-Родопската област ще превали и прегърми. Ще духа слаб до умерен вятър от юг-югоизток. Максималната температура на височина 1200 метра ще е около 19°, на 2000 метра – около 12°.\n\n                    ", "date": "2018.05.03", "title": "Живакът стига до 30 градуса днес  "}
{"url": "http://www.monitor.bg/a/view/89420-%D0%98%D0%B7%D0%BF%D1%80%D0%B0%D1%89%D0%B0%D0%BC%D0%B5-%D0%BC%D0%BE%D1%81%D1%82%D1%80%D0%B8-%D0%BD%D0%B0-%D1%80%D0%B0%D0%BA%D0%B8%D1%8F-%D0%B7%D0%B0-%D1%81%D0%B2%D0%B5%D1%82%D0%BE%D0%B2%D0%B5%D0%BD-%D0%BA%D0%BE%D0%BD%D0%BA%D1%83%D1%80%D1%81/", "text": "Пловдив става столица на спиртните напитки през август\n                    Българските производители на високоалкохолни напитки изпращат мостри за участие в един от най-авторитетните международни конкурси за спиртни напитки в света - Spirits Selection by Concours Mondial de Bruxelles. Деветнадесетото му издание ще се проведе от 21 до 23 август 2018 г. в Пловдив, България.\n\n„Българската високоалкохолна индустрия предлага напитки на високо ниво. Малцина знаят, че България произвежда 180 милиона литра алкохол годишно, в сравнение със 120 милиона литра вино на година. Една от основните цели на Spirits Selection е да запознае международното жури с нови производители и с автентични напитки, каквито са произведените у вас. Провеждането на конкурса в Пловдив ще позволи на световни вносители да открият българската ракия и българската индустрия на спиртни напитки“, коментира Тиери Хейнс, директор на Spirits Selection.\n\nВисокоалкохолните напитки се състезават в категориите: уиски, коняк, бренди, ракия, ром, водка, джин, писко, грапа, ликьор, текила и др. Регистрацията за участие в Spirits Selection by Concours Mondial de Bruxelles 2018 се прави на онлайн на www.spiritsselection.com/en/registration/#_registration. Всеки производител трябва да изпрати по 2 бутилки от 1 мостра до: M&M Militzer & Muench BG Co Ltd., София 1336, ул. „Андрей Германов“ 11. Таксата за участие с една мостра е 186 евро, а за всяка мостра след третата има нарастваща отстъпка. Крайният срок за изпращане на мостри е 22 юни 2017 г.\n\nОрганизаторите се надяват да получат минимум 50 български мостри на високоалкохолни напитки. „България е страна-домакин и вярваме, че повече производители ще участват със своите най-добри продукти“, коментира Тиери Хейнс.\n\nРодни производители на високоалкохолни напитки и на вино могат да предоставят за дегустация, както и да презентират своите напитки, още на 20 август 2018 г., на тържествената вечеря преди официалното откриване на Spirits Selection. „Това е прекрасна бизнес възможност за пряк контакт с членовете на журито от цял свят – вносители, енолози, специализирани журналисти, лидери на мнение“, заключава Кристоф Сепулведа от „ Пробежекс“.\n\nБългария участва в Spirits Selection за първи път през 2015 г. Успеваемостта на страната ни (спечелени отличия спрямо подадени мостри) e между 30% и 40%. През 2017 г., когато 1200 мостри от 54 страни се борят за отличие, българска напитка е отличена за първи път с Grand Gold медал.\n\nSpirits Selection е единственият пътуващ конкурс в света и единственият, който прави проверка на качеството на наградените напитки. Последните три държави-домакин на Spirits Selection са Чили (2017 г.), Мексико (2016 г.) и Китай (2015 г.). Представителят на Конкурса за България е „Пробежекс“.\n                    ", "date": "2018.05.03", "title": "Изпращаме мостри на ракия за световен конкурс"}
{"url": "http://www.monitor.bg/a/view/52583-%D0%A7%D0%B5%D0%BD%D0%B3%D0%B5%D1%82%D0%B0-%D0%BB%D0%BE%D0%B2%D1%8F%D1%82-%D0%B1%D0%B8%D1%82%D0%BA%D0%BE%D0%B9%D0%BD%D0%B8-%D0%BF%D0%BE-%D1%81%D0%BC%D0%B5%D1%82%D0%BA%D0%B0%D1%82%D0%B0-%D0%B7%D0%B0-%D1%82%D0%BE%D0%BA/", "text": "\n                    Скритите машини за копаене на криптовалути били откривани по сметките за ток. Това обясниха от МВР за „Монитор“. Причината била, че компютрите генерирали огромни разходи за електроенергия, за да могат да се добиват виртуалните пари. Така въпреки опитите на собствениците им да ги скрият, винаги апашите успявали да разберат къде са, след като получавали информация за голямо потребление на ток.\n\n„Всеки инкасатор или пощаджия и дори телефонист в някое енергодружество може да е доносник. Крадците имат представа, че някъде, в някоя къща или склад има направена ферма за добиване на виртуална валута. Трябва им само точният адрес, за да могат да атакуват“, обясниха разследващи пред „Монитор“.\n\nОт там поясниха, че се наблюдавала тенденцията вече и много ферми да инсталират соларни панели, за да спестяват от ток и така да реализират печалби. Това също било подсказка за крадците, които веднага след кражбата на машините ги продавали на двойно по-ниска цена, тъй като търсенето било много голямо.\n\nСпоред последните проучвания, ако цената на биткойна е на цена под 8600 долара, копачите на виртуалната валута ще продължат да са на загуба.\n\nОт началото на годината криптовалутата се лута около това ценово равнище, след като се срина от рекордните си нива, доближили границата от 20 хил. долара в края на миналата 2017 г.\n\n„Изчислихме, че критичната точка за големите копачи трябва да е 8600 долара, дори ако сметката е на база много ниски разходи за електроенергия (0,03 долара за кв/ч)”, посочиха преди седмица експерти пред CNBC. Според анализаторите това ще доведе до спад в търсенето на хардуер за добиване на криптовалути, което ще повлияе низходящо и на цените на процесори и видеокарти.\n                    ", "date": "2018.05.03", "title": "Ченгета ловят биткойни по сметката за ток"}
{"url": "http://www.monitor.bg/a/view/60979-%D0%91%D1%8A%D1%80%D0%B7%D0%B0%D0%B9-%D0%B1%D0%B0%D0%B2%D0%BD%D0%BE-%D0%BF%D0%BE-%D0%BF%D1%8A%D1%82%D1%8F-%D0%BD%D0%B0-%D0%B7%D0%B0%D0%BA%D0%BE%D0%BD%D0%B8%D1%82%D0%B5/", "text": "\n                    Всички знаем, че Законът за движение по пътищата е един от най-често променяните през последните години. Обикновено обаче напъните да коригираме законодателството идват след някоя трагедия на пътя, най-често с автобус на магистрала. Всички вече знаят, че огромният закон ще бъде разделен на три: Закон за движение по пътищата, Закон за водачите на моторни превозни средства и Закон за пътните превозни средства. Последните промени бяха вкарани за обществено обсъждане с „мръсна газ“, за да се успокои обществото, че държавниците ни мислят за нашата безопасност. Обсъждане, но не баш обществено, защото трите закона бяха публикувани на сайта на ресорните министерства – МВР и транспортното, след което три дни по-късно администрация, експерти и журналисти се събраха на едно, за да споделят вижданията. Първите да убедят колко добре са си свършили работата, а вторите да обяснят обратното, докато пишещите братя се ориентират кое е истина и кое не.\n\nА защо не е обществено обсъждането? Текстовете не са пуснати за коментари в системата за мнения на гражданите strategy.bg, а на сайтовете на министерствата със срок за коментари до 4 май. Това даде на експертите да обяснят, че нямат време да си кажат какво мислят. И да го направят публично, като обяснят, че те са истинските коректори на законопроектите, които след това ще бъдат пуснати за истинско обсъждане. Друг е въпросът колко експертите по пътна безопасност наистина са експерти. Поне това е един от най-честите коментари от транспортното ни министерство, когато ги попитаме защо не взимат мнението им предвид.\n\nФакт е обаче, че предложеният Закон за водачите на моторни превозни средства е завършен с допълнителни заключителни разпоредби, но в текста няма нито една разпоредба. Също така има много липси, не се знае по какъв начин ще се подходи и как ще бъде интегрирана системата „бонус-малус“. При нея се обръща тотално системата за наказание с фокус от автомобила към водача, който да си носи отговорност, както застрахователната, така и всички останали.\n\nЗатова е важно преди да дадем зор да се успокоят хората, че се мисли за тях, първо да се уточнят политиките, да се посочат целите на законопроектите, вместо да разлайваме кучетата с текстове за скок на глоби, шофьори без книжки по пътищата и т.н., които се описваха в новинарски емисии и вестникарски страници. Тоест да спазим лозунга на Пътна полиция по улуците: Бързай бавно! (който са заели от римско време и по-точно от император Август Цезар: Festina lente!), и да постигнем желаните по-малко смъртни случай по пътищата, отколкото да се загубим в обвинения между институции и експерти.\n                    ", "date": "2018.05.03", "title": "Бързай бавно по пътя на законите"}
{"url": "http://www.monitor.bg/a/view/37761-30-%D1%80%D0%B0%D0%BD%D0%B5%D0%BD%D0%B8-%D1%81%D0%BB%D0%B5%D0%B4-%D0%B2%D0%B7%D1%80%D0%B8%D0%B2-%D0%B2-%D0%A1%D0%B5%D0%B2%D0%B5%D1%80%D0%B5%D0%BD-%D0%9B%D0%BE%D0%BD%D0%B4%D0%BE%D0%BD/", "text": "\n                    \n\n10 души са ранени след взрив в Стамфорд Хил, Северен Лондон, съобщи Ройтерс, позовавайки се на вестник Експрес.Взривът проехтял, когато много хора се събрали за еврейския празник Лаг БаОмер, на който традиционно се палят огньове.  Според в. „Сън” взривът е станал, след като евреите направили кула от смартфони, а след това водени от слово на местен равин, който ги призовал на борба със „злото на смартфоните”, запалили купчината електронни устройства, като преди това обилно я полели с бензин. Пострадали са всички които са се били скупчили в непосредствена близост до ритуалното запалване – 10 души са с изгаряния с различна степен, всички те са доставени в местни болници.\n\n\n \n\n\n \n                    ", "date": "2018.05.03", "title": "Евреи борят с огън \"злото на смартфоните\" - 10 ранени след взрив в Северен Лондон (обновена)"}
{"url": "http://www.monitor.bg/a/view/65615-%D0%9A%D1%80%D1%8A%D1%81%D1%82%D0%B8%D1%85%D0%B0-%D0%B1%D1%80%D1%8A%D0%BC%D0%B1%D0%B0%D1%80-%D0%BD%D0%B0-%D0%9B%D0%B5%D0%BE%D0%BD%D0%B0%D1%80%D0%B4%D0%BE-%D0%B4%D0%B8-%D0%9A%D0%B0%D0%BF%D1%80%D0%B8%D0%BE/", "text": "\n                    Група холандски учени ентомолози кръстиха новооткрит вид воден бръмбар на известния холивудски актьор Леонардо ди Каприо - Grouvellinus leonardodicaprioi. Това съобщи , позовавайки се на научното списание . Изследователите проучвали района на водопад в малайзийския резерват Малио Бейсин, където се натъкнали на 3 нови вида насекоми. Един от тях бил наречен в чест на знаменитата филмова звезда. Своето решение експертите аргументирали с желанието да изразят признателност към Ди Каприо заради усилията му за запазване на биоразнообразието на планетата. Поласканият актьор пък публикува снимка на бръмбара, носещ името му, в своя профил във Фейсбук. „Миниатюрен и черен, този бръмбар няма да спечели „Оскар“, но за съхраняване на биоразнообразието всяко живо същество има значение“, коментира ентомологът Ива Нунич.\n\nТова съвсем не е първи случай, когато новооткрити живи организми получават имена на известни личности. Свои двойници във фауната имат президентът на САЩ Доналд Тръмп и партньорката на Лео от „Титаник“ Кейт Уинслет. Тръмп е „кръстник“ на молеца Neopalpa donaldtrumpi, а Уинслет – на бръмбарчето Agra katewinsletae.\n \n                    ", "date": "2018.05.03", "title": "Кръстиха бръмбар на Леонардо ди Каприо"}
{"url": "http://www.monitor.bg/a/view/26860-%D0%9C%D0%B5%D0%BB-%D0%93%D0%B8%D0%B1%D1%81%D1%8A%D0%BD-%D0%BF%D0%B0%D0%BA-%D1%89%D0%B5-%D1%81%D0%BD%D0%B8%D0%BC%D0%B0-%D0%B2%D0%BE%D0%B5%D0%BD%D0%B5%D0%BD-%D1%84%D0%B8%D0%BB%D0%BC/", "text": "\n                    Мел Гибсън е в преговори да заснеме нов военен филм, посветен на битката за Окинава по време на Втората световна война, след \"Възражение по съвест\" (2016). Според \"Холивуд рипортър\" работата по продукцията Destroyer („Разрушител\") може да започне още през есента. Сценарият за филма най-вероятно ще е дело на партньорката на актьора режисьор - Розалинд Рос.\n\nВ центъра на предишния филм по темата - \"Възражение по съвест\", е историята на Дезмънд Дос (в ролята Андрю Гарфийлд), американски военен лекар, адвентист и пацифист, който отказва да използва огнестрелно оръжие и без да изстреля и един куршум, рискувайки собсдтвения си живот, успява да спаси 75 души над Окинава.   \n\nПубликувано във факти.бг:\nХоливудският актьор и режисьор Мел Гибсън води преговори да застане зад камера, за да заснеме отново военен филм, съобщи Contactmusic.\n\nАко преговорите завършат успешно, това ще бъде вторият пореден военен филм, който 62-годишният Мел Гибсън ще режисира след \"Възражение по съвест\" (2016).\n\nПодобно на предишната продукция, режисирана от Гибсън, новият филм, озаглавен \"Destroyer\", ще разказва за Битката за Окинава по време на Втората световна война.\n\n                    ", "date": "2018.05.03", "title": "Мел Гибсън пак ще снима военен филм"}
{"url": "http://www.monitor.bg/a/view/49865-%D0%91%D0%B5%D0%B7%D0%BF%D0%BB%D0%B0%D1%82%D0%BD%D0%B0-%D0%B1%D0%B8%D1%80%D0%B0-%D0%B8-%D0%BF%D0%B8%D1%86%D0%B0-%D0%B4%D0%BE-%D0%B6%D0%B8%D0%B2%D0%BE%D1%82-%D0%B7%D0%B0-%D0%B8%D0%B3%D1%80%D0%B0%D1%87-%D0%BE%D1%82-%D0%9D%D0%91%D0%90/", "text": "Кауай Ленърд май се готви да напуска „шпорите“\n                    \nКауай Ленърд трябваше да наследи Тим Дънкан като лицето на „Сан Антонио“, но засега връзката между крилото и „Спърс“ не изглежда никак розова. Спекулациите непрекъснато пращат Ленърд в различни отбори, след като самият той записа едва 9 мача този сезон заради здравословни проблеми. Според последните твърдения в медийното пространство, лично Кауай е пожелал да си тръгне „Спърс“.\n\nТексасци обаче се славят като хора с характер, а в „Сан Антонио“ явно са готови буквално на всичко, само и само да задържат Кауай наоколо. И дори не става дума за баскетбол или пък за пари.\n\nСкот Мезгър, основател на местната пивоварна Freetail Brewing, която далеч не се ограничава единствено в правенето на бира, даде нагледен пример за сериозността на ситуацията. Ръководената от него компания предложи на Ленърд безплатна бира и пица до живот, само и само той да продължи да носи екипа на „шпорите“.\n\n„Искаме Кауай да разбере колко всъщност обичаме този отбор. И колко оценяваме усилията на него и всички останали за дългогодишните успехи на „Спърс“, дори и да не приеме нашето предложение”, казва Мезгър пред San Antonio Business Journal.\n\n„Скъпи Кауай, знаем, че нещата бяха странни този сезон. Много слухове, размахване на пръсти, поставяне на лоялността под въпрос и какво ли още не, пишат от пивоварната в писмото си до играча. - Но истината е, че ние наистина, наистина, наистина искаме нещата да са както преди. Нали знаеш, никога не се плашехме, че не говориш много. И никога не поставяхме под съмнение твоето мълчание и не го приемахме като признак, че нещо не е наред?\n\nТака че, ето и сделката. Нека забравим за този минал сезон. Искаме те обратно и, за да го покажем, ще ти даваме безплатни пица и бира до живот. Без майтап”, завърша писмото до Ленърд, който като професионалист е играл единствено за „Сан Антонио Спърс“.\n\n \n\n\n \n                    ", "date": "2018.05.03", "title": "Безплатна бира и пица до живот за играч от НБА"}
{"url": "http://www.monitor.bg/a/view/40616-%D0%9B%D0%B5%D0%B2%D1%81%D0%BA%D0%B8-%D0%B7%D0%B0%D0%B1%D1%80%D0%B0%D0%B2%D1%8F-%D0%B7%D0%B0-%D0%BA%D1%83%D0%BF%D0%B0%D1%82%D0%B0-%D0%B2-%D0%B4%D0%B5%D0%BD%D1%8F-%D0%BD%D0%B0-%D0%93%D1%83%D0%BD%D0%B4%D0%B8/", "text": "Рок, детски атракциони и специални артикули очакват феновете преди мача с „Ботев“\n                    \nВсички в „Левски“ забравят за темата около финала за купата на България и предстоящия мач със „Славия“ на 9 май. „Сините“ обявиха, че ще посветят всичките си усилия около честванията на 75-годишнината от рождението на Георги Аспарухов утре и искат деня да премине единствено под надслова „Заедно за Гунди“. Честванията на „Герена“ ще продължат близо 12 часа, като започват още в 10:30 часа, когато ръководството и първият отбор ще поднесат венец и цветя на паметника на Аспарухов пред Сектор „А“.\n\nСледва представяне на пощенска марка „75 години Гунди“ в Централна поща, а още в 14:00 часа ще стартира детски парк с увеселителни съоръжения пред Сектор „А“ на стадион „Георги Аспарухов“. За по-възрастните е предвидена музикална програма от 16:00 часа, като на сцена на паркинга пред централната трибуна ще се качат група „Порок“ и „Подуене Блус Бенд и приятели“.\n\nЩе има осигурени храни и напитки в периметъра, а в 17:30 часа ще бъде представена първата по рода си детска книга за нападателя – „Като Гунди“. Час по-късно ще се състои среща с ветераните, играли с легендарния футболист, като от страна на „Ботев“ участие са потвърдили Динко Дерменджиев – Чико, Виден Апостолов, Иван Занев, Георги Найденов, Паница Хаджийски и Георги Харалампиев. Кулминацията ще е в 20:00 часа с началото на двубоя срещу „канарчетата“, а след неговия край ще има пищна заря и ще бъде официално обявен „Бока Хуниорс“ като съперник на „сините“ за демонстративен мач в памет на Гунди на 19 август на националния стадион.\n\nВъв връзка с честванията изпълнителният директор на „сините“ Красимир Иванов заяви, че очаква истински празник на „Герена“. „Живеем в дигитална ера и всеки може да види някой клип с Гунди, но не може да си представи какво е да се докосне до някои негови съвременници, до хора, които са го познавали и играли с него. Сега това ще се случи“, заяви Иванов, който прикани всички привърженици да дойдат на стадиона, за да почетат легендата. „Има вечери, които остават завинаги в сърцата, душите и спомените ни. Такива мачове и вечери градят и пренасят във времето митологията на клубове като нашия и ни правят по-специални. Ще почетем Георги Аспарухов и сме сигурни, че това ще бъде една от онези вечери, които остават завинаги в сърцата, душите и спомените“, заявиха още от „Герена“ в специално обръщение към привържениците. Всички те пък днес ще бъдат зарадвани със специална серия артикули, посветени на Гунди, в клубния магазин.\n\n\n \n                    ", "date": "2018.05.03", "title": "„Левски“ забравя за купата в деня на Гунди"}
{"url": "http://www.monitor.bg/a/view/44688-%D0%9C%D1%83%D0%B7%D0%B0%D1%82%D0%B0-%D0%BD%D0%B0-%D1%81%D0%B2%D0%B5%D1%82%D0%BE%D0%B2%D0%BD%D0%BE%D1%82%D0%BE-%D1%81%D0%BC%D0%B0%D1%8F-%D1%8F%D0%BF%D0%BE%D0%BD%D1%86%D0%B8%D1%82%D0%B5/", "text": "\n                    \nМузата на Мондиала в Русия Виктория Лопирева предизвика истински фурор по време на турнето с трофея на световното първенство. Блондинката бе част от делегацията, която представи купата в Япония, но не златният трофей бе онова, което прикова погледите на азиатците.\n\nРускинята се появи с къса червена поличка и изнесе кратка реч, започвайки с поздрав на местния език. В социалните мрежи снимките и клиповете от събитието бързо добиха сериозна популярност, а Лопирева бе засипана с комплименти.\n\n\n\n\n \n                    ", "date": "2018.05.03", "title": "Музата на световното смая японците"}
{"url": "http://www.monitor.bg/a/view/76185-%D0%96%D0%B5%D0%BD%D0%B0%D1%82%D0%B0-%D0%BD%D0%B0-%D0%91%D0%BB%D0%B0%D0%BD%D0%BA%D0%BE-%D1%81%D1%8A%D0%B1%D0%B8%D1%80%D0%B0-%D0%BC%D1%8A%D0%B6%D0%BA%D0%B8%D1%82%D0%B5-%D0%BE%D1%87%D0%B8/", "text": "\n                    \n                                        \n                    Нападателят на ЦСКА-София Жеан Бланко има сериозна подкрепа в България. Още при пристигането си у нас колумбиецът доведе и съпругата си Юлиет. Двамата засега имат само граждански брак, но много скоро се надяват да сключат и църковен, за да отпразнуват сватбата подобаващо.\n\nКрасивата брюнетка е на всеки мач на съпруга си в София и стиска палци от трибуните. А тя няма как да остане незабелязана. Дългата й черна коса, красиви очи и секси форми привличат мъжките очи по стадионите.\n\nЮлиет е луда по фитнеса. Тя не пропуска и ден, в който да не е в тренировъчната зала, за да поддържа тялото си. Колумбийската двойка се наслаждава и на третия член от семейството – куче йоркширски териер. \"То е на особена почит, не спират да го глезят\", разкриват близки до Бланко и Юлиет.\n\nВ малкото свободно време, което има футболистът, двамата с половинката си обичат да се разхождат в София.\n                    \n                    \n                                    ", "date": "2018.05.03", "title": "Жената на Бланко събира мъжките очи"}
{"url": "http://www.monitor.bg/a/view/17771-%D0%A2%D0%B5%D0%BB%D0%B5%D1%84%D0%BE%D0%BD%D0%BD%D0%B8%D1%8F%D1%82-%D1%82%D0%B5%D1%80%D0%BE%D1%80-%D1%81%D1%80%D0%B5%D1%89%D1%83-%D0%92%D0%B5%D0%BD%D1%86%D0%B8-%D0%A1%D1%82%D0%B5%D1%84%D0%B0%D0%BD%D0%BE%D0%B2-%D0%BF%D1%80%D0%BE%D0%B4%D1%8A%D0%BB%D0%B6%D0%B0%D0%B2%D0%B0/", "text": "\n                    \nПрезидентът на „Славия“ Венцеслав Стефанов за пореден път се оплака, че е подложен на телефонен тормоз от привърженици на „Ботев“ (Пловдив). Скандалите между боса на „белите“ и „канарчетата“ избухнаха след полуфинала за купата на България, в който столичани отстраниха своя съперник. Стефанов показа съобщенията от „бултрасите“ в личния си телефон пред Sportal TV, като заканите съдържат грозни клетви по негов адрес. „Има и нормални хора сред тях, но има една шепа хора, които вкарват напрежение и гонят хората от стадионите. Няма да ги съдя аз тези хора. Друг ще ги съди. Казаха ми, че президентът на „Ботев“ Ангел Палийски е дал телефона ми. Не съм му звънял да го питам защо\", заяви Стефанов.\n\nПрезидентът на „Славия“ коментира също, че няма да спира един от най-добрите си играчи - Иван Минчев, ако иска да отиде в „Берое“. „Той е голям човек, който има глава на раменете. Не мога да го спра, нека да отиде, ако иска. Интелигентният човек ще разсъждава по друг начин. Камъкът си тежи на мястото. Първо: „Славия“ си е „Славия“. Второ: Той стана национал на България с екипа на „Славия“. Трето: „Берое“ сега го поддържа държавата, а ако държавата вдигне ръце, какво ще стане?\", попита Стефанов.\n\n\n \n                    ", "date": "2018.05.03", "title": "Телефонният терор срещу  боса на \"Славия\" продължава"}
{"url": "http://www.monitor.bg/a/view/86329-%D0%91%D0%BE%D1%80%D1%86%D0%B8%D1%82%D0%B5-%D1%81%D0%B5-%D0%B2%D1%8A%D1%80%D0%BD%D0%B0%D1%85%D0%B0-%D0%BD%D0%B0-%D0%BF%D1%8A%D1%82%D1%8F-%D0%BD%D0%B0-%D1%83%D1%81%D0%BF%D0%B5%D1%85%D0%B8%D1%82%D0%B5/", "text": "\n                    \nСлед слабото начало, българските борци се върнаха на пътя на успехите на европейското първенство в Каспийск (Рус).\n\nМими Христова първа от нашите достигна до финал в категория до 59 кг при жените. Тази вечер тя ще спори за титлата с Елиф Йешилърмак (Тур), носителка на два бронза от световни първенства.\n\nНа полуфиналите Христова победи със 7:6 Екатерина Гончар Янушкевич (Блрс) в изключително оспорвана схватка. Българката губеше с 3 точки около минута преди края, но с невероятни усилия в последните секунди обърна развоя на срещата. А след последния съдийски сигнал Мими беше с разкървавен нос и трябваше да получи медицинска помощ още на тепиха.\n\nСлед нея и Даниел Александров се окичи с медал. Той спечели бронза при 82-килограмовите в класическия стил, след като победи Ласло Сабо (Унг) с 3:2, макар да губеше с 0:2. Така той повтори постижението си от Евро 2016.\n\nДо полуфиналите днес достигнаха и трите български състезателки, които започнаха надпреварата. Европейската шампионка Биляна Дудова, която се бори в по-горната категория до 57 кг, се справи с Лаура Мартенс (Гер) и за място на финала среща унгарката Емеше Барка, първа на турнира \"Дан Колов\" тази година и бронзова медалистка от световно и европейско първенство.\n\nПри 62-килограмовите двукратната световна вицешампионка Тайбе Юсеин записа две победи без да даде точка на съперничките си. На полуфинала Юсеин среща Вероника Иванова (Блрс).\n\nВ категория до 65 кг Виктория Бобева се наложи над туркинята Асли Тугчу с 5:2 и в полуфинала излиза срещу номер 1 в Европа до 23 г. Петра Оли (Фин).\n\n\n \n                    ", "date": "2018.05.03", "title": "Борците се върнаха на пътя на успехите"}
{"url": "http://www.monitor.bg/a/view/52798-%D0%92-%D0%9F%D0%BB%D0%BE%D0%B2%D0%B4%D0%B8%D0%B2-%D0%BF%D1%80%D0%B0%D0%B2%D1%8F%D1%82-%D0%B1%D0%B0%D1%81%D0%BA%D0%B5%D1%82%D0%B1%D0%BE%D0%BB%D0%B5%D0%BD-%D0%BF%D1%80%D0%B0%D0%B7%D0%BD%D0%B8%D0%BA/", "text": "\n                    \n\nРъководството на „Академик Бултекс 99“ организира баскетболен празник в събота, на 5 май, непосредствено преди историческия първи полуфинален мач на отбора срещу „Балкан“ (Ботевград) от НБЛ. Шоуто ще бъде за всички почитатели на стрийт баскетбола в Пловдив и ще започне от 10 ч. до чешмата срещу пощата в Градската градина.\n\nФеновете ще могат да спечелят 50 безплатни билета за полуфиналните плейофи, както и два оригинални потника на играчи от мачовете им в Балканската лига.\n\nМомчетата на Асен Николов стигнаха до първия си полуфинал, след като спечелиха третия мач срещу „Ямбол“ със 103:72 и взеха серията с 2-1.\n\nДругата полуфинална двойка е между „Левски Лукойл“ и „Рилски спортист“. Играе се до три победи от пет мача, а първите срещи са на 7 май.\n\nСпециално за мачовете със самоковци, ръководството на „сините“ призова феновете си за подкрепа.\n\n„Нека бъдем заедно на 7-и и 9-и май в залата, за да подкрепим отбора и на дела играчите да си свършат своята работа. Те обаче имат нужда от пълни трибуни, от вашите песни и от морето от \"сини\" знамена“, се казва в призива към привържениците.\n\n \n\n\n \n\n\n \n                    ", "date": "2018.05.03", "title": "В Пловдив правят баскетболен празник"}
{"url": "http://www.monitor.bg/a/view/37578-%D0%A0%D0%B5%D0%B0%D0%BB-%D0%9B%D0%B8%D0%B2%D1%8A%D1%80%D0%BF%D1%83%D0%BB-%D0%B2-%D0%BC%D0%B5%D0%B3%D0%B0%D1%81%D0%B1%D0%BB%D1%8A%D1%81%D1%8A%D0%BA-%D0%B7%D0%B0-%D1%82%D1%80%D0%BE%D1%84%D0%B5%D1%8F-%D0%BE%D1%82-%D0%A8%D0%B0%D0%BC%D0%BF%D0%B8%D0%BE%D0%BD%D1%81%D0%BA%D0%B0%D1%82%D0%B0-%D0%BB%D0%B8%D0%B3%D0%B0/", "text": "Клоп уверен, съдията призна за грешки\n                    \n\n„Реал“ (Мадрид) - „Ливърпул“ е тазгодишният финал в Шампионската лига. След като във вторник испанският колос елиминира „Байерн“, в Рим мърсисайдци удържаха устрема на „Рома“. Тимът на Юрген Клоп падна с 2:4, но това му бе достатъчно за класиране на финала след победата с 5:2 в първата среща. Битката за трофея е на 26 май в Киев. Досега в историята „Реал“ има 12 евротрофея, а „Ливърпул“ е с 5.\n\nТова ще е втори финал в историята между двата гранда. За първи и единствен досега път те играха през 1981 година на стадион „Парк де пренс“ в Париж, когато „Ливърпул“ спечели с 1:0 с гол на Алан Кенеди. Интересното е, че на четвъртфиналите мърсисайдци отстраняват българския ЦСКА след победи с 5:1 на „Анфийлд“ и 1:0 в София.\n\nКласирането на „Ливърпул“ за финала пък стана по противоречив начин след рамо от съдията Демир Скомина. Реферът не отсъди чиста дузпа за домакините за игра с ръка в наказателното поле, като от лагера на „Рома“ претендираха и за спестен червен картон. Интересното е, че след мача съдията Демир Скомина е бил съкрушен. Това разкри италианският журналист Танкреди Палмери, допълвайки, че реферът е признал за грешките си.\n\nВъпреки обвиненията за съдийска помощ обаче в „Ливърпул“ отпразнуваха бурно класирането за финала, където за последно играха през 2007 година, губейки от „Милан“. Мениджърът Юрген Клоп предупреди играчите, че най-трудното тепърва предстои. „Да, хубаво е да се класираш за финал, но още по-хубаво е да го спечелиш. Досега бяхме на финал за Купата на Лигата и в Лига Европа, но не успяхме да спечелим. Сегашният състав на „Реал“ (Мадрид) има далеч по-голям опит от нас в подобни битки, но нашата сила е, че ще играем с характер и горещи сърца“, коментира Клоп.\n\nСпоред медиите пък финалът в Киев ще е директен и зрелищен сблъсък между суперзвездите на двата тима Кристиано Роналдо и Мохамед Салах, които са фаворити за спечелване на „Златната топка“.\n\n\n \n\n\n \n                    ", "date": "2018.05.03", "title": "„Реал“ - „Ливърпул“ в мегасблъсък за трофея от Шампионската лига"}
{"url": "http://www.monitor.bg/a/view/55522-%D0%92-%D0%98%D1%82%D0%B0%D0%BB%D0%B8%D1%8F-%D0%A0%D0%BE%D0%BC%D0%B0-%D0%91%D0%B0%D0%B9%D0%B5%D1%80%D0%BD-%D0%B1%D0%B5%D1%88%D0%B5-%D1%87%D0%B5%D1%81%D1%82%D0%BD%D0%B8%D1%8F%D1%82-%D1%84%D0%B8%D0%BD%D0%B0%D0%BB/", "text": "\n                    \nВ лагера на „Рома“ приеха тежко отпадането и не пропуснаха да обвинят рефера. Спортният директор на „вълците“ Рамон Мончи призова за въвеждане на системата за видеоповторения VAR и в Шампионската лига, за да са честни мачовете. „Италианският футбол трябва да се изправи на протест. Това е чудовищно. Ако се използваше VAR, на финала щяха да играят „Рома“ и „Байерн“. Това щеше да е справедливо. Не може да се допускат толкова фрапантни грешки, това е убийство на футбола“, коментира Мончи. Треньорът на „вълците“ Еузебио ди Франческо обаче предпочете да се фокусира върху играта, а не върху съдийството. „Не съм човек, който да се оправдава с външни фактори, сподели спецът. - Момчетата не повярваха достатъчно в силите си, трябваше да вкараме повече голове. Не мога да протестирам срещу УЕФА. Мисля, че пропиляхме време. Нямаше нужда да спорят със съдията на терена. Той няма да промени решението си и така дадохме ценни минути на „Ливърпул“. Ето затова съм ядосан“, обобщи Ди Франческо. Като цяло пък преобладаващото мнение в лагера на „Рома“ бе, че тимът се е представил отлично в тазгодишното издание на Шампионската лига и трябва да се гордее от това.\n\n\n \n                    ", "date": "2018.05.03", "title": "В Италия: „Рома“ - „Байерн“ беше честният финал"}
{"url": "http://www.monitor.bg/a/view/80883-%D0%9A%D0%B5%D0%B2%D0%B8%D0%BD-%D0%A5%D0%B0%D1%80%D1%82-%D1%81%D1%8A%D0%B4%D0%B8-%D0%BC%D1%8A%D0%B6-%D0%B7%D0%B0-%D0%B8%D0%B7%D0%BD%D1%83%D0%B4%D0%B2%D0%B0%D0%BD%D0%B5/", "text": "\n                    Комедийната звезда Кевин Харт заведе дело срещу 41-годишния Джонатан Тод Джаксън за изнудване. По данни, изнесени от следователите, мъжът е искал откуп, като твърдял, че разполага с видео запис, запечатал как актьорът интимничи с жена, различна от съпругата му. Предполага се, че въпросният клип е бил заснет през лятото миналата година в Лас Вегас. Сумата, която Джаксън е държал да получи от Харт, така и не е назована. След отказа на звездата от „Джуманджи: Добре дошли в джунглата“ да я заплати обаче мъжът заплашил, че ще продаде видеото на медиите.\n„В момента съм на такъв етап от живота си, когато си мисля, че съм се превърнал в мишена. И затова трябва да взема правилните решения, а наскоро не го направих. Не съм перфектен“, гласеше обръщението на Харт в Инстаграм скоро след инцидента.\nСпоред запознати, цитирани от The Hollywood Reporter, Джаксън може да пуснат под гаранция в размер на 100 хиляди долара. Ако бъде осъден, го чакат до четири години затвор.\n                    ", "date": "2018.05.03", "title": "Кевин Харт съди мъж за изнудване"}
{"url": "http://www.monitor.bg/a/view/21476-%D0%98%D1%81%D1%82%D0%BE%D1%80%D0%B8%D1%8F-%D0%BD%D0%B0-%D0%BF%D1%80%D0%B8%D1%81%D0%BB%D1%83%D0%B6%D0%BD%D0%B8%D1%86%D0%B0%D1%82%D0%B0-%D1%89%D0%B5-%D0%B8%D0%BC%D0%B0-%D0%B8-%D1%82%D1%80%D0%B5%D1%82%D0%B8-%D1%81%D0%B5%D0%B7%D0%BE%D0%BD/", "text": "\n                    \nАнтиутопичната поредица „История на прислужницата“ бе подновена за трети сезон. Това стана броени дни, след като втората порция серии стартираха в родния ефир по HBO. Макар от Hulu, които продуцират епизодите, да не изнасят информация точно колко зрители са ги гледали, по техни данни интересът към сериалът се е повишил двойно.\n\n„История на прислужницата“ проследява живота на Офред (на английски Offred, т.е. „на Фред“) като сексуална заложница на командир Фред Уотърфърд (Джоузеф Файнс) и жена му Серена Джой (Ивон Страховски). Нейната задача е да роди наследник на семейството. Сериалът е базиран на едноименния роман на канадската писателка Маргарет Атууд. Освен като изпълнителка на главната роля, Елизабет Мос служи и като изпълнителен продуцент на поредицата.\n\n\n \n                    ", "date": "2018.05.03", "title": "„История на прислужницата“ ще има и трети сезон"}
{"url": "http://www.monitor.bg/a/view/57405-%D0%9D%D0%B8%D0%BD%D0%B0-%D0%94%D0%BE%D0%B1%D1%80%D0%B5%D0%B2-%D0%BF%D1%83%D1%81%D0%BA%D0%B0-%D1%85%D0%B8%D0%BF%D1%85%D0%BE%D0%BF-%D0%B0%D0%BB%D0%B1%D1%83%D0%BC/", "text": "\n                    \nСъс собствен хип-хоп албум ще зарадва феновете си актрисата с български корени Нина Добрев. За новото си амплоа звездата от фентъзи драмата „Дневниците на вампира“ се похвали в профилите си в социалните мрежи. „Моят хип-хоп алум ще излезе през лятото. Следете за подробности“, напися тя към кадър от музикалното студио. Вокалните заложби на 29-годишната красавица не са тайна за почитателите й, тъй като една от първите й големи роли беше във филмовия мюзикъл на MTV - „Американският мол“.\n\nМеждувременно стана ясно, че Добрев се е разделила с последната си муза – колегата й Глен Пауъл. Искрата между тях пламна миналия юли, след новината, че актьорът я ухажвал настоятелно в продължение на месеци, докато тя не склонила да излезе на среща с него. „Нина и Глен бяха приятели дълго време, преди да се съберат. Той я преследваше, докато тя не реши да му даде шанс.“, издаде тогава пред сп. Us близък до звездната двойка източник. Причината за краха в отношенията им са нотаверените професионални графици и на двамата.\n\n \n\n\n \n                    ", "date": "2018.05.03", "title": "Нина Добрев пуска хип-хоп албум"}
{"url": "http://www.monitor.bg/a/view/13459-%D0%97%D0%B2%D1%8A%D0%BD%D1%8F%D1%89-%D1%82%D0%B5%D0%BB%D0%B5%D1%84%D0%BE%D0%BD-%D1%8F%D0%B4%D0%BE%D1%81%D0%B0-%D0%92%D0%B0%D1%81%D0%B8%D0%BB-%D0%9C%D0%B8%D1%85%D0%B0%D0%B9%D0%BB%D0%BE%D0%B2/", "text": "Аплодисментите на публиката след спектакъла „Брудершафт“ просълзиха актьора\n                    \nОстра забележка заради досадно звънящ мобилен телефон в залата на оперния театър отправи актьорът Васил Михайлов по време на спектакъла „Брудершафт“, който подари на старозагорци за своята 80-а годишнина.\n\nДразнещата мелодия първо предизвика недоволството на сценичната му партньорка Стефка Янорова, а минута по-късно Михайлов възропта с думите: „Браво бе, старозагорци! Докъде я докарахте, да не можете да си\n\n \n\n\n\n \n\nОказа се, че звънът идва от чантата на възрастна почитателка на легендарния Капитан Петко войвода, която не знаела кой точно от бутоните да натисне, за да го изключи.\n\nНа финала на пиесата, поставена от режисьора Асен Шопов, в която Михайлов влиза в кожата на пенсионирания жепеец Степан, а Янорова е в ролята на бившата учителка София Александрова, залата избухна в неистови аплодисменти.\n\nПризнанието чак просълзи актьора, който почти се извини за скастрянето с думите: „Така е, остаряваме, започваме да недовиждаме, все по-малко ги разбираме тия машинки…“\n\nЗа юбилейната годишнина, която артистът с десетки роли зад гърба си навърши на 6 април, получи от съгражданите си\n\n \n\n\n\n \n\nНегов приятел му подари специално изработена за него фигура на хан Кубрат, в чийто образ се превъплъщава през далечната вече 1981-а, когато на големия екран излиза сериалът „Аспарух“.\n\nКопие на монета, сечена по времето на император Каракала връчиха актьорите от старозагорската драма, а от местната организация на тракийските дружества се отчетоха със специална грамота.\n\nВ родната си Стара Загора изпълнителят на култовия герой на Хайтов изпя песен на Булат Окуджава в съпровод с гласовете на над 600 почитатели. След бурята от аплодисменти Михайлов пое „ангажимент“ да си партнира с Янорова и за нейната 80-а годишнина.\n\n\n \n                    ", "date": "2018.05.03", "title": "Звънящ телефон ядоса Васил Михайлов"}
{"url": "http://www.monitor.bg/a/view/38668-%D0%90%D0%BB%D0%B8%D1%81%D0%B8%D1%8F-%D0%92%D0%B8%D0%BA%D0%B0%D0%BD%D0%B4%D0%B5%D1%80-%D1%82%D1%8A%D1%80%D1%81%D0%B8-%D0%BB%D1%8E%D0%B1%D0%BE%D0%B2%D1%82%D0%B0-%D1%81-%D0%9F%D0%BE%D1%82%D0%B0%D0%BF%D1%8F%D0%BD%D0%B5/", "text": "Красиво заснет и без излишно захаросани сцени, филмът на Вим Вендерс си заслужава разходката ви до киносалона\n                    Могат ли два напълно различни свята да функционират на една честота в името на любовта? Отговор на този въпрос ще намерите в протежението на новия филм на емблемата на световното независимо кино Вим Вендерс - „Потапяне“.\n\nСюжетът на лентата ни запознава с Даниел Флиндърс, зад чийто ум, остър като бръснач, стои носителката на „Оскар“ Алисия Викандер, и британския агент Джеймс Мор – в ролята Джеймс Макавой. Двамата се срещат случайно в отдалечен хотел в Нормандия, където се подготвят за своите опасни мисии. Действието на „Потапяне“\n\n \n\n\n\n \n\nпоказвайки в детайл реалността за всеки един от героите. Представяйки се за експерт по състоянието на водните запаси, Джеймс отразява активността на Ал-Кайда в околността, а след залавянето му от джихадисти е инсценирана и екзекуция. На хиляди километри от там, в морето край Гренландия, Даниел се подготвя за потапяне в морските дълбини. Тя е биоматематик, с френско-австралийски произход, обсебена от живота в най-големите морски дълбини.\n\n„Потапяне“ вече бе представен у нас, и то от самият режисьор – Вендерс, в рамките на 22-то издание на София филм фест. Кинолегендата се завърна на българска територия\n\n \n\n\n\n \n\nВ рамките на фестивала, Вендерс проведе и мастърклас.\n\n„Потапяне“ е създаден по едноименния роман на Дж. М. Леджърд, а сценарист е Ерин Дигнъм (сценарист и на последния филм, режисиран от Шон Пен The Last Face). С красиви пейзажни кадри и болезнена любовна история, която въпреки всичко не ни подсигурява среща с личния лекар със съмнения за диабет, лентата ще оправдае напълно очакванията ви на големия екран.\n                    ", "date": "2018.05.03", "title": "Алисия Викандер търси любовта с „Потапяне“"}
{"url": "http://www.monitor.bg/a/view/84933-%D0%94%D0%B8%D0%BB%D1%8F%D0%BD%D0%B0-%D0%9F%D0%BE%D0%BF%D0%BE%D0%B2%D0%B0-%D1%81%D0%B5-%D0%B2%D1%8A%D1%80%D0%BD%D0%B0-%D0%BA%D1%8A%D0%BC-%D0%B1%D0%B0%D0%BB%D0%B5%D1%82%D0%B0/", "text": "\n                    Чаровната актриса и модел Диляна Попова е възобновила любимите си занимания по балет. Поводът да сложи пак палците и да се завърне към детската си страст е ролята ѝ в най-големия мюзикъл, правен някога у нас „Оркестър без име“, призна самата тя пред Гала в „На кафе“.\n\n„Обожавам класическия балет. Като 5-годишна ходих цяла година. Имах учителка, която обаче замина за Италия и се наложи да прекъсна“, разказа Диляна. „И сега благодарение на мюзикъла отново се запалих да ходя на балет. Там се запознах и с Петя Колева – изключителна класическа балерина, която има същото име като моята предишна учителка и бях толкова вдъхновена“, допълни красивата брюнетка.\n\nПопова влиза в образа на стеснителната телефонистка от крайморското градче, която попада в плен на чара на един от емблематичните музиканти на групата – Филип. В спектакъл тя успешно си партнира със Станимир Гъмов. Двамата пресъздават горещата любовна сцена от знаменитата филмова класика, в която Филип, заспива преди да се е случило, каквото и да било с телефонистката.\n\nМюзикълът трябваше да има две нови представления преди седмица, но по технически причини те бяха отложени за есента. Новите дати са 23 октомври в зала „Арена Армеец“ в София и 25 октомври в зала „Колодрума“ в Пловдив.\n                    ", "date": "2018.05.03", "title": "Диляна Попова се върна към балета"}
{"url": "http://www.monitor.bg/a/view/44306-%D0%9D%D0%B0%D1%80%D0%BE%D0%B4%D0%BD%D0%B8%D1%8F%D1%82-%D1%82%D0%B5%D0%B0%D1%82%D1%8A%D1%80-%D0%BE%D1%82%D1%80%D0%B5%D1%87%D0%B5-%D0%B4%D0%B0-%D0%B5-%D0%BF%D0%BE%D0%B4%D0%BA%D1%80%D0%B5%D0%BF%D1%8F%D0%BB-%D0%BC%D1%83%D0%B7%D0%B8%D0%BA%D0%B0%D0%BD%D1%82%D0%B8%D1%82%D0%B5-%D0%BD%D0%B0-%D0%91%D0%9D%D0%A0/", "text": "\n                    Директорът на Народен театър „Иван Вазов“ Мариус Донкин отрече поверената му институция да е подкрепяла протестите на музикантите от БНР. Това той направи чрез писмо до медиите. „Твърденията, ангажиращи институцията Народен театър „Иван Вазов” с каквато и да било позиция или коментар по повод събитията,не отговарят на истината. Изпратеното до медиите отворено писмо в подкрепа на протеста е позиция на членове на Синдикална организация към КНСБ, която не представлява официално институцията Народен театър и няма право да ангажира културния институт и всичките му служители с личната позиция на своите членове“, категоричен е Донкин.\n\nПрипомняме, че членовете на четирите музикални състава на БНР - Симфоничният оркестър, Смесеният хор, Биг бендът и Оркестърът за народна музика, излязоха на протест за по-високи заплати. По думите им, средната им възнаграждение е в размер на 660 лв. Подкрепата си към тях засвидетелстваха генералният директор на радиото Александър Велев, Националният фолклорен ансамбъл \"Филип Кутев\", Софийската филхармония, Музикалната академия и др.\n                    ", "date": "2018.05.03", "title": "Народният театър отрече да е подкрепял музикантите на БНР"}
{"url": "http://www.monitor.bg/a/view/79978-%D0%91%D1%8A%D0%BB%D0%B3%D0%B0%D1%80%D0%BA%D0%B0-%D1%81%D1%82%D0%B0%D0%BD%D0%B0-%D0%9C%D0%B8%D1%81-%D0%95%D0%BA%D0%BE-%D0%95%D0%B2%D1%80%D0%BE%D0%BF%D0%B0/", "text": "\n                    Българката от виетнамски произход Лина Картър се окичи с короната на Мис Еко Европа 2018 на международния конкурс за красота Мис Еко Интернешънъл. Екзотичната красавица е на 18 години и е студентка специалност „Връзки с обществеността“ в Нов Български Университет. Финалът на надпреварата се състоя в операта в Кайро, а участие взеха 53 държави. По покана на организаторите Лина беше съпроводена в Египет от Лейди България Мадлена Иванова, съобщи epicenter.bg.\n\nЛина е дефилирала с еко костюм, изработен изцяло от истински парашут и рециклирани платове изработен от българската дизайнерка Axel Hardy. А официалната ѝ рокля е дело на Стоян Радичев.\n\nПобедителка в конкурса е Синтия Томала от Филипините.\n                    ", "date": "2018.05.03", "title": "Българка стана Мис Еко Европа"}
{"url": "http://www.monitor.bg/a/view/44602-%D0%9A%D0%B8%D1%82%D0%BE%D0%B4%D0%B0%D1%80-%D0%A2%D0%BE%D0%B4%D0%BE%D1%80%D0%BE%D0%B2-%D0%B2%D0%BA%D0%B0%D1%80%D0%B2%D0%B0-%D0%93%D0%B5%D1%80%D0%B8%D0%9D%D0%B8%D0%BA%D0%BE%D0%BB-%D0%B2-%D0%B1%D0%B0%D0%BD%D0%B4%D0%B0/", "text": "\n                    На лятно турне и с нова вокалистка ще видим любимата на тийнейджърите бунтарска група в пълнометражната лента „Революция X”. На сцената заедно с Боби (Иван Тишев) и Филип (Иван Иванов) ще излиза Гери-Никол, а участието й в бандата е предначертано от продуцента, чиято вратовръзка затяга Китодар Тодоров. Продължението на популярния сериал на BTV “Революция Z” ще се завърти на голям екран от следващия петък (11 май), а наред с добре познатите ни лица, ще видим още Александър Сано, Башар Рахал, Бойко Кръстанов, Люси Иларионов и Димитър Бербатов, който дебютира в ролята на мастит мафиот.\n\n„Искам да изкажа огромни благодарности на целия екип на \"Революция Х\". Изключително съм щастлива,че имах честта да участвам в този проект заедно с едни от най-големите имена на българското кино! Благодаря им за това,че споделиха опита си с мен и ме научиха на много, както и че ме вдъхновиха да продължа да се развивам в сферата на филмовото изкуство“, разчувства се по повод участието си в продукцията Гери-Никол.\n\nКакво се случва, когато шофьорът на автобуса ти се окаже наркодилър и турнето ти се съчетае с училищна екскурзия, която директорът (Георги Кадурин) използва като коз в спечелването на отличие? Тези въпроси ще застанат на дневен ред във филма, режисиран от Димитър Гочев.\n                    ", "date": "2018.05.03", "title": "Китодар Тодоров вкарва Гери-Никол в банда"}
{"url": "http://www.monitor.bg/a/view/47386-%D0%90%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8-%D0%B2%D0%BE%D0%B5%D0%BD%D0%B5%D0%BD-%D1%82%D1%80%D0%B0%D0%BD%D1%81%D0%BF%D0%BE%D1%80%D1%82%D0%B5%D0%BD-%D1%81%D0%B0%D0%BC%D0%BE%D0%BB%D0%B5%D1%82-%D1%81%D0%B5-%D1%80%D0%B0%D0%B7%D0%B1%D0%B8-%D0%B2-%D0%A1%D0%B0%D0%B2%D0%B0%D0%BD%D0%B0-9-%D0%B7%D0%B0%D0%B3%D0%B8%D0%BD%D0%B0%D0%BB%D0%B8/", "text": "\n                    Девет американски военнослужещи загинаха при катастрофа на военен самолет, който се разби на летището в Савана, Джорджия. Самолетът е товарен С-130 \"Херкулес\" на Националната гвардия на Пуерто Рико. Той се е разбил в непосредствена близост до международното летище Савана Хилтън Хед, уточниха американските ВВС в комюнике.\n\nМашината е извършвала тренировъчен полет. Това е трябвало да бъде последният полет на тази машина, преди нейното бракуване след 50-годишна служба. От въоръжените сили на САЩ уточниха, че на борда са се намирали девет души. Всички те са били членове на Националната гвардия на Пуерто Рико. Говорителят не обяви официално, че всички са мъртви, но показвайки кадри на изпепеления самолет, каза, че те говорят сами по себе си.\n\nПреди това беше съобщено, че на борда са се намирали петима души, което е нормалният брой на екипажа на този много разпространен транспортен самолет, който се използва от американската армия навсякъде по света. Президентът на САЩ Доналд Тръмп изрази съболезнованията си на близките на жертвите.\n                    ", "date": "2018.05.03", "title": "Американски военен транспортен самолет се разби в Савана – 9 загинали"}
{"url": "http://www.monitor.bg/a/view/352-%D0%91%D1%80%D1%8E%D0%BA%D1%81%D0%B5%D0%BB-%D1%89%D0%B5-%D1%81%D0%BF%D0%B8%D1%80%D0%B0-%D0%BF%D0%B0%D1%80%D0%B8%D1%82%D0%B5-%D0%BD%D0%B0-%D0%B4%D1%8A%D1%80%D0%B6%D0%B0%D0%B2%D0%B8-%D0%BE%D1%82-%D0%95%D0%A1-%D0%B1%D0%B5%D0%B7-%D0%B2%D1%8A%D1%80%D1%85%D0%BE%D0%B2%D0%B5%D0%BD%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%B7%D0%B0%D0%BA%D0%BE%D0%BD%D0%B0/", "text": "\n                    Брюксел ще има право да спира финансирането за страни, които не издържат нов тест за \"върховенството на закона\". Това предвижда първият план за разходите на Европейския съюз след Брекзит, пише британският в. \"Таймс\".\n\nЕвропейската комисия представи бюджет в размер на 1,3 трилиона евро за 2021-2027 г., който се опитва да запълни празнината, оставаща в хазната на ЕС след напускането на Великобритания, но може да задълбочи разделенията в общността заради предизвикващи разногласие въпроси като бежанските квоти и съдебната независимост.\n\nПредседателят на ЕК Жан-Клод Юнкер, който очаква подобни битки, както и спорове за разпределянето на брюкселския пай, призова членовете да проявят солидарност в идните месеци. Той настоя, че новият бюджет е \"възможност да оформим своето бъдеще като нов, амбициозен съюз от 27 страни\".\n\nПланът обаче заплашва да институционализира вече увеличаващите се разделения между Изтока и Запада. Полша и Унгария оглавяват протести срещу искането финансирането да бъде в зависимост от това дали страната ще издържи новия тест за \"върховенство на закона\".\n\nПредложението, определено като \"съществено нововъведение\", има за цел да попречи на страни от някогашния източен блок да нарушават демократичните свободи и да ги принуди да зачитат бежанските квоти на ЕС под страх от загуба на финансирането от Брюксел.\n\nИдеята има силната подкрепа на Франция, Германия и Холандия, но много източноевропейски страни са недоволни от това да бъдат принуждавани да приемат западноевропейския съдебен модел.\n\nУнгария и Полша, които вече открито се разбунтуваха и отказват да прилагат мигрантските квоти на ЕС въпреки решенията на Съда на общността, почти със сигурност са в нарушение на новите изисквания, което значи, че могат да наложат вето на бюджета, пише \"Таймс\".\n\nПолша е в спор с ЕС и заради реформата на Конституционния си съд. Румъния също е предупредена заради съдебни реформи, отбелязва вестникът.\n                    ", "date": "2018.05.03", "title": "Брюксел ще спира парите на държави от ЕС без \"върховенството на закона\""}
{"url": "http://www.monitor.bg/a/view/35284-%D0%A1%D0%BB%D0%B5%D0%B4-%D1%81%D0%BA%D0%B0%D0%BD%D0%B4%D0%B0%D0%BB%D0%B8-%D1%81-%D0%B4%D0%B0%D0%BD%D0%BD%D0%B8%D1%82%D0%B5-%D0%BE%D1%82-%D0%A4%D0%B5%D0%B9%D1%81%D0%B1%D1%83%D0%BA-%D0%9A%D0%B5%D0%BC%D0%B1%D1%80%D0%B8%D0%B4%D0%B6-%D0%90%D0%BD%D0%B0%D0%BB%D0%B8%D1%82%D0%B8%D0%BA%D0%B0-%D0%BF%D1%80%D0%B5%D0%BA%D1%80%D0%B0%D1%82%D1%8F%D0%B2%D0%B0-%D0%B7%D0%B5%D0%BC%D0%BD%D0%B8%D1%8F-%D1%81%D0%B8-%D0%BF%D1%8A%D1%82/", "text": "\n                    Компанията за политически консултации \"Кембридж Аналитика\", обвинявана, че е използвала данни от Фейсбук, за да повлияе на президентските избори в САЩ и референдума за членството на Великобритания в ЕС, съобщи, че прекратява цялата си дейност и влиза в процедура по обявяване в несъстоятелност, предадоха агенциите.\n\nРешението влиза в сила незабавно. Процедурата по обявяване в несъстоятелност ще протече в Обединеното кралство.\n\n\"Кембридж Аналитика се превърна в обект на редица необосновани обвинения и, въпреки усилията на компанията да защити името си, тя бе оклеветена за дейност, която не само е изрядна от законова гледна точка, но е и широко приета като стандартен елемент от рекламирането в интернет, както в областта на политиката, така и в областта на търговията\", се казва в съобщението на британската консултантска фирма.\n\nКомпанията се оказа в епицентъра на глобален скандал за злоупотреба с лична информация. Това стана, след като социалната мрежа Фейсбук призна, че по неправомерен начин е споделила с \"Кембридж Аналитика\" лични данни на милиони потребители. Консултантската компания от своя страна била използвала данните през 2016 г. в полза на кампанията за излизане на Великобритания от ЕС, както и на предизборната кампания на президента Тръмп.\n\nСпоред Фейсбук е било злоупотребено с информацията на 87 милиона потребители. Социалната мрежа посочи, че това е станало, след като потребителите били свалили приложение, което впоследствие споделило данните с \"Кембридж Аналитика\".\n                    ", "date": "2018.05.03", "title": "След скандали с данните от Фейсбук - \"Кембридж Аналитика\" прекратява земния си път"}
{"url": "http://www.monitor.bg/a/view/80924-%D0%9F%D0%B5%D0%BD%D1%82%D0%B0%D0%B3%D0%BE%D0%BD%D1%8A%D1%82-%D0%B7%D0%B0%D0%B1%D1%80%D0%B0%D0%BD%D0%B8-%D0%BA%D0%B8%D1%82%D0%B0%D0%B9%D1%81%D0%BA%D0%B8%D1%82%D0%B5-%D1%81%D0%BC%D0%B0%D1%80%D1%84%D0%BE%D0%BD%D0%B8/", "text": "\n                    Ръководството на Пентагона забрани продажбата на китайски смартфони Huawei и ZTE в американските военни бази в САЩ и по свята, пише в. „Уолстрийт Джърнъл“.\n\n\"Устройствата Huawei и ZTE може да крият неприемлив риск за личния състав, данните и операциите на министерството на отбраната“ според представителя на сухопътните войски Дейв Истбърн, цитиран от изданието. Той добавя, че е нецелесъобразно да продължи продажбата на тези смартфони в магазините на министерството. За последната година там са продадени около 2400 апарата Huawei и ZTE.\n\nИстбърн уточнява, че на военните не е забранено да купуват тези китайски смартфони от другаде и да ги използват, но трябва да имат предвид „рисковете за сигурността“.  Той не изключва Пентагонът да публикува и официална препоръка в този дух към американските военни.\n\nПо данни на „Уолстрийт джърнъл“ в Пентагона смятат, че с тези апарати китайските власти могат да следят придвижването на собствениците им. Така Пекин може да получава информация за операции на САЩ. Вашингтон не веднъж е заявявал, че Huawei и ZTE сътрудничат на специалните служби на Китай.\n                    ", "date": "2018.05.03", "title": "Пентагонът забрани китайските смарфони"}
{"url": "http://www.monitor.bg/a/view/31681-%D0%A0%D1%83%D1%81%D0%BA%D0%B8-%D0%B8%D0%B7%D1%82%D1%80%D0%B5%D0%B1%D0%B8%D1%82%D0%B5%D0%BB-%D0%A1%D1%8330-%D0%BF%D0%B0%D0%B4%D0%BD%D0%B0-%D0%B2-%D0%A1%D1%80%D0%B5%D0%B4%D0%B8%D0%B7%D0%B5%D0%BC%D0%BD%D0%BE-%D0%BC%D0%BE%D1%80%D0%B5/", "text": "\n                    Руски изтребител Су-30 СМ е претърпял авария над Средиземно море. И двамата пилоти са загинали, предаде ТАСС. Новината е била съобщена днес на журналисти в министерството на отбраната на Русия. По предварителни данни катастрофата може да е била причинена от попадане на птица в двигателя.\n\nСамолетът е катастрофирал тази сутрин в 9,45 часа московско време при набиране на височина след излитане от летището на базата в Хмеймим в Сирия. И двамата летци, който \"до последната минута са опитвали да спасят машината\" са загинали, казаха в министерството, позовавайки се на съобщение от мястото на катастрофата. Като възможна причина се посочва попадане на птица в двигателя и се заявява, че не е имало стрелба по самолета.\n                    ", "date": "2018.05.03", "title": "Руски изтребител Су-30 падна в Средиземно море"}
{"url": "http://www.monitor.bg/a/view/88165-%D0%A7%D0%B0%D1%80%D0%BB%D0%B7-%D0%BE%D1%82%D0%B8%D0%B4%D0%B5-%D0%BF%D1%80%D0%B8-%D0%BD%D0%BE%D0%B2%D0%BE%D1%80%D0%BE%D0%B4%D0%B5%D0%BD%D0%B8%D1%8F-%D1%81%D0%B8-%D0%B2%D0%BD%D1%83%D0%BA-%D0%BF%D1%80%D0%B8%D0%BD%D1%86-%D0%9B%D1%83%D0%B8/", "text": "\n                    Британският престолонаследник принц Чарлз е посетил новородения си внук принц Луи, пише местната преса.\n\nСлед раждането на третото дете на принц Уилям и херцогинята на Кембридж Катрин на 23 април поклонниците на кралското семейство започнаха да се питат защо дядото, с когото новороденият принц Луи Артър Чарлз споделя две от имената си, все още не го е посетил. Наблюдателите на свой ред отбелязаха, че изминалите дни са били доста натоварени за принц Чарлз.\n\nСега британски издания, сред които в. \"Дейли мейл\" и в. \"Дейли експрес\", съобщават, че престолонаследникът е намерил пролука в натоварения си график и е посетил новородения си внук в двореца Кенсингтън.\n\nОт Кларънс хаус - официалната резиденция на принц Чарлз, са потвърдили за в. \"Дейли мейл\", че престолонаследникът, както и съпругата му, херцогинята на Корнуол Камила, са посетили двореца Кенсингтън, за да видят принц Луи.\n\nСп. \"Хелоу!\" отбелязва, че принц Чарлз неслучайно е избрал датата 2 май за посещението си - в същия ден по-голямата му внучка принцеса Шарлот отпразнува третия си рожден ден.\n\nДен по-рано - на 1 май, принц Луи беше посетен от прабаба си кралица Елизабет Втора. Нейно Величество беше докарана с хеликоптер от замъка Уиндзор, където пребивава със съпруга си принц Филип след изписването му от болница през април, припомнят изданията.\n\nВ. \"Дейли експрес\" пише, че новороденият принц вече се е \"запознал\" и с другите си баба и дядо - Каръл и Майкъл Мидълтън, родителите на херцогинята на Кембридж Катрин, както и с леля си Пипа Мидълтън, за която наскоро беше съобщено, че очаква първото си дете.\n                    ", "date": "2018.05.03", "title": "Чарлз отиде при новородения си внук принц Луи"}
{"url": "http://www.monitor.bg/a/view/27724-%D0%91%D1%80%D0%B0%D1%82%D1%8A%D1%82-%D0%BD%D0%B0-%D0%9C%D0%B5%D0%B3%D0%B0%D0%BD-%D0%9C%D0%B0%D1%80%D0%BA%D1%8A%D0%BB-%D0%A5%D0%B0%D1%80%D0%B8-%D0%BD%D0%B5-%D1%81%D0%B5-%D0%B6%D0%B5%D0%BD%D0%B8/", "text": "\n                    Братът на Меган Маркъл публикува отворено писмо, в което съветва принц Хари да отмени насрочената за 19 май сватба, съобщи Фимейл фърст.\n\nТомас Маркъл младши твърди в писмото, публикувано от сп. \"Ю Ес уикли\", че Меган \"очевидно не е подходяща жена\" за принца. Той я описва като \"преситена, повърхностна, надменна жена, която ще Ви направи за смях, а и кралското семейство\" и нарича предстоящия брак \"най-голямата грешка в историята на кралските сватби\", пише в. \"Дейли експрес\".\n\n\"Объркан съм защо не виждате истинската Меган като останалия свят. Нейният опит да се вживява в ролята на принцеса като холивудска актриса под средното ниво остарява. Що за човек използва баща си, докато той банкрутира, а след това го забравя в Мексико, разорен заради преобладаващо нейни дългове\" - пише в писмото Томас Маркъл младши, който е полубрат на Меган. Според него баща им е задлъжнял, за да подкрепи дъщеря си в желанието й да стане актриса.\n\n\"Очевидно е, че малката й холивудска слава е завъртяла главата й. Да не споменаваме, че на всичко отгоре тя не кани семейството си на сватбата, а кани напълно непознати\" - продължава писмото.\n\nТомас Маркъл младши уверява, че Меган остава негова сестра, каквото и да прави. Двамата не са се виждали от 2011 г., когато погребват баба си Дорис.\n\n\"Мислите, че една кралска сватба може да обедини разединено семейство, но ми се струва, че за Мег сме далечни роднини\".\n\nПринц Хари и Меган Маркъл още не са потвърдили списъка с 600-те гости, поканени да присъстват на церемонията в църквата \"Сейнт Джордж\" в замъка Уиндзор. 200 от тях ще получат възможност да присъстват е на вечерния прием.\n                    ", "date": "2018.05.03", "title": "Братът на Меган Маркъл: Хари, не се жени!"}
{"url": "http://www.monitor.bg/a/view/52106-%D0%9A%D1%80%D0%B0%D0%BB%D1%8F%D1%82-%D0%BD%D0%B0-%D0%A8%D0%B2%D0%B5%D1%86%D0%B8%D1%8F-%D0%BF%D1%80%D0%BE%D0%BC%D0%B5%D0%BD%D0%B8-%D1%83%D1%81%D1%82%D0%B0%D0%B2%D0%B0-%D0%B7%D0%B0-%D0%BB%D0%B8%D1%82%D0%B5%D1%80%D0%B0%D1%82%D1%83%D1%80%D0%BD%D0%B8%D1%8F-%D0%9D%D0%BE%D0%B1%D0%B5%D0%BB/", "text": "\n                    Кралят на Швеция Карл XVI Густав е променил устава на Шведската академия, която присъжда Нобеловата награда за литература, позволявайки на членовете й да се оттеглят по собствено желание, съобщи ДПА.\n\nШведският крал е одобрил промените в качеството си на патрон на организацията.\n\n\"Негово Величество кралят, след като се консултира с Шведската академия, изясни статута й по такъв начин, че членовете й да могат да я напускат по собствено желание. Академията освен това ще може да счита за напуснали членовете, които не са участвали активно в дейността й в продължение на две години\", се посочва в документа, разпространен от кралската пресслужба.\n\nШведската академия е основана през 1786 г. от крал Густав Трети. Съставът й наброява 18 членове, които се избират пожизнено. Кралят се надява, че приетите промени ще допринесат за разрешаването на скандала около Шведската академия, довел до напускането на осем от членовете й, попречил на работата на организацията и накърнил репутацията й.\n\nДо криза в Шведската академия доведоха обвиненията в сексуален тормоз, повдигнати от 18 жени срещу родения във Франция Жан-Клод Арно - водеща културна фигура в Швеция и съпруг на една от членките на организацията, поетесата Катарина Фростенсон. Имената на двойката освен това бяха намесени във финансов скандал. Впоследствие осем членове на Шведската академия подадоха оставки. Сред тях бяха Фростенсон и Сара Даниус, първата жена в историята на организацията, заемала поста постоянен секретар.\n                    ", "date": "2018.05.03", "title": "Кралят на Швеция промени устава за литературния Нобел"}
{"url": "http://www.monitor.bg/a/view/37891-%D0%94%D0%B8%D0%B2%D0%B8-%D0%BA%D0%BE%D0%BD%D0%B5-%D0%BB%D1%83%D0%B4%D0%B5%D1%8F%D1%82-%D0%BE%D1%82-%D0%BB%D1%8E%D0%B1%D0%BE%D0%B2-%D0%BD%D0%B0-%D0%BE-%D0%A1%D0%B0%D1%80%D0%B4%D0%B8%D0%BD%D0%B8%D1%8F/", "text": "\n                    \n\nСекс на поразия между обладани от луди страсти диви коне се вихри през тези дни на платото „Джара“, намиращо се в южната централна част на остров Сардиния. Както се случва винаги по това време от 2500 години насам – „възрастта“ на табуна, яките жребци и кобили се съвкупляват, за да се пренесат в бъдното с ново поколение. В момента броят на тези приличащи на мустанги като от американските прерии животни е 600 – същият, който с малки отклонения си остава един и същ от памтивека.\n\nКъсметът или по-точно оцеляването на воля на дивите сардински коне се дължи на факта, че те не стават нито за клане, нито пък могат да бъдат обяздвани или приучавани да теглят рало и каруца. Местните хора пък и учените глави от селскостопанските институти из Апенините твърдят, че жребците и кобилите от „Джара“ са единствени на света, тоест порода „уникат“. Те обаче нямат вяра на човека, въобще не признават неговите правила и сякаш именно за това си остават свободни, буйни и необуздани. Никога не са влизали в конюшна и може би за това си живеят прекрасно сред малки езерца, средиземноморски храсталак, коркови дъбчета и поляни с трева, разположени на 600 м надморска височина. Напоследък обаче имат проблем в лицето на започващите да навлизат все по-често в територията им гладни и свирепи крави, които посягат най-безцеремонно на тяхната храна. А тя особено в края на лятото и през есента става доста оскъдна и дивите коне погват свирепо рогатите нашественички по земята им.\n\n\n\n„Воаьори“ на любовните сцени и особено на ухажването на кобилите от жребците, отдалеч може да вземат случващото се и за някаква свада между тях. Защото ласките им, разменяни докато са изправени на задните копита, са на практика блъскане с глави, хапане и взаимно здраво тупане по гърдите с предните копита. Има и леко цвилене, преминаващо в ръмжене, като в тоя момент на щура любовна игра животните въобще не бива да усетят, че ги наблюдава човек. Защото като нищо могат да загалопират сещу него, да го повалят на земята и да го стъпчат с копита. Поне така твърди фотографът от Сардиния Андреа Моронджу, който за две седмици е запечатал на фотокамерата си удивителни свидетелства на всеотдайна конска обич. Маскиран като храст, разбира се.\n\n\n \n\n\n \n                    ", "date": "2018.05.03", "title": "Диви коне лудеят от любов на о. Сардиния"}
{"url": "http://www.monitor.bg/a/view/46668-%D0%9A%D0%B8%D0%BC-%D1%81%D0%BF%D1%80%D1%8F-%D1%86%D0%B8%D0%B3%D0%B0%D1%80%D0%B8%D1%82%D0%B5/", "text": "\n                    Севернокорейският лидер Ким Чен Ун призна, че по време на историческата среща с Мун Дже Ин в петък е пийнал не едно питие, но не си е позволил да изпуши и една цигара, съобщават медиите от Южна Корея.\n\nКим не е запалил цигара заради присъствието на южнокорейския президент Мун Дже, който е 31 години по-възрастен от южнокорейския лидер. Освен това Ким смятал, че ако задоволи никотиновия си глад, ще наруши царящото политическо уважение на срещата, въпреки че пред него са били поставени пепелници от съобразителните южнокорейски домакини. Някои медии твърдят, че е изпушил само една цигара по време на посещението в Южна Корея, когато не е издържал и е отишъл в изолирана стая. Фактът, че Ким се е спрял да не запали цигара, е изненадващ. В официални снимки на южнокорейското правителство се вижда как той пуши на места като училища, детски болници и е въртял цигара между пръстите си, когато са се изпробвали ракети.\nСамодисциплината на Ким обаче не се отнасяла до алкохола. Всеки път когато му бил предлаган „силен ликьор“, той приемал незабавно.\nМеждувременно стана ясно, че трима американски граждани - Ким Дон Чеол, Ким Сан Деок и Ким Хак Сеон, които са били държани в трудов лагер в Северна Корея, са били освободени в началото на април като знак за добра воля преди предстоящата среща между Ким и американския президент Доналд Тръмп, съобщава \"Файненшъл таймс\". Задържаните са били заведени в хотел в близост до столицата Пхенян, \"получавайки медицински грижи и идеологическо образование\".\nСтана ясно и че севернокорейски военни са започнали да демонтират кабелите от тунелите на ядрения полигон Пунгери в провинция Северен Хамгьон, което е първа крачка към подготовката по закриването му, съобщи телевизионният канал Кей Би Ес като се позова на данни от разузнаването.\nВ неделя говорителят на южнокорейския президент обяви, че властите в КНДР окончателно ще закрият ядрения полигон през май, а процесът по демонтажа ще бъде публичен.\nТакава договореност е била постигната от лидерите на двете Кореи на срещата им на 27 април в Панминчжон. Ким обеща да покани журналисти и експерти по сигурност, които да наблюдават процеса по демонтиране.\nПо същото време министърът на външните работи на Китай Ван И, който е на двудневно посещение в Пхенян, се е срещнал с Ким.\nВ хода на срещата севернокорейският лидер е заявил пред Ван И твърдото намерение на севернокорейската страна да осъществи денуклеаризация на Корейския полуостров, съобщи китайското министерство на външните работи.\n                    ", "date": "2018.05.03", "title": "Ким Чен Ун  спря цигарите"}
{"url": "http://www.monitor.bg/a/view/84197-%D0%A2%D1%80%D1%8A%D0%BC%D0%BF-%D1%81-%D0%B5%D0%B4%D0%B8%D0%BD%D0%B8%D1%8F-%D0%BA%D1%80%D0%B0%D0%BA-%D0%B2%D1%8A%D0%BD-%D0%BE%D1%82-%D1%81%D0%BF%D0%BE%D1%80%D0%B0%D0%B7%D1%83%D0%BC%D0%B5%D0%BD%D0%B8%D0%B5%D1%82%D0%BE-%D1%81-%D0%98%D1%80%D0%B0%D0%BD/", "text": "Група конгресмени поиска Нобел за мир за американския държавен глава\n                    Президентът на САЩ Доналд Тръмп почти е взел решение до 12 май да се оттегли от подписаното през 2015 г. споразумение за иранската ядрена програма. Неясно остава обаче как точно ще го направи. Това заявиха източници от Белия дом и такива, запознати с дебатите по въпроса в американското правителство, цитирани от Ройтерс. Според единия от източниците все пак има възможност Тръмп да реши да остави САЩ в споразумението (то предвижда отмяна на санкции в замяна на ограничаване на ядрената програма на Техеран). Източникът допълва, че при подобен развой главният аргумент ще бъде \"поддържането на съюза\" с Франция и да не бъде подронван авторитетът на френския президент Еманюел Макрон, който миналата седмица се срещна с Тръмп и го призова да остане в споразумението.\n\nПри решение САЩ отново да върнат санкциите е почти сигурно, че това ще потопи споразумението и може да предизвика враждебна реакция на Иран. Техеран може да възобнови програмата си за ядрено оръжие или \"да накаже\" американските съюзници в Сирия, Ирак, Йемен и Ливан, заявиха дипломати.\n\nНа практика Тръмп трябва до 12 май да реши остава ли в сила отмяната на някои санкции срещу Иран или не. Източник от Белия дом, пожелал анонимност, заяви, че е възможно президентът на САЩ в крайна сметка да излезе с решение, което \"да не представлява пълно оттегляне\". Източникът обаче не е бил в състояние да обясни какво би представлявало подобно решение.\n\nВ понеделник израелският премиер Бенямин Нетаняху направи презентация на документи за програма от миналото на Иран за ядрено въоръжаване. Това може да даде нов аргумент на Тръмп да се оттегли, въпреки че според инспекторите на ООН Техеран спазва условията на споразумението за ядрената програма, отбелязва Ройтерс.\n\nИран отрича някога да е искал да създава ядрени оръжия и обвинява своя голям враг Израел, че подклажда подозрения към Техеран сред международната общност.\n\nСпоразумението между Иран и шестте световни сили - Великобритания, Китай, Франция, Германия, Русия и САЩ - беше едно от знаковите външнополитически действия при управлението на президента Барак Обама. Тръмп обаче го окачестви като \"едно от най-лошите\", които е виждал.\n\nМнозинството от американците - 56 процента са против оттегляне от САЩ от споразумението за иранската ядрена програма, сочи национално социологическо изследване на изданието \"Политико\" и изследователската агенция \"Морнинг консулт\", цитирано от ТАСС. В подкрепа на оттеглянето се изказват едва 26 процента от анкетираните, сочи проучването. Допълва се, че дори сред републиканците (партията на Тръмп) мнозинството се обявява за оставане в споразумението с 46 срещу 42 процента.\n\nМеждувременно Тръмп обяви в Туитър, че може скоро да се срещне с председателя на Китайската народна република Си Цзинпин. Тръмп заяви това в момент, когато в Пекин за преговори пристигна американска търговска делегация, предаде Ройтерс.\n\n\"Нашият страхотен финансов екип е в Китай в опит да договори равноправни условия за търговия\", написа Тръмп в Туитър и добави: \"Очаквам да се срещна с председателя Си в близко бъдеще. Винаги ще имаме добри (чудесни) взаимоотношения\".\n\nАмериканската търговска делегация е водена от министъра на финансите Стивън Мнучин. В нея участват също министърът на търговията Уилбър Рос, представителят на САЩ на търговските преговори Робърт Лайтхайзър, председателят на Националния съвет по търговия при Белия дом Питър Наваро, съветникът на президента по икономическите въпроси Лорънс Къдлоу.\n\nПо-рано Тръмп съобщи, че американската делегация щ се стреми да премахне китайските бариери пред американския износ и инвестиции и намаляване на дефицита на САЩ в търговията с Китай.\n\nВ същото време група американски конгресмени изпратиха писмо до Нобеловия комитет. В него те искат президентът на САЩ Доналд Тръмп да бъде номиниран за Нобелова награда за мир за 2019 г. за усилията си да бъде сложен край на кризата на Корейския полуостров, да бъде премахнато ядреното оръжие в региона и да бъде постигнат мир в него. Текстът на посланието, подписано от 13 членове на Конгреса, беше публикуван от кабинета на конгресмена Люк Месър. В него се отбелязва, че откакто е заел поста, Тръмп неуморно е работил за оказване на максимален натиск над Северна Корея, за да прекрати оръжейната си програма и да се стигне до мир в региона.\n\nНа фона на случващото се новият адвокат на Тръмп Рудолф Джулиани (бивш кмет на Ню Йорк) заяви, че президентът е възстановил на личния си адвокат Майкъл Коен 130 000 долара заради плащане към порнозвездата Сторми Даниълс. Това влиза в директно противоречие с предишно изказване на президента, предаде АП.\n\nТръмп беше заявил пред репортери, че не знае за плащането, както и че не му е известно откъде Коен е взел парите.\n\nНа въпрос дали президентът е знаел за споразумението Джулиани отговори: \"Доколкото знам, не е бил запознат с конкретика. Но е знаел за цялостното споразумение, че Майкъл ще се погрижи за неща като тези, както аз се грижа за подобни неща за своите клиенти. Не ги товаря с всяко едно нещо, което се появява. Това са заети хора\".\n                    ", "date": "2018.05.03", "title": "Тръмп с единия крак вън от споразумението с Иран"}
{"url": "http://www.monitor.bg/a/view/1391-%D0%9F%D1%8F%D1%81%D1%8A%D1%87%D0%BD%D0%B0-%D0%B1%D1%83%D1%80%D1%8F-%D1%83%D0%B1%D0%B8-%D0%BF%D0%BE%D0%B2%D0%B5%D1%87%D0%B5-%D0%BE%D1%82-100-%D0%B2-%D0%98%D0%BD%D0%B4%D0%B8%D1%8F/", "text": "\n                    Най-малко 97 души загинаха и стотици бяха ранени при мощна пясъчна буря и дъжд преминаха тази нощ през части от Северна и Западна Индия, съобщи „Таймс ъв Индия“. Рухнали са много къщи и дървета са били съборени.\n\nСтихията бе особено разрушителна в северния град Агра, където е белият мраморен мавзолей Тадж Махал. Паметникът не е пострадал.\n\nВ Агра са загинали 43 души, а вятърът е достигнал скорост от 130 км/ч., каза комисарят за справяне с бедствия Санджай Кумар от щата Утар Прадеш.\n\nВ Утар Прадеш са загинали най-малко 64 души, а 67 са ранени, съобщи Кумар. Изкоренени от вятъра дървета са смазали бедняшки кирпичени къщи.\n\nВ западния щат Раджастан са загинали 27 души, а 100 са ранени. Повечето загинали са станали жертва на паднали дървета и електрически стълбове или срутване на стени и покриви на сгради, които не са устояли на изключително силния вятър.\n\nГръмотевичната буря изненадала хората, тъй като сезонът на мусоните обичайно започва чак след повече от месец и половина. Водоснабдяването и електричеството са прекъснати в много домакинства.\n\nОчакват се гръмотевични бури с поривисти ветрове в цяла Северна Индия, съобщи метеорологичната служба.\n\n \n                    ", "date": "2018.05.03", "title": "Пясъчна буря уби повече от 120 в Индия"}
{"url": "http://www.monitor.bg/a/view/22562-%D0%9A%D0%BE%D0%BB%D0%B0-%D0%BF%D0%BB%D0%B0%D0%BC%D0%BD%D0%B0-%D0%B2-%D0%B4%D0%B2%D0%B8%D0%B6%D0%B5%D0%BD%D0%B8%D0%B5-%D0%B2-%D0%A1%D0%BE%D1%84%D0%B8%D1%8F-%D0%BA%D0%B0%D0%BC%D0%B8%D0%BE%D0%BD-%D0%BD%D0%B0-%D0%A5%D0%B5%D0%BC%D1%83%D1%81/", "text": "\n                    \nЛека кола пламна в движение на столичния булевард „Христофор Колумб”, на кръговото кръстовище с ул. \"Неделчо Бончев\". Екип на пожарната пристигна на място и бързо изгаси огъня, съобщи Нова ТВ. \n\nНа място пристигна и екип на полицията. Собственичката на автомобила не е пострадала, разминала се е с уплаха. Веднага е подала сигнал на тел. 112.\n\nШофьорите да се движат с повишено внимание при км 23 от АМ \"Хемус\", в посока София, поради аварирал, горящ камион в аварийната лента, съобщиха междувременно пък от АПИ. \n\n                    ", "date": "2018.05.03", "title": "Кола пламна в движение в София, камион - на \"Хемус\""}
{"url": "http://www.monitor.bg/a/view/88116-%D0%9E%D1%81%D1%82%D0%B0%D0%B2%D0%B8%D1%85%D0%B0-%D0%B2-%D0%B0%D1%80%D0%B5%D1%81%D1%82%D0%B0-%D0%BC%D0%BB%D0%B0%D0%B4%D0%B5%D0%B6%D1%8A%D1%82-%D1%80%D0%B0%D0%BD%D0%B8%D0%BB-%D1%81-%D0%B1%D0%BE%D0%BC%D0%B1%D0%B8%D1%87%D0%BA%D0%B0-%D0%BF%D0%BE%D0%BB%D0%B8%D1%86%D0%B0%D0%B8/", "text": "\n                    Съдът остави в ареста 25-годишния Йордан Исаев, който хвърли бомбичка по време на вечното дерби между \"Левски\" и ЦСКА и рани двама служители на реда. Мотивите на съда са, че е извършил престъпление с висока обществена опасност, бил е маскиран и може да извърши друго подобно престъпление, съобщи Нова ТВ.\nПред журналисти Исаев отрече да е направил сам бомбичката и отново се извини на пострадалата полицайка.  \n\n \n                    ", "date": "2018.05.03", "title": "Оставиха в ареста хулигана, ранил с бомбичка полицаи "}
{"url": "http://www.monitor.bg/a/view/45018-%D0%A0%D0%B5%D1%88%D0%B5%D1%82%D0%BA%D0%B8-%D0%B7%D0%B0-%D0%BF%D0%BE%D1%81%D1%82%D0%BE%D1%8F%D0%BD%D0%BD%D0%BE-%D0%B7%D0%B0-%D0%BF%D0%BE%D0%BB%D0%B8%D1%86%D0%B5%D0%B9%D1%81%D0%BA%D0%B8%D1%8F-%D1%88%D0%B5%D1%84-%D1%81-20%D1%82%D0%B5-%D0%B1%D0%BE%D0%BD%D0%B0-%D1%80%D1%83%D1%88%D0%B2%D0%B5%D1%82/", "text": "\n                    С постоянна мярка „задържане под стража” остава началникът на районното управление на полицията в Раковски Георги Илиев, реши апелативният съд в Пловдив. Там Илиев обжалва решетките, които постанови за него миналата седмица окръжният съдия Светлана Станева.\n\nИлиев е обвинен от прокуратурата за 20 000 лева подкуп, който поискал, посредством изнудване, от търговеца на цигари без бандерол от „Столипиново” Метин Мустафа. Метин, чрез сина си, миналия март, дал парите на бившето ченге Стефан Модев, който предал парите на Георги Илиев, твърдят от прокуратурата.\n\nПолицейският шеф дал по 1000 евро на подчинените си в районното в Раковски „младши разузнавач” в група „Криминална полиция Валентин Гоцев и младши инспектор Желязко Колев. Последните двама си взели дела от дома на Георги Илиев, след което отишли на ресторант в ж.р. „Тракия” да се веселят.\n\nГеорги Илиев е потомствен полицай и категорично отрича да е виновен. „Майка му е болна от рак на белия дроб, а баща му е с подагра и е неподвижен. Има съпруга, която е полицай и малко дете, за което също полага грижи”, стана ясно по време на мерките за неотклонение в двете съдилища. Самият Илиев отново отказа да използва правото си на последна дума пред апелативните съдии, като само поиска от тях по-лека мярка за неотклонение, различна от ареста. Те обаче го оставиха зад решетките, за да не повлияе на свидетели по време на разследването.\n                    ", "date": "2018.05.03", "title": "Решетки за постоянно за полицейския шеф с 20-те бона рушвет"}
{"url": "http://www.monitor.bg/a/view/1590-%D0%A2%D1%80%D0%B8%D0%BC%D0%B0-%D0%BE%D1%82%D0%BC%D1%8A%D0%BA%D0%BD%D0%B0%D0%BB%D0%B8-%D1%81-%D0%BA%D0%B0%D0%BC%D0%B8%D0%BE%D0%BD-%D0%B0%D0%B2%D0%B0%D1%80%D0%B8%D1%80%D0%B0%D0%BB%D0%BE-%D0%91%D0%9C%D0%92/", "text": "\n                    \nТрима бабаити са натоварили на камион аварирало „БМВ“ и са го откарали в гаража на единия от тях, докато собственикът на возилото търсел помощ. Кражбата е станала посред бял ден  в летовището „ Свети Константин“ над Пещера, информираха от Областната дирекция на МВР в Пазарджик. В полицейското управление в родопското градче бил получен сигнал от 21-годишния А.С., жител на септемврийското село Ветрен дол. Младият мъж аварирал с лекия си автомобил „BMW“ в района на летовището, като успял да го отбие извън обхвата на пътя. А.С. предприел действия да търси свои приятели или „Пътна помощ“, за да закара возилото до сервиз. В същото време обаче BMW -то било забелязано от 32-годишния А.Н. от пазарджишкото село Црънча, който решил да го прибере за свои нужди. С помощта на Л.П. – 46 г., от същото село и А.П. – 25 г., от Сърница, той успял да натовари леката кола на камион и тя била транспортирана до селото на А.Н. В хода на разследването „по горещи следи“ криминалистите от Районното управление на МВР в Пещера бързо влезли в дирите на извършителите, открили и иззели автомобила. Тримата са задържани за срок от 24 часа, а работата по случая продължава.\n\n                    ", "date": "2018.05.03", "title": "Трима отмъкнали с камион аварирало „БМВ“"}
{"url": "http://www.monitor.bg/a/view/50235-%D0%A0%D0%B5%D0%B2%D0%BD%D0%B8%D0%B2%D0%B5%D1%86-%D0%BD%D0%B0%D0%BC%D1%83%D1%88%D0%BA%D0%B0-7-%D0%BF%D1%8A%D1%82%D0%B8-%D0%B1%D0%B8%D0%B2%D1%88%D0%B0%D1%82%D0%B0-%D1%81%D0%B8-%D0%BF%D1%80%D0%B5%D0%B4-%D0%B4%D0%B5%D1%82%D0%B5%D1%82%D0%BE-%D0%B9/", "text": "Полицията хвана 33-годишния килър Живко Костов по горещи следи\n                    \n\nЖестоко убийство на млада жена в полето край село Браница потресе региона на Харманли. Окървавеният труп на 27-годишната Боянка Иванова бил открит във вторник на нивата, където младата жена работела. Собственикът на имота чул кавга и последвали женски писъци, малко след като на полето се появил бившият любовник на Боянка Живко Костов.Над окървавения труп на жертвата ридаело 7-годишно момченце, син на Боянка от друг мъж. Младата жена се залюбила с Живко преди година и изоставила бащата на детето си. Красивата ромка отишла да живее при новата си тръпка, но преди няколко седмици се опитала да прекрати и тази връзка. Върнала се с детето при родителите си и обмисляла дали да не се събере отново с баща му.Раздялата обаче не охладила страстта на 33-годишният Живко. Той непрекъснато преследвал любимата си и я увещавал да се върне при него. Когато тя го отрязала, започнал да заплашва нея и детето й. Пропил се и станал агресивен и към живеещите в селото, разказаха хора от Браница.Във фаталния ден Боянка отишла да работи полска работа, а полуделият от ревност Живко я изненадал с появата си. След като отново получил отказ двамата се скарали. Живко извадил голям кухненски нож, а Боянка започнала да пищи и хукнала да бяга. За зла участ ревнивецът я застигнал и пробол цели 7 пъти. През това време от писъците на майката било привлечено детето й, което си играело наблизо.Първи до убитата се озовали малчугана, собственикът на нивата и тракторист. Механизаторът видял от кабината на трактора как Боянка бяга, а Живко я гони с ножа и застига.Зверски прободената майка издъхнала в ръцете на момченцето. Мъжете извели детенцето на далеч от трупа и извикали баща му да го прибере. Обадили се и на полицията, която веднага влязла в дирите на убиеца. При издирването и залавянето му са използвани и следови полицейски кучета.Живко първо минал през дома си. Там се поизмил от кръвта на жертвата и нахлузил чисти дрехи върху окървавените. След това се скрил в близка къща. Собствениците я ползвали като вила и идвали рядко в Браница. Когато видял полицаите да идват към тях Живко се уплашил и напуснал скривалището си. Перскачал огради и през дворовете се опитал да напусне района. Полицията обаче вече успяла да заварди селото и го заловила.Ревнивецът по принцип бил кротък човек, досега не е имал криминални прояви. По време на бягството си той успял да скрие някъде ножа. Полицията все още издирва острието.\n\n\n\n \n                    ", "date": "2018.05.03", "title": "Ревнивец намушка 7 пъти бившата си пред детето й"}
{"url": "http://www.monitor.bg/a/view/58854-%D0%9D%D0%B0%D0%B4%D1%83%D0%BF%D1%87%D0%B8%D1%85%D0%B0-%D1%81-%D0%BA%D1%83%D1%80%D1%88%D1%83%D0%BC%D0%B8-%D1%80%D0%B8%D0%B1%D0%B0%D1%80%D1%81%D0%BA%D0%B0-%D0%BB%D0%BE%D0%B4%D0%BA%D0%B0/", "text": "\n                    Рибарска лодка стана жертва на покушение.  На 2 май по обяд в районното управление на МВР в Свищов е получен сигнал от мъж, който се жалвал, че е открил лодката си цялата надупчена. При направената проверка на място по корпуса на плавателното средство били преброени цели 16 дупки от куршуми. По случая се води разследване. \n                    ", "date": "2018.05.03", "title": "Надупчиха с куршуми рибарска лодка "}
{"url": "http://www.monitor.bg/a/view/26556-%D0%9D%D0%B0%D0%B4%D1%80%D1%83%D1%81%D0%B0%D0%BD-%D0%BD%D0%B0%D0%BF%D0%B0%D0%B4%D0%BD%D0%B0-%D0%BC%D0%BE%D0%BC%D0%B8%D1%87%D0%B5-%D0%B2-%D0%B4%D0%B2%D0%BE%D1%80%D0%B0-%D0%B9/", "text": "\n                    \nНашмъркан наркоман е нападнал сексуално 22-годишно момиче в двора на къщата й в Нови пазар, научи \"Монитор\". Мъжът видимо имал намерение да изнасили жертвата си, но само навременната поява на съседка предотвратила намеренията му. По неофициална инофрамиция нападателят е задържан.\n\n22-годишната жертва простирала пране на телта в двора си, когато откъм улицата я заговорил непознат мъж. Започнал да крещи, че трябва да го пусне да влезе. Момичето се притеснило, не отворило, но непознатият сам разбил бравата на входната врата откъм улицата и влязъл вътре.\n\nВече в двора я нападнал, успял да я разсъблече и се опитал да я изнасили. Момичето се развикало за помощ, опитало се да откаже нападателя си, като му каже, че е девствена, но това не го спряло. В разгара на боричкането на вратата се появила съседка, която се втурнала да спаси младата жена. Нападателят избягал, но след това бил открит и задържан. Това бил роденият през 1989 година Васил М. от Нови пазар, който бил наркоман и като се надрусал не знаел какво върши.\n\n                    ", "date": "2018.05.03", "title": "Надрусан нападна момиче в двора й"}
{"url": "http://www.monitor.bg/a/view/788-%D0%93%D0%BB%D0%BE%D0%B1%D0%B8%D1%85%D0%B0-%D0%92%D0%B0%D1%81%D0%BE-%D0%93%D1%8E%D1%80%D0%BE%D0%B2-%D0%B7%D0%B0-%D0%BD%D0%B5%D0%B7%D0%B0%D0%BA%D0%BE%D0%BD%D0%BD%D0%B0-%D0%BA%D0%B0%D1%80%D0%B0%D0%B2%D0%B0%D0%BD%D0%B0-%D0%BD%D0%B0-%D0%9A%D0%BE%D1%80%D0%B0%D0%BB/", "text": "\n                    Районният съд в Царево е потвърдил наказателно постановление по акт, съставен след проверка извършена в местността „Корал“ миналото лято. Става дума за каравана, собственост на музиканта Васо Гюров. Това съобщиха от администрацията на общината.\n\nПрез август миналата година служители на кметството, съвместно със служители на местното РУП – Царево, установявали наличието на нарушение на Наредбата за опазване на обществения ред и околната среда на територията на Община Царево. Съгласно тази наредба се забранява разполагането на палатки, ремаркета и полуремаркета за обитаване или къмпинг, без издадено по надлежния ред разрешение от главния архитект на Община Царево. Караваната, собственост на Васо Гюров, е била в такова нарушение, поради което проверяващите написали акт за глоба размер на 300 лева.\n\nСобственикът на караваната е обжалвал, но съдът след разглеждане на доказателствата е постановил, че не отменя глобата.\n                    ", "date": "2018.05.03", "title": "Глобиха Васо Гюров за  незаконна каравана на Корал"}
{"url": "http://www.monitor.bg/a/view/89128-18-%D0%B3%D0%BE%D0%B4%D0%B8%D0%BD%D0%B8-%D0%B7%D0%B0%D1%82%D0%B2%D0%BE%D1%80-%D0%B7%D0%B0-%D1%83%D0%B1%D0%B8%D0%B9%D1%81%D1%82%D0%B2%D0%BE-%D0%BE%D1%82-%D1%80%D0%B5%D0%B2%D0%BD%D0%BE%D1%81%D1%82/", "text": "Мехмед заклал мъжа на бившата си съпруга докато спял до нея\n                    18 години ще лежи в затвора Мехмед от руенското село Снягово, който закла съпруга на бившата си жена. Бургаският окръжен съд постанови още убиецът да плати общо 410 000 лева кръвнина на близките на жертвата.  44-годишният Мехмед се призна за виновен и пожела процесът да се гледа по съкратеното съдебно следствие.  Пред магистратите той заяви, че извършил престъплението от любов, защото не можел да забрави съпругата си.\n\nУбиецът е действал хладнокръвно и с предварително измислен план. Преди да пристигне посред нощ в дома на бившата си, той предвидливо се снабдил с нож, вила и лампа тип „челник“. \n\nЖестокото убийство стана на  26 май м.г. малко след полунощ. Мехмед изчакал  уличното осветление да угасне и тихомълком се промъкнал в къщата. Отворил една от вратите и влязъл първо в стаята, където спели двете му по-големи деца, постоял известно време и излязъл. После влязъл в друга стая, в която заварил бившата си жена Айше да спи в едно легло с новия си мъж, а до тях спяло и деветмесечното им бебе. Жената била бременна в осми месец, но нито плода в утробата й, нито пеленачето спряло убиеца. Мехмед се приближил на сантиметри от заспалия Ереджеб Ш. и забил ножа в шията му. Смъртоносно раненият мъж  се опитал инстинктивно да се защити, замахвайки с ръце, при което убиецът му нанесъл и две порезни рани по пръстите на лявата ръка. \n\nСлед това издъхнал в леглото си, а Мехмед оставил трупа и избягал. Крил се в гората в продължение на седем дни, преди полицията да го залови, след като жители на съседно село Рудина го разпознали да пазарува в магазина. \n\nМехмед и Айше били щастливо женени, а от брака им се родили три деца. Немотията обаче подгонила съпруга на гурбет в Англия , а половинката му бавно и постепенно охладняла. През пролетта на 2016 г. настъпил и краят на брака им, а Айше подарила сърцето си на Ереджеб, с когото свила ново гнездо. Изоставеният съпруг изживявал тежко развода и няколко пъти заплашвал съперника си, че ще го заколи. Обаждал му се със зловещи закани и по телефона, които не останали скрити за селото. Никой от Снягово обаче не вярвал, че ще се стигне до кървавата касапница.  \n\n \n                    ", "date": "2018.05.03", "title": "18 години затвор за убийство от ревност "}
{"url": "http://www.monitor.bg/a/view/49879-%D0%A5%D0%B5%D0%BC%D1%83%D1%81-%D0%B8%D0%B7%D1%86%D1%8F%D0%BB%D0%BE-%D0%B7%D0%B0%D0%B2%D1%8A%D1%80%D1%88%D0%B5%D0%BD%D0%B0-%D0%BF%D1%80%D0%B5%D0%B7-2024-%D0%B3/", "text": "Цената на „Хемус“ пада с 350 млн. лева с нов проект   \n                    Гаранцията на магистралите трябва да скочи от 5 на 10 години, а за мостовете поне 13 години. Това обясни в отговор на въпрос на „Монитор“ в кулоарите на парламента строителният министър Николай Нанков, след като запозна депутатите с напредъка на важните за страната пътни проекти. Предложениeто му предстои да се обсъди с браншовите организации, както и да бъдат пуснати за обществено обсъждане.\n\nПо-дългите срокове ще залегнат и в обществените поръчки, обясни Нанков. „Гаранционните срокове на магистралите в момента са 5 години, а 10 години за съоръженията като мостове и тунели. Гаранцията за текущ ремонт е 1 година. Категорично ниски срокове и работим за повишаването им“ , смята строителният министър.\n\nБългария строи най-евтините магистрали в цяла Европа, показва статистика на Евростат. Цифрите Нанков използва като опровержение на спекулациите в общественото пространство, че в България строим и се возим по най-скъпите магистрали. В България средната цена на линеен километър след 2000 г. досега е 3.1 млн. евро. За сравнение в Сърбия цената на километър е 5.5 млн. евро, в Македония - 5.5 млн. евро, в Румъния - 6.43 млн. евро, в Гърция - 10.28 млн. евро, в Словакия - 13.7 млн. лв. Най-скъпата магистрала в България, възложена 2006 г., е \"Люлин\" - 8.1 млн. евро на линеен километър, каза Нанков.\n\nПриблизително за една година Агенцията \"Пътна инфраструктура\", респективно правителството, е дало старт на пътни проекти за приблизително 1,4 млрд. лева и е сключило договори за строително-монтажни дейности за почти 500 млн. лева.\n\nМинистърът потвърди, че АМ \"Хемус\" е основен приоритет в рамките на настоящия мандат. По думите му с много добра организация е напълно реалистично в края на 2024 г. да имаме изцяло завършена АМ \"Хемус\". До края на годината от магистралата ще се работи по 25 км, нови 85 ще се търгуват и остават само около 90 км от Велико Търново до пътен възел Буховци, Търговище, които през 2019 г. ще търгуваме и започнем тяхното изграждане, посочи министърът.\n\nНанков отбеляза, че наскоро е направена първата копка на отсечката от Ябланица до пътен възел Боаза, разклона за Тетевен, а до два месеца ще стартират и реалните строителни работи на още 16,5 км от п.в. Белокопитово до п.в. Буховци. Т.е. реално 25 км ще са вече в процес на строителство в рамките на два месеца, а за година и половина ще приключим с изграждането на тези отсечки, добави Нанков.\nМинистърът посочи, че други 52 км от разклона за Тетевен до разклона между Ловеч и Плевен в рамките на тази година ще бъдат търгувани и ще бъде избран и изпълнител. Отсечката е препроектирана, за да се редуцират някои от тежките инфраструктурни съоръжения и да се намали цената на магистралата с 350 млн. лева, коментира той.\n\nМинистърът съобщи, че тази година с почти 8 месеца предсрочно ще завърши строителството на 24 км от АМ \"Струма\" от Кресна до Сандански. Той отчете, че изключително добре вървят строителните дейности от Благоевград до „Железница“, които са прекъснати само в частта на римския град Скаптопара. (виж карето).\n \n\n\n\n\n\nОбщина Благоевград излезе с официална позиция в защита на древното селище, открито край града при изкопни работи за строителството на магистрала „Струма”. В града се готвят за референдум по темата. Регионалният министър Николай Нанков обяви, че няма да допусне строителството на магистралата да стане за сметка на историята. Той отчете, че изключително добре вървят строителните дейности от Благоевград до Железница, които са прекъснати само в частта на римския град Скаптопара.\n\n„Община Благоевград застава изцяло зад идеята за запазване на археологическите находки в автентичния им вид”, заяви кметът на Благоевград Атанас Камбитов в официална позиция. Очаква се комисия от специалисти да посети обекта и да изрази становището си дали той ще бъде реставриран на място или най-ценните находки ще бъдат преместени, а останалото – покрито с асфалт. На 11 май пък ще има извънредна сесия с искане за референдум, в който местните да изразят позицията си.\n\n \n\n\n\n\n\nВъпреки ранното затопляне на времето в началото на годината последните 15 дни на март са изразходили спестените пари от зимното поддържане на пътищата, коментира шефът на Агенция „Пътна инфраструктура“ (АПИ) инж. Дончо Атанасов пред „Монитор“. „Тепърва ще правим анализи и ще видим дали въобще ще може да се спести нещо. Някъде към края на април ще имаме яснота“, допълни Атанасов.\n\nПървоначално от пътната агенция са предвидили да спестят около 8 млн. лева от почистване, даже отмениха зимното почистване на 15 март и три дни по-късно с нова заповед инж. Атанасов върна машините на пътя.\n                    ", "date": "2018.05.03", "title": "Вдигат с петилетка гаранцията на асфалта на аутобаните  (ОБНОВЕНА)"}
{"url": "http://www.monitor.bg/a/view/81402-%D0%94%D0%B2%D0%B5-%D1%82%D1%80%D0%B5%D1%82%D0%B8-%D0%BE%D1%82-%D0%B8%D0%BD%D0%B2%D0%B5%D1%81%D1%82%D0%B8%D1%86%D0%B8%D0%B8%D1%82%D0%B5-%D1%83-%D0%BD%D0%B0%D1%81-%D1%81%D0%B0-%D0%B2%D0%B8%D1%81%D0%BE%D0%BA%D0%BE%D1%82%D0%B5%D1%85%D0%BD%D0%BE%D0%BB%D0%BE%D0%B3%D0%B8%D1%87%D0%BD%D0%B8/", "text": "\n                    Устойчиво расте делът на инвестициите в България в сектори с висока добавена стойност. Това се потвърждава и от данните на Българската агенция за инвестиции, които показват, че през 2016 и 2017 г. около 50% от всички издадени сертификати за инвестиции са във високотехнологични производства и услуги. Още по-добре започва 2018 г. като 60% от вече издадените сертификати са в такива отрасли. Това съобщи заместник-министърът на икономиката Александър Манолев по време на откриването на конференцията „Интелигентна специализация и технологичен трансфер като иновационни двигатели за регионален растеж“. Събитието се организира от Joint Research Center (Съвместен изследователски център) в партньорство с Министерството на икономиката в рамките на Българското председателство на Съвета на ЕС.\n\nБългария е в топ 50 на най-иновативните държави в света, заемайки 41-ва позиция, според класация на Блумбърг за 2018 г., стана ясно от изказването на икономическият заместник-министър. „Страната ни има с какво да допринесе в процеса на дигитализиране на икономиката на Европейския съюз“, подчерта той и допълни, че по иновационна динамика в класацията на Иновационния съюз от 2017 г. се нареждаме на четвъртата позиция. „Това показва наличието на интензивни процеси в иновационната политика на нашата страна“, обясни Александър Манолев.\n\nПо думите му е важно не само да се отчитат резултатите на национално ниво, но и да се задълбочи партньорството в рамките на Европейския съюз. „ЕС винаги е бил сред лидерите в процеса по внедряване на иновации, но днес редица държави отделят огромен ресурс за насърчаване на проучванията и развойната дейност, и ние трябва да направим всичко по силите си да не изоставаме от тези процеси“, каза още Александър Манолев.\n\nЗатова Генерална дирекция „Съвместен изследователски център” от Европейската комисия, съвместно с Българското председателство, ще представи като европейски приоритет платформа за обсъждане и ангажиране с иновации, базирани на място, стана ясно по време на събитието. Платформата ще бъде с акцент върху Югоизточна Европа и Западните Балкани и ще дава възможност за конструктивен диалог между институциите и бизнеса. Политици, учени, представители на бизнеса, регионалните власти и университетите ще се включат в дебат за добри практики, които да насърчат заинтересованите страни да се възползват от потенциала на специализацията. „Крайната цел е да се даде възможност на всички региони на Европа да се възползват от интелигентната специализация, за да реализират напълно своя потенциал за технологична промяна“, поясни зам.-министър Манолев.\n\nВ днешното събитие участие взеха и Мария Габриел, комисар „Цифрова икономика и цифрово общество“ към ЕК, Томислав Дончев, заместник министър-председател, Йорданка Фандъкова, кмет на Столична община, и др.\n                    ", "date": "2018.05.03", "title": "Две трети от инвестициите у нас са високотехнологични"}
{"url": "http://www.monitor.bg/a/view/38891-%D0%A0%D0%B5%D0%B3%D0%B8%D0%BE%D0%BD%D0%B0%D0%BB%D0%BD%D0%BE%D1%82%D0%BE-%D0%BC%D0%B8%D0%BD%D0%B8%D1%81%D1%82%D0%B5%D1%80%D1%81%D1%82%D0%B2%D0%BE-%D1%82%D1%8A%D1%80%D1%81%D0%B8-%D0%BA%D1%80%D0%B0%D1%81%D0%B8%D0%B2%D0%B8-%D0%B3%D0%BB%D0%B5%D0%B4%D0%BA%D0%B8-%D0%BF%D0%BE-%D0%BF%D0%BE%D1%80%D0%B5%D1%87%D0%B8%D0%B5%D1%82%D0%BE-%D0%BD%D0%B0-%D0%94%D1%83%D0%BD%D0%B0%D0%B2/", "text": "\n                    Министерството на регионалното развитие и благоустройството (МРРБ) обявява фотоконкурс на тема „Една река – десетки райски кътчета“, посветен на Международния ден на река Дунав, който се отбелязва на 29 юни.\n\nВ надпреварата може да се включи всеки, който е запечатал красива гледка по поречието на реката или по нейното крайбрежие. Изискванията са снимките да са направени през последната година и половина и да представят река Дунав. Големината им трябва да е между 2 MB и 6 MB. Задължително е при изпращането да бъдат посочени име и адрес на автора, телефон, възраст, както и описание на мястото, където е направена снимката. МРРБ очаква снимките на емайл  в периода от 3 май до 15 юни 2018 г.\n\nЗа трите най-добри, които ще бъдат определени от специално жури, ще има атрактивни награди. Предвидени са и много поощрителни награди.\n\nЦелта на конкурса е да открие най-красивите кътчета по река Дунав, заснети в българския участък по протежение на 370 км между Връв и Айдемир и да ги покаже на широката публика на специална изложба, която министърът на регионалното развитие и благоустройството Николай Нанков ще открие на 29 юни в Русе.\n\nЧаст от снимките ще бъдат показани и в специалната изложба на „Моста на влюбените“ в София. Тя ще бъде представена през октомври, в рамките на Седмия годишен форум на Дунавската стратегия, който ще се проведе заедно с министерска среща за туризма. Очаква се в събитията да се включат трима еврокомисари и над 600 участници - министри, представители на различни институции, бизнеса и неправителствения сектор.\n\nС фотоконкурса ще се популяризира българското поречие на река Дунав като атрактивно място за туристически посещения, отдих и възможности за развитие. Темата му е пряко свързана с основния фокус на Българското председателство на Дунавската стратегия – регионалният туризъм като генератор на икономически растеж и ключов фактор за справяне с екологичните, социално-икономическите и демографските предизвикателства. Важна тема в дневния ни ред е и културното наследство в политиките на ЕС като ресурс за устойчиво развитие - в контекста и на това, че 2018 е Европейска година за културно наследство.\n\nБългария е председател на Дунавската стратегия за срок от една година – до октомври 2018 г. Успешно бяха проведени две от събитията в календара, а на 25 май в София ще бъде следващата съвместна работна среща на Националните координатори и Координатори на приоритетни области, която ще обсъжда оптималните възможности за успешно изпълнение на макрорегионалната стратегия.\n\n \n                    ", "date": "2018.05.03", "title": "Регионалното министерство търси красиви гледки по поречието на Дунав"}
{"url": "http://www.monitor.bg/a/view/25903-vivacom-%D1%81-223-%D0%BC%D0%BB%D0%BD-%D0%BB%D0%B5%D0%B2%D0%B0-%D0%BF%D1%80%D0%B8%D1%85%D0%BE%D0%B4%D0%B8-%D0%B7%D0%B0-%D0%BF%D1%8A%D1%80%D0%B2%D0%BE%D1%82%D0%BE-%D1%82%D1%80%D0%B8%D0%BC%D0%B5%D1%81%D0%B5%D1%87%D0%B8%D0%B5/", "text": "Телекомът отчита ръст на пазарния дял при мобилни услуги \n                    Vivacom запазва лидерска позиция на българския телеком пазар, отчитайки най-големи общи приходи за първото тримесечие на 2018 - 223 млн. лв. Компанията отбелязва 5.6% ръст спрямо същия период на 2017 г. Въпреки силно конкурентната среда, VIVACOM реализира стабилен ръст и в коригираната EBITDA от 11.6% до 86 млн. лв.\n\nКомпанията последователно увеличава приходите от мобилни услуги и в края на март 2018 г. постига близо 30% пазарен дял с общ брой клиенти на мобилни услуги над 3 048 000. От тях 89% са на абонаментен договор. Делът на приходите от мобилен интернет в общите приходи от мобилни услуги продължава да се увеличава, като през първото тримесечие на 2018 година достига 41% спрямо 34% за същия период на 2017 г. Принос за положителната тенденция има разширяването на покритието на 4G мрежата на телекома до 99% от населението, измерено от GWS.\n\nVivacom е оператор номер 1 в предоставянето на най-модерната телевизионна услуга – интерактивна телевизия (IPTV). 47% от общо 451 000 клиенти с абонамент за платена телевизия към края на първо тримесечие на 2018 г. са избрали интерактивната телевизия, което представлява ръст от 4 процентни пункта спрямо същия период на предходната година.\n                    ", "date": "2018.05.03", "title": "Vivacom с 223 млн. лева приходи за първото тримесечие"}
{"url": "http://www.monitor.bg/a/view/50072-%D0%94%D0%B0%D0%BD%D1%8A%D1%87%D0%BD%D0%B8%D1%82%D0%B5-%D0%B2%D0%BB%D0%B8%D0%B7%D0%B0%D1%82-%D0%B2-%D0%BF%D1%83%D0%BD%D0%BA%D1%82%D0%BE%D0%B2%D0%B5%D1%82%D0%B5-%D0%B7%D0%B0-%D1%82%D0%B5%D1%85%D0%BD%D0%B8%D1%87%D0%B5%D1%81%D0%BA%D0%B8-%D0%BF%D1%80%D0%B5%D0%B3%D0%BB%D0%B5%D0%B4%D0%B8/", "text": "\n                    \nДанъчните инспектори започват масови проверки в пунктовете за годишни технически прегледи (ГТП). Освен за издаването на касови бележки и отчитането на оборота, инспекторите ще следят и за спазването на осигурителното законодателство.\n\nОбобщените данни за извършените прегледи, които всички пунктове за ГТП подават към Министерство на транспорта, информационните технологии и съобщенията, са анализирани в приходната администрация, като са съпоставени с данните от фискалните им устройства.\n\nПри 326 пункта са установени значителни разлики между подадената информация за прегледаните автомобили и отчетените приходи на касовите апарати. Първоначалните оценки сочат, че общата сума на укритите приходи е в размер на 19,4 млн. лв. Ако тези несъответствия се потвърдят, на фирмите, които стопанисват пунктовете, могат да бъдат възложени и ревизии, допълват от НАП.\n\nОт приходната администрация напомнят на клиентите на пунктове за ГТП, че за всяка заплатена от тях такса за преглед задължително трябва да получат и касова бележка. За нарушения на данъчните изисквания могат да се подават сигнали на телефона на НАП 0700 18 700.\n\n\n \n                    ", "date": "2018.05.03", "title": "Данъчните погват пунктовете за технически прегледи"}
{"url": "http://www.monitor.bg/a/view/7413-%D0%91%D1%8A%D0%BB%D0%B3%D0%B0%D1%80%D0%B8%D1%82%D0%B5-%D1%81%D0%B5-%D1%81%D1%82%D1%80%D0%B0%D1%85%D1%83%D0%B2%D0%B0%D1%82-%D0%BE%D1%82-%D0%BF%D0%B0%D0%BC%D0%B5%D1%82%D1%82%D0%B0-%D1%81%D0%B8-%D0%B8-%D0%BA%D1%80%D0%B0%D0%B4%D1%86%D0%B8/", "text": "\n                    \n\nБлизо 50 на сто се притесняват, че са забравили отключена входната врата, а други 40% се страхуват да не бъдат ограбени, когато не са си вкъщи. Това показва онлайн проучване на Мтел за притесненията на българите, свързани със сигурността на техния дом.\n\nДругият ни основен страх е, че сме оставили или включени осветление или електроуред (40%). Данните от проучването показват, че подобни притеснения не са рядкост за българите. Над една трета (35%) от анкетираните се притесняват, че са забравили да изключат електрически уред поне веднъж в седмицата, а 10% - всеки ден. За 20% от всички анкетирани тези страхове са толкова силни, че ги карат да се върнат до вкъщи, за да проверят съмненията си, поне веднъж в седмицата. 4% се връщат всеки ден, а 8% - два-три пъти на седмица. След страха дали са заключили вратата (48%) най-честото притеснение за българите е дали са изключили осветлението (31%), телевизора (12%), компютъра (10%), ютията (9%) или котлона (6%). Търсейки решение на тези тревоги, 80% от анкетираните или 8 от 10 човека заявяват, че биха се доверили на интелигентна система с изкуствен интелект, с която да могат да контролират дистанционно уредите у дома си.\n\nПроучването бе проведено във връзка със старта на Мтел Smart Home – решение, което позволява на потребителите да контролират, както осветлението и електроуредите си, така и сигурността на дома си, директно от едно смартфон приложение. Този продукт за управление на дома е първият у нас, който разполага с изкуствен интелект (AI) и изучава навиците за ползване, за да се пригоди към предпочитанията на всеки член на семейството. В зависимост от нуждите на дома, Smart Home се предлага в два пакета – Comfort и Security.\n\n\n                    ", "date": "2018.05.03", "title": "Българите се страхуват от паметта си и крадци"}
{"url": "http://www.monitor.bg/a/view/26857-%D0%9B%D0%98%D0%94%D0%9B-%D0%91%D0%AA%D0%9B%D0%93%D0%90%D0%A0%D0%98%D0%AF-%D0%9E%D0%91%D0%AF%D0%92%D0%98-%D0%92%D0%A2%D0%9E%D0%A0%D0%9E%D0%A2%D0%9E-%D0%98%D0%97%D0%94%D0%90%D0%9D%D0%98%D0%95-%D0%9D%D0%90-%D0%A2%D0%98-%D0%98-lidl-%D0%97%D0%90-%D0%9F%D0%9E%D0%94%D0%9E%D0%91%D0%AA%D0%A0-%D0%96%D0%98%D0%92%D0%9E%D0%A2/", "text": "До 20 юни граждански организации от цялата страна могат да подават своите проекти на стойност до 10 000 лв. lidl.bg/ti\n                    От днес до 20 юни граждански организации могат да кандидатстват със свои проекти във второто издание на „Ти и Lidl за по-добър живот“, подавайки предложения на стойност до 10 000 лв. през сайта на инициативатa lidl.bg/ti. Целта на най-голямата социално отговорна инициатива на Лидл България е да допринася за един по-пълноценен и по-качествен начин на живот на хората в различните региони в страната. Инициативата се реализира в партньорство с Фондация „Работилница за граждански инициативи“ и Български дарителски форум.\n\n„Успехът на първото издание на програмата ни мотивира да я продължим и през тази година и да дадем възможност на още организации да участват и да спечелят финансиране за реализацията на проекти за развитие на местната общност и среда. През изминалата година получихме 425 кандидатури, от които с помощта на експертно жури избрахме 31, които получиха финансиране на обща стойност малко над 250 хил. лева. Очакваме още повече кандидатури във второто издание, които могат да бъдат изпращани от днес до 20 юни. Вярваме че, когато добрите идеи срещнат подкрепата и енергията на хората, дори и с органичен ресурс, можем наистина да направим живота по-добър“, коментира Милена Драгийска, главен изпълнителен директор на Лидл България.\n\n“Благодарение на Лидл България, успяхме да осъществим първото по рода си технологично обучение за преподаватели по учебния предмет „География и икономика“. През него преминаха близо 80 учители и по този начин успяхме да стигнем до над 15 600 ученици само за една учебна година“, сподели Димитър Желев от Сдружение български географски портал „Географ БГ“.\n\n„С подкрепата на Лидл България успяхме да разработим платформа, която по един иновативен начин представя експозициите на Регионалния природонаучен музей в Пловдив. Посредством мобилна апликация, бийкъни и печатни материали с иновативен и интересен дизайн, направихме посещението в музея не само по-приятно, но и по-пълноценно“, представи проекта си Камен Козарев от Сдружение „Приятели на Регионален природонаучен музей – Пловдив“.\n\nИ тази година Лидл България запазва мащаба на инициативата, областите, в които организациите могат да подават проекти, както и националния обхват на програмата, поставяйки фокус върху развитието на регионите. В периода от 14 май до 10 юни 2018 г. Lidl ще отделя по 3 стотинки на всеки касов бон в магазините в цялата страна. Със събраните средства компанията поема ангажимента да финансира проекти, свързани с образователни инициативи, опазване на околната среда, култура и историческо наследство, както и активния начин на живот.\n\nПолучените проекти ще бъдат оценявани на три етапа и ще преминат през проверка на административното съответствие - наличност на цялата изисквана документация, оценка по качествени критерии, включително устойчивост, иновативност, и значимост на идеята за местните общности. Всички проекти, отговарящи на административните критерии, ще бъдат оценявани от експертно жури - утвърдени лидери на обществено мнение с експертиза в оценяването на социални проекти. В третия етап избраните проекти ще бъдат оценени от служителите на Лидл България.\n\n \n\nLidl е най-голямата верига магазини за хранителни стоки в Европа, част e от немската Schwarz-Gruppe и присъства в над 25 държави. В България Lidl стартира своята дейност през 2010 г. Днес компанията има 88 магазина в 46 града и над 2 300 служители, а марката Lidl е затвърдила водещата си позиция на пазара на хранителни стоки. Лидл България е носител на 7 медала Best Buy Award PRIVATE LABEL Bulgaria 2017/2018 за най-добро съотношение цена-качество на продукти със собствена марка и 7 отличия QUDAL – QUality meDAL 2016/2017 за най-високо качество на продукти със собствена марка в България.\n\n \n                    ", "date": "2018.05.03", "title": "ЛИДЛ БЪЛГАРИЯ ОБЯВИ ВТОРОТО ИЗДАНИЕ НА „ТИ И LIDL ЗА ПО-ДОБЪР ЖИВОТ“"}
{"url": "http://www.monitor.bg/a/view/47987-%D0%A7%D0%B0%D0%BA%D0%B0%D0%BC%D0%B5-6-%D0%BC%D0%B8%D0%BB%D0%B8%D0%BE%D0%BD%D0%B0-%D1%87%D1%83%D0%B6%D0%B4%D0%B8-%D1%82%D1%83%D1%80%D0%B8%D1%81%D1%82%D0%B8-%D0%BF%D0%BE-%D0%BC%D0%BE%D1%80%D0%B5%D1%82%D0%BE-%D0%BF%D1%80%D0%B5%D0%B7-%D1%82%D0%BE%D0%B2%D0%B0-%D0%BB%D1%8F%D1%82%D0%BE/", "text": "\n                    \n\nБлизо 6 милиона чуждестранни туристи се очаква да летуват по Черноморието през туристическия сезон на 2018 г., при 5,3 милиона oт миналото лято. Това обяви във Варна министърът на туризма Николина Ангелкова след работна среща с местните контролни органи за подготовката и посрещането на лятото. В дискусията се включиха областният управител на Варна, Стоян Пасев, кметът на Варна Иван Портних и представители на регионалната власт и бизнеса.\n\nЗа очаквания пореден много добър сезон ще се разчита основно на туристи от Германия, Румъния, Русия, Турция, Великобритания, Полша, Чехия, Израел и Унгария, посочи Ангелкова. „Подготовката на предстоящия летен туристически сезон върви по план. До края на следващата седмица ще приключат пътните ремонти в областите Варна и Добрич.\n\n\n\nвъв Варненско и Добричко. По традиция ще има румънски полицаи, като се очаква потвърждение за съвместен патрул на наши с германски полицаи“, разкри още министърът на туризма. Тя отбеляза още, че има изключително много заявки от работодатели за назначаване на сезонни работници от страни, извън ЕС. Миналото лято по облекчената процедура са „внесени” над 4300 сезонни работници за запълване на липсата на кадри по Черноморието. Те са били основно от Украйна, Молдова и Беларус, като е имало и единици от Филипините и Индия.\n\n„От 1 юни, когато е и началото на активния туристически сезон,\n\n\n\nМинистерство на туризма ще извършва проверки и в местата на настаняване и хранене, съвместно с КЗП и самостоятелно. Трябва да сме сигурни за качеството на туристическата услуга и най-вече за спазване на изискванията на Закона за туризма, за да не ставаме свидетели на нови случаи и места, като т. нар. „хотели на ужасите”, категорична бе Ангелкова. Интересът от страна на чужденците към 4- и 5-звездните хотели по родното Черноморие е много голям и те са резервирани за предстоящото лято над 90 %. За месеците юли и август пък\n\n\n\nВ момента се забелязва изключително засилен инвеститорски интерес към България и в момента се изграждат четири 5-звездни хотелски комплекси по цялото Черноморие. Един от тях е в „Златни пясъци”, съвместно с големия туроператор TUI group. Американската хотелска верига Marriott пък проявява интерес към два обекта, един от които е на варненска територия, а другият – по южното крайбрежие. Според Ангелкова обаче, е още рано за по-конкретна информация. Една от най-големите международни вериги вече изгражда свой хотел и в София, припомни министърът на туризма. С промените в Закона за туризма за хотелиери и ресторантьори ще бъде въведен и доброволен етикет за качество в туризма. Притежателите на новия етикет ще имат привилегия при сътрудничеството с държавните институции, която ще се изразява в доста по-бързо административно обслужване, посочи още министър Ангелкова.\n\nС 27 на сто повече туристи са посетили Варна от януари до април, тази година, спрямо същия период на 2017 г., отбеляза кметът на Варна, Иван Портних. Ръстът се дължи основно на новооткритите самолетни линии на нискотарифните компании. Затова и туристите през миналите 4 месеца са били основно от Холандия, Белгия, Израел,Франция, Германия, Турция и Румъния.\n\n\n                    ", "date": "2018.05.03", "title": "Ангелкова: Без \"хотели на ужасите\", чакаме 6 милиона чужденци по морето "}
{"url": "http://www.monitor.bg/a/view/83792-%D0%9F%D1%80%D0%BE%D0%B2%D0%B5%D1%80%D1%8F%D0%B2%D0%B0%D1%82-%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%BE-%D0%92%D0%B8%D0%9A-%D0%94%D0%BE%D0%B1%D1%80%D0%B8%D1%87/", "text": "\n                    \nТръгват извънредни проверки на водопроводната инфраструктура на „ВиК Добрич“ АД, съобщиха от КЕВР.\nПричината са големият брой аварии станали в областния център, оставили без вода голям брой негови жители. От регулатора са изискали ръководството на ВиК дружеството да предостави на комисията информация за причините за авариите и предприетите мерки. Съгласно Общите условия на дружеството, нарушеното водоподаване накърнява правата на потребителите за качество на предоставяните водни услуги и е предпоставка за възникване на социални и здравни рискове.\nВ 3-дневен срок „ВиК Добрич“ АД следва да представи на КЕВР анализ на причините за нарушеното водоснабдяване, информация за предприеманите мерки и  точен разчет за сроковете, в които ще бъдат реализирани  мерките за нормализиране на ситуацията.\nСлед получаване на цялата искана информация регулаторът ще изготви доклад за резултатите от извършената проверка, които ще бъдат публично обявени. При констатирани нарушения от страна на „ВиК Добрич“ АД, комисията ще предприеме предвидените в нормативната уредба административно-наказателни мерки.\n                    ", "date": "2018.05.03", "title": "Проверяват извънредно ВиК Добрич"}
{"url": "http://www.monitor.bg/a/view/36440-%D0%97%D0%B0%D0%BF%D0%BE%D1%87%D0%B2%D0%B0-%D1%81%D1%82%D1%80%D0%BE%D0%B8%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%91%D1%80%D0%BE%D0%BD%D0%B7%D0%BE%D0%B2%D0%B0%D1%82%D0%B0-%D0%BA%D1%8A%D1%89%D0%B0/", "text": "\n                    \nЗапочна изграждането на Бронзовата къща на мястото на бившия мавзолей в центъра на София. Столичният кмет Йорданка Фандъкова и президента на Австрия Александър Ван дер Белен ще посетят днес площад „Александър I“, за да видят работата на Пламен Деянов по издигане на инсталацията, съобщиха от общината.\n\nПроектът се реализира с финансовата подкрепа на Австрия във връзка с Председателството на ЕС от България и предстоящото председателство на Австрия. Творбата е вдъхновена от българската традиционна архитектура и по-специално от Хрельовата кула от Рилския манастир. С тази арт-инсталация Столична община поставя символично началото на своя проект за превръщането на пространството, в това число и подземно, в галерия за съвременно изкуство, където творци от страната и чужбина ще могат да представят своите произведения, обясниха от \"Московска\"33.\n\nДокато в следващите дни тече изграждането на \"Бронзовата къща\", по оградата на обекта ще бъдат инсталирани визуализации върху винил.\n\n                    ", "date": "2018.05.03", "title": "Започна издигането на Бронзовата къща"}
{"url": "http://www.monitor.bg/a/view/78531-120-%D1%81%D0%B8%D0%B3%D0%BD%D0%B0%D0%BB%D0%B0-%D0%B7%D0%B0-%D1%82%D0%BE%D1%80%D0%BC%D0%BE%D0%B7-%D0%BD%D0%B0-%D0%B4%D0%B5%D1%86%D0%B0-%D0%B2-%D0%BA%D1%8A%D1%89%D0%B8/", "text": "Пускат мобилно приложение за подаване на сигнали\n                    \n120 сигнала за насилие над деца са подадени за първото тримесечие на 2018 г. в Държавната агенция закрила на детето, съобщиха от институцията за „Монитор“. 49 от тях са за физически тормоз и 22 за психически. Делът на подадените сигнали за неглижиране на малолетни е 35%. Сексуалното насилие пък е поставено като проблем в 12 преписки,\n\n \n\n\n\nОбщ 489 сигнала са били подадени в агенцията, като за всеки от тях органите по закрила са били сезирани за проучване на сигнала и при необходимост са предприети мерки за закрила.\n\nОт страна на инспекторите тези случаи се проследяват, при нужда се дават методически насоки към съответния отдел „Закрила на детето“ или се извършват проверки. В голяма част от преписките е визиран повече от един вид насилие“, коментираха от Държавна агенция за закрила на детето пред „Монитор“. В тази връзка агенцията ще обяви конкурс за идея за мобилно приложение за „Андроид“ и iOS с насоченост „Безопасност на децата в дигитална среда“.\n\n \n\n\n\nи ще премине през няколко етапа. Първият – формулиране на идеи, селекция и излъчване на победите. На втория най-добрите идеи ще бъдат разработени от екипи от деца, които ще включат номинираните в идейната фаза на проекта, както и младежи със софтуерни умения и професионалисти. След което ще бъде излъчен победител. Идеята е проектът да бъде финализиран до 15 януари 2019 г., когато се отбелязва Международният ден за безопасен интернет. С цел превенция на насилието се предвижда и модернизиране и\n\n \n\n\n\nПредстои и интегриране на базата данни за случаи на деца, жертви и извършители на насилие.\n\nСлучаите на самоубийства ще бъдат анализирани, а причините за тях - изследвани. Освен това ще бъде направено национално проучване на насилието над деца в страната от УНИЦЕФ. Експертите се договориха и за подобряване на взаимодействието с научната общност. Предвижда се и повишаване на информираността на децата и родителите, развитие на програми за позитивно родителство, които ще бъдат осъществявани от общини, читалища, НПО. Развитие на програми за работа с деца в детски градини и училища за повишаване на знанията им за насилието, които ще се правят от Министерството на образованието и науката.\n\n\n \n                    ", "date": "2018.05.03", "title": "120 сигнала за тормоз на деца вкъщи"}
{"url": "http://www.monitor.bg/a/view/21810-%D0%9E%D1%81%D0%B2%D0%B5%D0%BD-%D0%B7%D0%B0%D0%B1%D0%B0%D0%B2%D0%B5%D0%BD%D0%B8-%D0%B4%D0%BE%D0%BA%D1%83%D0%BC%D0%B5%D0%BD%D1%82%D0%B8-%D0%B2-%D0%9C%D0%BB%D0%B0%D0%B4%D0%BE%D1%81%D1%82-%D0%B8%D0%BC%D0%B0%D0%BB%D0%BE-%D0%B8-%D0%BB%D0%B8%D0%BF%D1%81%D0%B2%D0%B0%D1%89%D0%B8-%D0%B4%D0%BE%D0%BA%D1%83%D0%BC%D0%B5%D0%BD%D1%82%D0%B8/", "text": "\n                    \nКазусът с оставката на и.д. кмет на \"Младост\" не е толкова прост, колкото изглежда на пръв поглед, коментира председателят на Столичния общински съвет Елен Герджиков пред БНТ. Той обясни, че според него и.д. кмет на \"Младост\" Владимир Клисуров трябва да подаде оставка \"пред човека, пред институцията, която го е избрала\". Когато е станал част от екипа на г-жа Иванчева, той не е избиран от Столичния общински съвет, допълни той. \"Той трябва там да подаде оставка, защото неговият работодател е г-жа Иванчева\", коментира Герджиков.\n\nЕлен Герджиков обясни, че Иванчева е действащ кмет и че тя не е отстранена от длъжност от съда. \"Само българският съд може да я отстрани от длъжност със свое решение. Това не се е случило, което означава, че тя е действащ кмет и има всички правомощия. Освен това съвсем официално в официално заявление до кмета на Столична община тя уведоми, каквато е и процедурата, че излиза в отпуск - платен, и в същото уведомление посочва за свой заместник г-н Клисуров\".\n\nГерджиков подчерта, че в случая Клисуров или трябва да изпълнява функциите на кмет, или \"да се разбере със своя работодател\". Да влезе в контакт с нея, да се разберат какви са възможностите, коментира той.\n\nПо-късно днес пък самият Владимир Клисуров ще даде брифинг, на който се очаква да стане ясно в крайна сметка ще подаде ли оставка, както заяви във \"Фейсбук\".\n\nПо случая \"Иванчева\" Герджиков коментира още, че е рано за основни изводи, органите трябва да си свършат работата и съдът да се произнесе. \"Става въпрос за едни изключително много тежки обвинения, ако те се докажат, това ще бъде безпрецедентен случай в най-новата българска политическа история\".\n\nШефът на СОС подчерта, че му е направило впечатление липсата на \"адекватна политическа реакция\". \"Говоря за общинските съветници и политическите партии, които бяха редом до г-жа Иванчева в нейната кампания, снимаха се с нея, а сега някои от тях - като партията на г-н Кадиев - се отрекоха за втори път от нея, всъщност я осъдиха преди да бъде осъдена. Други потънаха в пълно мълчание сякаш такъв случай не съществува. Аз не мисля, че това е правилна реакция\" . Може би всички очакват решението на съда, но политическа позиция може да се изрази и преди това, смята Герджиков. Той обясни още, че е имало сигнали, че преписки се бавят и припомни, че Десислава Иванчева е станала кмет при извънредни избори - преди година и половина. \"В началото отдавахме това явление на некомпетентност, неопитност, по всякакъв начин се опитвахме да помагаме на нейния екип. Тя беше канена не веднъж в комисии в Общинския съвет, за да даде обяснение или да получи информация как трябва да придвижи даден юридически казус. По-късно, когато броят на преписките и сигналите набъбна изключително много, стана притеснително. Не става въпрос само за забавяне на преписки, става въпрос за объркани документално преписки и липсващи документи\", допълни той.\n\n                    ", "date": "2018.05.03", "title": "Освен забавени преписки, в \"Младост\" липсвали документи "}
{"url": "http://www.monitor.bg/a/view/43862-%D0%9E%D0%BD%D0%BA%D0%BE%D0%B1%D0%BE%D0%BB%D0%BD%D0%B0%D1%82%D0%B0-%D0%A2%D0%B5%D0%BE%D0%B4%D0%BE%D1%80%D0%B0-%D1%81%D0%B5-%D0%BF%D1%80%D0%B8%D0%B1%D0%B8%D1%80%D0%B0-%D0%BD%D0%B0-8-%D0%BC%D0%B0%D0%B9/", "text": "\n                    \nПолетът на онкоболната Теодора за Истанбул е насрочен за 8 май. Това съобщи съпругът й Александър Русанов във Фейсбук, където благодари на външното ни министерство за оказаното съдействие за организиране на медицинския полет от Бразилия, предаде БНР.\n\nВсе още няма яснота как ще се извърши трансферът от Турция до София и дали Теодора ще бъде в състояние да пътува с линейка. Вицепремиерът Красимир Каракачанов потвърди вчера, че Министерството на отбраната има готовност да изпрати самолет до Турция.\n\nКъм момента събраните средства по дарителската сметка на Теодора са 90 хиляди лева, които ще бъдат достатъчни за покриване на транспортните разходи.\n\nЗдравословното състояние на 32-годишната жена рязко се влоши след търсене на алтернативно лечение при медиуми в Бразилия. Междувременно Министерството на здравеопазването започна проверка на дейността на лечителката Кармен Лазарова, организирала груповото лечебно посещение в Бразилия.\n\n                    ", "date": "2018.05.03", "title": "Онкоболната Теодора лети за Истанбул на 8 май "}
{"url": "http://www.monitor.bg/a/view/37839-%D0%98%D0%BD%D1%81%D0%BF%D0%B5%D0%BA%D1%82%D0%BE%D1%80%D0%B0%D1%82%D1%8A%D1%82-%D0%BD%D0%B0-%D0%92%D0%A1%D0%A1-%D1%81-%D0%B4%D0%BE%D1%81%D1%82%D1%8A%D0%BF-%D0%B4%D0%BE-%D0%B1%D0%B0%D0%BD%D0%BA%D0%BE%D0%B2%D0%B0%D1%82%D0%B0-%D1%82%D0%B0%D0%B9%D0%BD%D0%B0-%D0%BD%D0%B0-%D0%BC%D0%B0%D0%B3%D0%B8%D1%81%D1%82%D1%80%D0%B0%D1%82%D0%B8%D1%82%D0%B5/", "text": "\n                    \nИнспекторатът към ВСС ще има достъп до банковата тайна на магистратите, който са декларирали съгласие. Това предвиждат поправки в закона за съдебната власт, които депутатите приеха на първо четене. Промените бяха подкрепени с 96 гласа \"за\", само 2-ма бяха \"против\", а други 41 се \"въздържаха\"\n\nИзрично се регламентира получаването на данните от Инспектората, като това ще става чрез информационната система на БНБ. Така те ще имат достъп до за номерата на банковите сметки, техните титуляри, лицата упълномощени да се разпореждат със сметките, както и данни за лицата, наели банкови сейфове.\n\nПо този начин Инспекторатът ще е задължен да иска от съда разкриване на банкова тайна само за онези магистрати, които не са декларирали писмено своето съгласие за достъп до данните, нужни за проверка на имотните им декларации. За тази цел се предвижда компетентния съд да е районният съд по постоянния адрес. Така, ако някой съдия, прокурор или следовател откаже да даде съгласие, тогава Инспекторатът ще иска разрешение за разкриване на банковата тайна от съответния районен съд.\n\nОт три на шест месеца се удължава и срокът за извършването на проверката на имуществените декларации на магистратите.\n\nПредвиждат се и санкции за неподаване на декларациите в срок за тези лица, които вече не са магистрати, но са останали задължени да подават декларации.\n\nС поправките се ускоряват и конкурсните процедури за избор на административни ръководители. Предвижда се срокът за изготвянето на комплексна оценка на съдия, прокурор или следовател и конкурсите към съответната колегия на ВСС да тече от откриване на процедурата с решение на комисията по атестиране.\n\nПо време на дебатите от БСП заявиха, че няма да подкрепят промените и ще се въздържат при гласуването. Според социалиста Тодор Байчев те се опасяват, че така се изземват функциите на районния съдия. БСП са против и отпадането на извънредното атестиране. Според Байчев по-скоро трябва да се помисли за увеличаване на капацитета на атестационната комисия. \n\nШефът на правната комисия Данаил Кирилов пък обясни, че промените са резултат от продължителната работа на работна група в правосъдното министерство, в която са участвали представители на прокуратурата, ВСС и съдилищата. \n\n\n \n                    ", "date": "2018.05.03", "title": "Инспекторатът на ВСС с достъп до банковата тайна на магистратите"}
{"url": "http://www.monitor.bg/a/view/13194-%D0%97%D0%B5%D0%BC%D0%B5%D1%82%D1%80%D0%B5%D1%81%D0%B5%D0%BD%D0%B8%D0%B5-%D0%BA%D1%80%D0%B0%D0%B9-%D0%A2%D0%BE%D0%BF%D0%BE%D0%BB%D0%BE%D0%B2%D0%B3%D1%80%D0%B0%D0%B4/", "text": "\n                    Земетресение от 2,2 по Рихтер е регистрирано близо до Тополовград. Трусът е регистриран в 9,40 ч. тази сутрин с епицентър на 13 км югоизточно от Тополовград, по данни на Европейския сеизмологичен център. Дълбочината на земетресението е 7 км, съобщи Нова ТВ.  \n\nСпоред Геофизичния институт на БАН епицентърът на земетресението е южно от Тополовград, между селата Мрамор, Сакарци, Планиново и Костур, с дълбочина 4,8 км.\n                    ", "date": "2018.05.03", "title": "Земетресение край Тополовград "}
{"url": "http://www.monitor.bg/a/view/44020-%D0%9A%D0%BB%D0%B8%D1%81%D1%83%D1%80%D0%BE%D0%B2-%D0%B4%D0%B5%D0%BF%D0%BE%D0%B7%D0%B8%D1%80%D0%B0%D0%BB-%D0%BE%D1%81%D1%82%D0%B0%D0%B2%D0%BA%D0%B0-%D1%81%D0%B8-%D0%BF%D1%80%D0%B5%D0%B4-%D0%A4%D0%B0%D0%BD%D0%B4%D1%8A%D0%BA%D0%BE%D0%B2%D0%B0-%D0%98%D0%B2%D0%B0%D0%BD%D1%87%D0%B5%D0%B2%D0%B0-%D0%B8-%D0%A1%D0%9E%D0%A1-%D0%B8-%D0%B8%D0%B7%D0%BB%D0%B8%D0%B7%D0%B0-%D0%B2-%D0%BE%D1%82%D0%BF%D1%83%D1%81%D0%BA/", "text": "Фандъкова иска отговорно поведение, а не разговори чрез социалните мрежи\n                    \n\nНастоящият зам.-кмет на „Младост“ арх. Румен Русев ще поеме ръководството на общината ден преди да изтече отпуската на арестуваната за подкуп кметица Десислава Иванчева. Сегашният изпълняващ длъжността кмет на „Младост“ Владимир Клисуров съобщи, че еСтоличния общински съвет и Десислава Иванчева. Ако оставката му не бъде приета, следващата седмица Клисуров ще излезе в отпуск, като издаде заповед Румен Русев да го замества. Отпуската пък на Иванчева е до 8 май включително. Фандъкова потвърди, че Клисуров е изпратил уведомление за отпуск и посочване на заместник. Тя е категорична, че освобождаването му от поста е изцяло в правомощията на кмета на района Десислава Иванчева. „От екипа на „Младост“ се очаква да се съберат и да го обсъдят, да приключи тази неразбория в квартала, има законови начини това да се случи. Надявам се на отговорно поведение от тяхна страна, да спазят изискванията и да има човек, който да изпълнява поетите пред гражданите обещания, а не да си говорят през социалните мрежи, включително и с нас“, обяви Фандъкова.Новопосоченият и.д. кмет Русев коментира, чеНа въпрос дали няма да си изцапа ръцете той отвърна: „Аз ще си изцапам ръцете, ако придвижа преписки, които не отговарят на закона“. При ареста на Иванчева имаше спекулации, че именно Русев седи зад него, защото искал да я измести от поста. Той категорично отхвърли тези твърдения. Арестуваната кметица даже размаха в съда бележки, че не иска Русев да е кмет. Досе стигна, след като действащата кметица Иванчева остана в ареста, пусна си отпуск и посочи Клисуров за свой заместник. В същото време обаче се оказа, че не е издала заповед за назначението му за и.д. кмет, и се наложи Столичният общински съвет да запълни законовата празнина. Така общинските съветници взеха решение функциите на временен кмет да бъдат изпълнявани от Клисуров, като се мотивираха с аргумента, че се съобразяват с волята на Иванчева. Той обаче излезе с писмо във Фейсбук, в което заяви, че не искал да си цапа ръцете с унищожаването на зелените площи в района и не се чувствал компетентен за поста. В същото време обаче Клисуров е категоричен, че не се отрича от Иванчева.\n\n\n\n \n                    ", "date": "2018.05.03", "title": "Румен Русев е новият  и.д. кмет на „Младост“ (ОБНОВЕНА)"}
{"url": "http://www.monitor.bg/a/view/2915-%D0%91%D0%B0%D0%B1%D0%B8-%D0%BE%D1%82-%D1%80%D0%B0%D0%B4%D0%BD%D0%B5%D0%B2%D1%81%D0%BA%D0%BE-%D1%81%D0%B5%D0%BB%D0%BE-%D0%B7%D0%B0%D0%BF%D0%B0%D0%BB%D0%B8%D1%85%D0%B0-%D1%81%D0%B2%D0%B5%D1%89%D0%B8%D1%87%D0%BA%D0%B0-%D0%B7%D0%B0-%D1%89%D1%8A%D1%80%D0%BA%D0%B5%D0%BB%D1%81%D0%B0%D0%BC%D0%BE%D1%82%D0%BD%D0%B8%D0%BA/", "text": "\n                    \nОстанал самотен щъркел натъжи бабите от радневското село Коларово. Някои от тях дори запалили по свещичка в местната черква с молитва хвъркатото да си намери дружка и да им се народят наследници.\n\nВторо поредна година щъркелът оставал самотен, сподели възрастна жителка на селото, чийто дом е в съседство със стълба, на който почти денонощно прекарвал на един крак червеноклюнестият пришълец от Африка. Коларовци наричат пернатото със свойското „ергенчето Кольо“ и все още не губят надежда, че отнякъде ще долети партньорката му. Според баба Марийка „ергенчето“ така и не си свило гнездо.\n\n „Мъжко е, то си му личи отвсякъде. Ако беше женско досега да завъртяло някое момченце от ятото, пак Кольо все си стои сам – саменичък! От време на време литне, помаха с крилете, донесе я жаба, я някое змийче и ги пусне върху асфалта на улицата. Няма с кого да сподели обяда си“, коментира тя.\n\nПо стълбовете на селото има поне десетина щъркелови гнезда, всички те са заети от двойки, установи репортерската ни проверка. Единствен младият мъжкар не е свил гнездо. Орнитолози с дългогодишен опит са категорични, че коларовското „ергенче“ най- вероятно е твърде младо, за да има потомство.  При щъркелите това ставало след третата година. Не било задължително чифтосването да се случва между птици от едно и също ято.\n\nКато абсурдни отхвърлят специалистите съмненията, че самотникът е с по-различна ориентация, това при щъркелите не се случвало за разлика от други пернати.\n\n \n\n                    ", "date": "2018.05.03", "title": "Баби палят свещичка за щъркел-самотник"}
{"url": "http://www.monitor.bg/a/view/37833-%D0%9E%D1%82%D0%B1%D0%B5%D0%BB%D1%8F%D0%B7%D0%B2%D0%B0%D1%82-75%D0%B3%D0%BE%D0%B4%D0%B8%D0%BD%D0%B8-%D0%BE%D1%82-%D1%80%D0%BE%D0%B6%D0%B4%D0%B5%D0%BD%D0%B8%D0%B5%D1%82%D0%BE-%D0%BD%D0%B0-%D0%93%D1%83%D0%BD%D0%B4%D0%B8-%D1%81-%D0%BC%D0%B0%D1%80%D0%BA%D0%B0/", "text": "\n                    Пощенско-филателно издание ще отбележи 75-годишнината от рождението на великия български футболист Георги Аспарухов - Гунди. Пощенската марка в блок е с номинална стойност 2 лева и се отпечатва в тираж 10 100 броя. Художник на проекта е Емилиян Станкев.\n\nЦеремонията по валидирането ще се състои на 4 май в Централната поща в София.\n                    ", "date": "2018.05.03", "title": "Отбелязват 75-години от рождението на Гунди с марка"}
{"url": "http://www.monitor.bg/a/view/9331-%D0%9A%D0%BE%D0%BD-%D1%80%D0%B8%D1%82%D0%BD%D0%B0-%D0%B4%D0%B5%D1%82%D0%B5-%D0%BE%D0%BF%D0%B8%D1%82%D0%B0-%D0%B4%D0%B0-%D0%BF%D1%80%D0%B5%D0%B3%D1%80%D0%B8%D0%B7%D0%B5-%D0%B3%D1%8A%D1%80%D0%BB%D0%BE%D1%82%D0%BE-%D0%BC%D1%83/", "text": "\n                    \nКон от семейно стопанство в близко до Сандански село ритна със задно копито 8-годишния син на семейството, после се нахвърли да прегризе и гърлото на падналото на земята дете. Инцидентът е станал в неделя по обед, когато конят се хранел на двора със зоб, а 8-годишният Сашко забелязал, че конска муха е кацнала на задното дясно бедро на жребеца. Детето, което си играело наблизо се втурнало да изгони дразнителя на своя семеен приятел, като пляснало шамар по бедрото му, но реакцията на коня била неочаквана. Той внезапно изритал в гърдите със заден къч Сашко, после се обърнал и се опитал да прегризе гърлото на падналото на земята момче. Писъкът на момчето втрещил родителите му, които по това време обядвали. Те веднага излязли и бързо закарали сина си към Спешна помощ в Сандански с отпечатъци по гушата и болки в гърдите .\n\nДетето е прегледано и пренасочено към приемен блок, където, въпреки неделния ден веднага са свикани екип специалисти. Направени са му скенер и пълни изследвания. За късмет на Сашко конят е бил с пълна със зоб уста, когато ухапал детето, и не е успял да му прегризе някоя артерия на гърлото.\n\n8-годишният Сашко се е отървал от зъбите на коня с повърхностна рана, но заради гръдната си травма от ритника на коня е настанен под наблюдение в хирургично отделение на МБАЛ “Югозападна болница” в Сандански.\n\n                    ", "date": "2018.05.03", "title": "Кон захапа за гушата дете "}
{"url": "http://www.monitor.bg/a/view/51316-%D0%9C%D0%B0%D1%80%D0%B5%D1%88%D0%BA%D0%B8-%D0%B8%D1%81%D0%BA%D0%B0-%D0%B4%D0%B0-%D0%BD%D0%B8-%D0%B8%D0%B7%D0%BA%D0%B0%D1%80%D0%B0-%D0%BE%D1%82-%D0%9D%D0%90%D0%A2%D0%9E-%D0%93%D0%95%D0%A0%D0%91-%D0%9D%D1%8F%D0%BC%D0%B0-%D0%BA%D0%B0%D0%BA/", "text": "ДПС: Това е демонстрация на популизъм\n                    \n\n\"Воля” ще започне лансирането на идеята за референдум за излизане на България от НАТО. Това заяви лидерът на „Воля” Веселин Марешки пред БНР, като обясни, че това ще е една от големите инициативи на партията по време на кампанията за европейските избори следващата година.\n\n„Ние считаме, че НАТО на практика нищо не ни дава, а ни ограбва. В момента се говори за няколко милиарда, които трябва да се вземат от българския народ и да се дадат за безсмислена купчина желязо, от която българският народ нищо няма да види. Ние сме абсолютно против това”, каза Марешки и допълни -  „Ако НАТО иска да бъде наш партньор, те спокойно могат да ни подарят няколко самолета, а не последните български пари от най-бедната държава в Европа да ги изсмучат и на практика да хвърлят народа в още по-голяма бедност\". В момента Марешки е в Ница, където участва в среща на десни политически лидери, чийто домакин е лидерът на Френския национален фронт Марин Льо Пен.\n\nМеждувременно това предизвика реакции на партиите в НС. Шефът на ПГ на ГЕРБ Цветан Цветанов обясни в кулоарите на парламента, че България няма как да започне каквато и да било процедура за излизане от НАТО. „НАТО е част от националната сигурност”, увери той и допълни – „Ако някой днес може да  гарантира националната сигурност на България, то това е само ако сме членове в НАТО. Всичко останало са тежки сценарии”. По думите му след като Марешки се върне от чужбина ще поговорят по темата. Изненадани сме от позицията на \"Воля\", каза той. Цветанов обясни, че всички правителства досега са били последователни и няма да се направи отклоняване. По думите му тази тема въобще не стои на дневен ред и не подлежи на дебат нито в парламента, нито в обществото. Предстоят ни много интересни европейски избори обаче. Аз съм убеден, че ще надделеят идеите за силни и обединена Европа\", обяви Цветанов. \n\nНа свой ред лидерът на ДПС Мустафа Карадайъ определи това искане на Марешки като ярка демонстрация на популизъм.  „Това е ГЕРБ. Едните им партньори искат да излезем от ЕС, а другите - от НАТО”, каза той. По думите му именно затова от ДПС завили, че се случват опасни неща за страната. „Това е много опасно. ГЕРБ не променят, а подменят и въвеждат двойните стандарти. Тези дни в съседни държави призовават да не се подвеждат по популисти и националисти. Това им е ценностната система и коалиционната култура”, заключи той.\n\nТова е несериозно, бе пък лаконичния коментар на лидера на БСП Корнелия Нинова.\n\nКоментарите в НС пък накараха \"Воля” да разясни какво точно е имал предвид Марешки. Така Пламен Христов заяви, че тяхната теза е, че трябва да се концентрираме върху единна европейска армия, която да ни защитава, а не точно НАТО. По думите му Марешки бил на форум в Европа, където основен акцент било нуждата от реформи в ЕС и НАТО. Така Марешки само доразвил идеята защо да не се предложи на по-високо обсъждане и „защо да не ревизираме членството си в НАТО”. Според Христов не е важно дали това ще стане чрез референдум, важното било да се предизвика дебат в обществото. „Ние сами не можем да  гарантираме дори и като членове на НАТО. Нашата бойна техника не отговаря на изискванията на НАТО. Самолетите ни не могат да комуникират с тези на НАТО. И сега не сме пълноценни членове на НАТО и не съм сигурен, че ще получим адекватна зашита ако се наложи”, аргументира се той.\n\n\n                    ", "date": "2018.05.03", "title": "Марешки иска да ни изкара от НАТО, ГЕРБ: Няма как"}
{"url": "http://www.monitor.bg/a/view/23024-%D0%9C%D0%B8%D0%BB%D0%B8%D0%BE%D0%BD%D0%B8-%D0%BE%D1%82%D1%80%D0%BE%D0%B2%D0%B5%D0%BD%D0%B8-%D0%BF%D1%87%D0%B5%D0%BB%D0%B8-%D0%B2-%D1%82%D1%8A%D1%80%D0%BD%D0%BE%D0%B2%D1%81%D0%BA%D0%B8-%D1%81%D0%B5%D0%BB%D0%B0/", "text": "\n                    \n\nМилиони пчели са били отровени по едно и също време, в рамките на часове в землището на най-малко 7-8 великотърновски села. Въпреки подадените сигнали се оказва, че поне на този етап държавните институции са безпомощни да открият как е станало това и кой е виновникът, за да бъде привлечен под отговорност и да понесе полагащото му се наказание за извършеното престъпление.\n\n Един от потърпевшите е Ивайло Ковачев от село Самоводене. Младият мъж разказа, че са засегнати всичките му 165 кошера. В някои от тях пораженията са до 60% от броя на пчелите вътре. Мъртвите пчели били открити от Ивайло в неделя, около 10 часа сутринта. Той веднага подал сигнал на тел. 112. по-късно разбрал, че по същото време още десетки други негови колеги от Самоведене и съседните села: Поликраище, Ресен, Паскалавец, Момин сбор, са станали жертва на жестокия мор по насекомите си и също са подали сигнали на спешния телефон. Обсегът на засегнатите населени места е около 30-40 км. След получените устни и писмени жалби е съставена петчленна общинска комисия, в която влизат представители от различни институции, сред които служител от Областната служба по земеделие, ветеринарен лекар и специалист по растителна защита. Комисията посетила селата, запознала се със случаите и в крайна сметка не могла да излезе с някакво категорично становище. Експертите обяснили на Ивайло и колегите му, че не знаят какви растителни проби да вземат за изследване, затова било по-добре да тръгнат по обратния ред и първо да се установи причината за масовия пчелен мор. А оттам да се търси и причинителят. Но и това също не ставало, тъй като се оказало, че в България нямало нито една лаборатория, която да е сертифицирана да извършва подобни изследвания на умрели пчели. А дори и да се намерело такава, засегнатите селяни трябвало сами да платят за изследването.\n\n„Случилото се за мен е престъпление, което трябва да се разследва, виновните за него да се открият, предадат на съд и да получат полагащото им се наказание”, категоричен е Ивайло Ковачев. Той ще подаде жалба в прокуратурата с искане тя да разпореди извършването на полицейско разследване и откриване на виновника. Според Ивайло и колегите му една от основните причини за масовото отравяне на пчелите би могло да бъде пръскане на посеви със самолет от въздуха. Пчеларите са поискали да бъде направена проверка във въпросния неделен ден и малко преди това, издавани ли са разрешителни от кулата на летището в Горна Оряховица за полети на селскостопански самолети. На въпросното искане обаче, един от служителите на БАБХ във В. Търново отговорил, че това няма как да стане, тъй като било държавна военна тайна и секретна информация.\n\n\n                    ", "date": "2018.05.03", "title": "Милиони отровени  пчели в търновски села"}
{"url": "http://www.monitor.bg/a/view/40266-%D0%94%D1%8F%D0%B4%D0%BE-%D1%81%D0%B5-%D0%B7%D0%B0%D0%BF%D0%B0%D0%BB%D0%B8-%D0%B4%D0%BE%D0%BA%D0%B0%D1%82%D0%BE-%D1%81%D0%B8-%D0%B2%D0%B0%D1%80%D0%B8-%D0%B4%D0%BE%D0%BC%D0%B0%D1%88%D0%BD%D0%B0%D1%82%D0%B0-%D1%80%D0%B0%D0%BA%D0%B8%D1%8F/", "text": "\n                    Възръстен мъж пострада при варене на домашна ракия. Инцидентът станал в сряда в село Горановци. От полицията не съобщават подробности за случилото се. Известно е само, че пострадалият е на 71 години и е бил транспортиран първо в областната болница във Велико Търново, а оттам в \"Пирогов\" с 60%изгаряния втора степен и временна опасност за живота. По случая е образувано досъдебно производство.  \n                    ", "date": "2018.05.03", "title": "Дядо се запали докато си  вари домашната ракия "}
{"url": "http://www.monitor.bg/a/view/35304-%D0%A2%D0%B0%D0%BA%D1%81%D0%B8%D0%BC%D0%B5%D1%82%D1%80%D0%BE%D0%B2%D0%B8-%D1%88%D0%BE%D1%84%D1%8C%D0%BE%D1%80%D0%B8-%D0%BF%D0%BB%D0%B0%D1%88%D0%B0%D1%82-%D1%81-%D0%BF%D1%80%D0%BE%D1%82%D0%B5%D1%81%D1%82%D0%B8-%D0%BD%D0%B0-%D0%B6%D1%8A%D0%BB%D1%82%D0%B8%D1%82%D0%B5-%D0%BF%D0%B0%D0%B2%D0%B5%D1%82%D0%B0/", "text": "\n                    \nТаксиметрови шофьори от цялата страна се вдигат на бунт, ако до 10 юни не бъдат поканени на среща в Министерството на транспорта. Те искат тотална промяна на последните поправки в Закона за автомобилните превози в частта му за таксиметровите превози. Не искат да плащат предварително, в началото на всяка календарна година, така наречения „данък такси”, който е различен във всяка община.\n\nВ Пловдив примерно сумата е 750 лева на година, а в София е 850 лева. „Това не е патентен данък. Данъците ни са много по-високи от приходите”, бе категоричен на пресконференция, в която участваха браншови организации и съюзи от цялата страна, председателят на Националната асоциация за защита на таксиметровите водачи Георги Ряпов. Отделно от „данък такси” всеки водач на жълта кола плаща и за вадене на разрешително към съответната община, където работи. Така например сумата в Пловдив е 34 лева, но ако „данък такси” бъде плащан разсрочено, при всяка вноска от общината искат шофьорът да изкарва ново разрешително. По този начин сумата от 34 лева нараства тройно за годината, се възмути Ряпов. В Ямбол за изкарване на разрешително водачите плащат по 70 лева, а в Смолян е 180 лева, казаха на пресконференцията в Пловдив таксиметрови шофьори от тези градове. Разрешителното обаче се изкарва за жълтата кола, а не е на името на шофьора. На брифинга в Пловдив имаше таксиджии и от София, Перник, Варна, Ямбол и Бургас.\n\nТаксиметровите шофьори подчертаха, че нямат политически пристрастия и че искат адекватни мерки, за да упражняват професията си и да издържат семействата си. „Ако не ни обърнат внимание, сваляме табелите и започваме да правим алтернативни превози, по подобие на Юбер”, бяха категорични таксиджиите.\n\n                    ", "date": "2018.05.03", "title": "Таксиметрови шофьори плашат с протести на жълтите павета"}
{"url": "http://www.monitor.bg/a/view/65622-240-%D0%B1%D0%BE%D0%BD%D0%B0-%D0%BD%D0%B0-%D0%B4%D0%B5%D0%BD-%D0%B7%D0%B0-%D0%B7%D0%B0%D0%B1%D0%B0%D0%B2%D0%B5%D0%BD-%D1%80%D0%B5%D0%BC%D0%BE%D0%BD%D1%82-%D0%BD%D0%B0%D0%93%D1%80%D0%B0%D1%84%D0%B0/", "text": "\n                    \n\nПри забавяне на ремонта на „Граф Игнатиев“, фирмата изпълнител ще отнася по 240 хил. лв. глоба за всеки просрочен ден. Това съобщи кметът на София Йорданка Фандъкова, която заедно със заместника си Евгени Крусев представиха етапите от реконструкцията на централната улица. Фандъкова е категорична, че ще бъде безкомпромисна при налагането на санкции за просрочени срокове и некачествен ремонт. Гаранцията на ремонта е 8 години и през това време 300 хил. лв ще бъдат блокирани за дефекти, които изпълнителят не отстрани. 24 милиона е общата сума за реконструкцията на цялата улица, от които 18 милиона за безвъзмездна помощ по оперативната програма.\n\nРемонтът е разделен на два етапа, като първият е цялостна реконструкция на „Графа“ заедно с участък от ул. \"Солунска\", които започва в понеделник и трябва да приключи най-късно в средата на октомври. Вторият етап от ул. \"Шишман\" и ул. \"6-ти септември ще бъде направен през 2019 г. Проектът предвижда подмяна на канализацията, настилките и трамвайните релси по улицата, ремонт на площадите \"Славейков\", \"Гарибалди\" и на градината пред църквата \"Св. Седмочисленици\", както и на част от \"Солунска\", \"Шишман\" и Шести септември\". Ежедневният книжен пазар на „Славейков“ ще бъде с нови павилиони. Пазарът за зеленчуци пред църквата \"Св. Седмочисленици\" ще бъде закрит.\n\n„Предупреждавам, че в определено време ще има и доста шумни дейности за демонтажа на трамвайните релси. Вероятно по ул. „Гурко“ движението ще бъде натоварено, защото там ще се движи и автобусен транспорт“, каза Фандъкова и помоли за търпение и извинение живеещите и работещите в тази част на столицата, както и всички, които ще минават през следващите месеци от там.\n\nЗаместник-кметът Евгени Крусев посочи, че от понеделник ще бъдат спрени изцяло трамваите, движещи се по улицата и ще бъде пусната заместваща автобусна линия. Движението на градския транспорт ще бъде пренасочено по ул. \"Гурко\". Трамвайна линия 18 ще бъде закрита докато тече реконструкцията, а линиите 10 и 12 ще бъдат обединени.\n\n\n\n \n                    ", "date": "2018.05.03", "title": "240 бона глоба на ден за забавен ремонт на„Графа“"}
{"url": "http://www.monitor.bg/a/view/37526-%D0%A5%D1%80%D0%B0%D0%BD%D0%B0-%D0%B7%D0%B0-%D0%BA%D0%BE%D1%81%D0%BC%D0%BE%D0%BD%D0%B0%D0%B2%D1%82%D0%B8-%D0%BD%D0%B0-%D0%91%D0%B8%D0%BE%D0%A4%D0%B5%D1%81%D1%82-%D0%BD%D0%B0-%D0%A1%D0%A3/", "text": "\n                    Ягоди, ябълки и банани като тези на космонавтите имаха възможност да опитат всички, които посетиха БиоФеста на Биологически факултет вчера. Всеки един от плодовете първо се замразява, а след това при процес на сублимация водата се изпарява от храната, като хранителните вещества и вкусови качества се запазват. По този начин те могат да бъдат запазени в рамките на 5 години.\n\nИнтерес най-вече у децата, които посетиха феста, предизвикаха и опити със сварена лилава зелка. От нея студентите са извлекли предварително лилавия цвят, а след това с помощта на пипета всеки можеше да го смеси със сода за хляб, оцет, белина и да получи различни цветове.\n\nВсеки можеше да погали пясъчна боа и да види от близо гущер, див гризач и рибка, показани от клуб „Скорец“. Посетителите имаха възможност да научат и по какъв начин могат да различат мъжкия и женския череп, както и да разберат как могат да проверят в домашни условия качествата на киселото мляко с помощта на йод.\n\nСтудентите са направили и измерване на въздуха в столицата, което установило, че района около  „Централна гара“ е най-мръсен, особено в час пик - между 17 и 18 ч. На връх Мальовица пък е въздухът се доближава най-мнго до този в чиста среда. Пробите са взети от ентусиасти студенти от факултета. \n                    ", "date": "2018.05.03", "title": "Храна за космонавти на БиоФест на СУ"}
{"url": "http://www.monitor.bg/a/view/43208-%D0%9F%D0%BE%D0%BB%D1%81%D0%BA%D0%B8-%D0%BF%D0%B0%D0%B7%D0%B0%D1%87-%D0%B2%D1%8A%D0%B2-%D0%B2%D1%81%D1%8F%D0%BA%D0%BE-%D1%81%D0%B5%D0%BB%D0%BE-%D0%B2-%D0%94%D1%83%D0%BF%D0%BD%D0%B8%D1%86%D0%B0/", "text": "\n                    \nПолски пазачи ще бъде назначени във всяко село в Дупница. Това стана ясно след среща на общинското ръководство с кметове, кметски наместници, полиция и пожарна.\n\nПолската охрана ще бъде ангажирана изцяло с опазване на земеделските земи, както и с борбата при възникване на пожари. На срещата присъстваха и полските пазачи, които всеки един кмет и наместник на село е избрал. \"16 са вече назначените и те ще бъдат ангажирани до приключване на активния сезон на полето. За всяко село има по един пазач. Уточнихме взаимодействието между институциите за работата при посегателства срещу реколтата на хората и при възникване на пожари\", обясни зам. - кметът Крум Милев.\n\nКампанията се провежда за 7-а поредна година, а парите са от бюджета на Община Дупница. Месечното възнаграждение на полските пазачи е 510 лева.\n\n                    ", "date": "2018.05.03", "title": "Полски пазач във всяко село в Дупница"}
{"url": "http://www.monitor.bg/a/view/31935-%D0%94%D0%90%D0%9D%D0%A1-%D1%89%D0%B5-%D1%81%D1%8A%D0%B1%D0%B8%D1%80%D0%B0-%D0%B4%D0%B0%D0%BD%D0%BD%D0%B8-%D0%B8-%D0%B7%D0%B0-%D0%BF%D0%B8%D0%BB%D0%BE%D1%82%D0%B8%D1%82%D0%B5-%D0%BD%D0%B0-%D1%81%D0%B0%D0%BC%D0%BE%D0%BB%D0%B5%D1%82%D0%B8/", "text": "\n                    \nДАНС ще събира данни и за пилотите на самолетите. Такива промени се предвиждат в закона за ДАНС, който депутатите приеха на първо четене в парламента.\n\nПричината е евродиректива, която въвежда задължение за предоставяне на данни за пасажерите, но и за екипажа. Българския закон бе променен още 2015 година и тогава бе обособено Национално звено в агенцията, което да обработва т.нар. резервационни данни на пътниците – от имената, през дата на резервация, маршрут, адреси и телефони.\n\nСега тези правомощия се разширяват, като ще се събира и информация дори за пилотите и стюардесите. В мотивите е записано, че при извършване на терористични атаки например, често има връзка между разследваните пътници и екипажа. За членовете на екипажа обаче са предвидени и защити. Те ще бъдат уведомявани за получаването и обработването на данните.\n\nСъкращават се и сроковете, в които авиокомпаниите трябва да предоставят данните. Сега те са 48 часа за всички видове полети. С поправките се предлага този срок да важи за редовните полети, а за нередовни полети, той ще бъде 24 часа.\n\nРазширява се и кръгът от престъпления, за които ДАНС ще може да изискват пълна информация за пътниците на всички полети от и до България. В момента се иска такива само за тежки престъпления. Сега обаче се дава право ДАНС са взима данни и за рзследване на организирани групи за автокражби, за компютърни измами, при разследване на каналджии, за престъпления срещу политическите права.\n\n                    ", "date": "2018.05.03", "title": "ДАНС ще събира данни и за пилотите на самолети"}
{"url": "http://www.monitor.bg/a/view/33676-%D0%91%D1%80%D1%8E%D0%BA%D1%81%D0%B5%D0%BB-%D0%BD%D0%B0%D1%81%D1%82%D0%BE%D1%8F-%D0%B7%D0%B0-%D0%BF%D1%80%D0%BE%D0%B7%D1%80%D0%B0%D1%87%D0%BD%D0%BE%D1%81%D1%82-%D0%BD%D0%B0-%D0%BC%D0%B5%D0%B4%D0%B8%D0%B8%D1%82%D0%B5/", "text": "\n                    \nДа се осигури прозрачността, оповестяването и лесният достъп до информация за гражданите на собствеността на медиите, източниците на финансиране и управлението им, разписа Европейският парламент в резолюция. Документът, изработен от Комисията по граждански свободи, правосъдие и вътрешни работи (LIBE), беше одобрен с внушителните 488 гласа \"за\" срещу 43 \"против\" и 114 \"въздържал се\". Сред основните предложения е да се забрани или поне да стане напълно прозрачно участието в обществени поръчки на дружества, чийто краен собственик притежава медийно дружество. Предлага се също държавите в ЕС да се задължат да съобщават за бюджетното финансиране, предоставяно на медийните дружества, както и да се извършва постоянно наблюдение на всяко бюджетно финансиране, отпускано на собственици на медии. Осъдените или признатите за виновни в извършване на каквото и да било престъпление не следва да бъдат собственици на медии, допълват евродепутатите. Те се обявиха и за необходимостта от ограничения за обществените служители да бъдат собственици на медии. Резолюцията призовава още да се създаде независим и безпристрастен регулаторен орган за мониторинг на случаи на насилие над журналисти, да се защитят лицата, сигнализиращи за нередности, да се защитава обективната информация.\n\n                    ", "date": "2018.05.03", "title": "Брюксел настоя за прозрачност на медиите "}
{"url": "http://www.monitor.bg/a/view/62212-%D0%A1%D0%BF%D0%B8%D1%80%D0%B0%D1%82-%D0%BD%D0%B5%D0%B4%D0%BE%D1%81%D1%82%D0%B8%D0%B3%D0%B0-%D0%BD%D0%B0-%D0%B8%D0%BD%D1%81%D1%83%D0%BB%D0%B8%D0%BD-%D1%81-%D0%BD%D0%BE%D0%B2-%D0%B7%D0%B0%D0%BA%D0%BE%D0%BD/", "text": "\n                    \n\"Недостигът с инсулин се явява на определени периоди и в това отношение искам да кажа, че решението е новият Закон за лекарствените продукти в хуманната медицина. Да се надяваме, че народните представители в бърз порядък ще приемат този закон. При приемането му проблемът не само за инсулина, но и за другите лекарства ще бъде решен\". Това заяви министърът на здравеопазването Кирил Ананиев, цитиран от БГНЕС.\n\nЗабавянето доставките на инсулин в аптечната мрежа е хроничен проблем. В началото на всяка година има забавяне на доставките, сигнализират пациенти. Това създава проблем за тях да закупуват свободно живоподдържащото лекарство, отпускано от НЗОК. За пореден път в началото на май има липса на определена марка инсулин в част от аптеките в София.\n\n\"Няма постъпили нито писмени, нито устни сигнали от пациенти за липса на този инсулин в аптечната мрежа. Съгласно индивидуалния договор на аптеките с Районната здравноосигурителна каса те са длъжни в 24-часов срок да осигурят липсващия медикамент на пациента. Най-важно е, когато пациентите имат някакъв проблем, да подават сигнал\", заявиха от пресцентъра на НЗОК.\n\n                    ", "date": "2018.05.03", "title": "Спират недостига на инсулин с нов закон  "}
