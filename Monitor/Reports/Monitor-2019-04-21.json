{"url": "https://www.monitor.bg/bg/a/view/velikdenskata-furna-zamirisa-na-chujbina-163161", "text": "Вносно месо от Македония се продава в българските търговски обекти дни преди великденските празници и с това се подбива реализацията на българската продукция. Всъщност случващото се не е от днес. От години дойдат ли празници, българските вкусни и качествени мръвки и хранителни стоки бързо изчезват в чужбина, а в нашите магазини по щандовете се появяват такива с доста показатели. Още преди месец по българските села тръгнаха мургави търговци джамбази, които изкупуваха българските агнета на ниски цени от по 5,50-6,00 лв. за килограм живо тегло и ги изнасяха на юг за Турция и на запад за Албания. А според някои търговци българските агънца-багънца стигнали дори до арабските страни, където всички знаят, че богатите петролни шейхове не правят никакъв компромис с качеството и вкуса на храната. Щом като нашите агнета се приемат много добре сред шейховете, не виждаме причина у нас те да бъдат пренебрегвани и нежелани от търговските обекти, а да се залага основно на вноса на посинели, дълбоко замразени меса, внос от незнайно къде. Но този на пръв поглед доста странен парадокс е характерен не само за Великден, а и за Гергьовден и по Коледа, когато на българската празнична трапеза преобладават отново основно мръвки и храни от всички краища на страната, но не и родни, български. Заради налагането на частни търговки интереси на големите български и чужди компании, ангажирани с внос на хранителни стоки и месни продукти отвън, от чужбина, през годините още от началото на 90-те години бавно, но славно у нас бяха положени неимоверни усилия да бъде унищожено или поне сведено до безопасен минимум родното производство на плодове, зеленчуци и отглеждането на животни за клане. По този начин бе гарантиран вносът и наводняването на българските пазари с чужди мръвки за големите християнски празници. Така се стигна до абсурдната ситуация на Великден и Гергьовден българите да слагат на трапезата си македонски и румънски агнета и яйца от Полша. Поради това и жалбите и предупрежденията на родните браншови животновъдни асоциации, че чрез евтиния, макар и законен внос на мръвки отвън, са изцяло справедливи. Българското животновъдство от години е не просто в криза. То прилича на тежко болен пациент, над когото напразно се суетят различни специалисти, всеки от които дава различни съвети как болникът да бъде спасен. Никой обаче не прави най-важното. Да приложи съветите в действие. Подобно на това сравнение през годините у нас се прави какво ли не уж за благото и за доброто на българското животновъдство. Не се направи обаче като че ли единствено правилното. Да се гарантира спокойствието на хората, ангажирани с бизнеса в този бранш на селското стопанство. Да могат те да се занимават с отглеждането на овце, кози, крави и телета, а не всеки ден да се чудят какви врътки да правят и прилагат, за да се вместят в измислените какви ли не никому ненужни хватки от държавата да ги ощетява и ограбва. Защото едва ли краварите и овчарите са най-големите далавераджии спекуланти и извършители на икономически престъпления у нас. Не е работа великденската фурна да мирише на чужбина.", "date": "2019.04.21", "title": "Великденската фурна замириса на чужбина"}
{"url": "https://www.monitor.bg/bg/a/view/plamen-taushanov-hospitalizaciite-u-nas-narastvat-s-200-000-godishno-163159", "text": "Действително, хоспитализациите в България нарастват с 200 000 човека на година, с което страната ни е на първо място в Европейския съюз. Те са без основателна причина. Ясно е, че се правят, за да се привлекат приходи към лечебните заведения. Освен това правят се и поради липсата на доболнична помощ в необходимите параметри, както и на липсата на годишни профилактични прегледи. Факт е, че на тях не се явяват над 50% от пациентите. Много лесно е чрез направление №7 хората да бъдат хоспитализирани въпреки указанията да не се прекалява с настаняването на легло в болниците. Някои болници сами издават въпросното направление, срещу 6-10 лв. на пациента се прави някакъв преглед, следва хоспитализацията. Това се отнася както за малките, общински, така и за големите болници – областни и университетски, дори частни. При нас над 65% са сърдечносъдовите, около 15 на сто са онкологичните, а останалите са други. Има възможност делът на първите да бъде много по-малък, но да се стигне до тук е в резултат на неадекватната терапия. Освен това националният раков регистър почти не работи вече три години. С регистъра, който трябваше да бъде създаден по проекта „Спри и се прегледай!“, също нищо не се случи. Така безотговорно вървят едни проекти и европейски средства, което не влияе благоприятно върху крайния резултат, а именно хващане на онкологичните заболявания в І-ви и ІІ-ви стадий, които са лечими, и стигането им до ІІІ-ти и ІV-ти, където вече терапията е много проблемна. Впрочем, ракът на гърдата, открит в І-ви стадий, е лечим на 100%. Дамите трябва да знаят това и да не пропускат профилактичните прегледи. В ІІІ-ти и ІV-ти стадий вече се говори за преживяемост в рамките на няколко години. Самият пакет от профилактични прегледи е доста ограничен. Той не включва съществени неща, които трябва да бъдат изследвани. Но дори и в този ограничен вариант не се използва от повечето здравноосигурени лица. Освен това в България няма скринингови програми за основни, социално значими заболявания. Няма за диабет, сърдечносъдови, онкологични и белодробни заболявания. Това е огромен проблем. Лечебните заведения се оказват единственото място, където човек може да бъде диагностициран. За съжаление това става, когато вече е в хронична фаза, а при онкологичните в напреднал стадий. В резултат лечението става много по-трудно, а успеваемостта под въпрос. Освен това Националната здравноосигурителна каса не се отчита дали пациентът е оздравял, дали се е подобрил, излекувал или умрял. За всички тези случаи заплащането е едно и също, тоест не се отчита качеството на оказаната медицинска помощ. Имаше идея, че това ще се случва чрез Изпълнителната агенция „Медицински одит“, но това не се случи. През своето седемгодишно съществуване „Медицинският одит“ доказа своята неефикасност. Над 95% от отговорите му относно жалбите, подадени от пациенти, а ние разполагаме с такива, се вижда, че ИАМО не извършва никакъв одит, а преразказва каква медицинска документация е имало, какви сведения или становища са застъпили заинтересованите лекари, искания и обяснения. Накрая агенцията излиза със становище за някакви нарушения и заявява, че ще наложи административно наказание. С това въпросът приключва. Да, точно така. Когато пациентите попитат какво е трябвало да се свърши, няма ли нарушение на медицинските стандарти, има ли лекарска грешка, не трябва ли да се потърси отговорност, като се сигнализира прокуратурата, „Медицинският одит“ не изпраща подобни случаи на прокуратурата. Има дори случаи, в които от там отговарят, че няма основание за образуване на досъдебно производство. Или когато е образувано досъдебно производство, одитът дава становище. Пределно ясно е, че не може да се дават 2 млн. лева за издръжка на Изпълнителната агенция „Медицински одит“ при евентуални приходи от около 100 хил. лева, при положение че по наши изчисления в България трябва да имаме средногодишно около 1000 лекарски грешки. Между 100 и 200 са съдебните производства, които се водят годишно за лекарски грешки, а когато започнат, се водят по пет, че и повече години. Най-напред да се правят необходимия брой аутопсии в лечебните заведения. Според условията за акредитация това трябва да са 70% от починалите пациенти в болниците, но реално те са 1 на сто. В Закона за здравето е регламентирано, че аутопсията е задължителна. Евентуално близките могат да се откажат, но най-често те биват подвеждани, като лекари им представят нещата така, че хората да се откажат. Освен това разпространява се мантрата „Осъден лекар няма“, което принуждава хората да се откажат от съдебно дело. След време близките се сещат, че нещо не е наред със смъртта, че човекът е бил в добро състояние, но нямат резултатите от аутопсионен протокол, но такъв няма, защото у нас вместо над 70% да се правят аутопсии, се извършват едва 1 процент. Дори роднините да не са съгласни, управителят на лечебното заведение е задължен да я направи, особено когато се отнася до някакви особени процеси и лечение – неща, които могат да възникнат като възможни рискове. Затова ние от асоциацията, подкрепени от Българския лекарски съюз, отдавна предлагаме да се прави аутопсия и мета анализи на всеки починал пациент. Например в едно лечебно заведение има повече починали пациенти от сърдечен проблем. Прави се анализ и ако има грешка в процедурата, се взимат мерки тя да не се повтаря. Ние не искаме непременно да се търси наказателна отговорност, а да се търси отстраняване на проблема. Роден е на 31 януари 1955 г. Завършил е спортен мениджмънт, педагогика и право в УНСС Работил е в областта на спорта, бил е преподавател в НСА През 2002 г. е бил председател на съвета на директорите на Националната спортна база От 2002 г. е председател на Българската асоциация за закрила на пациентите Бил е дългогодишен член на надзорния съвет на НЗОК В момента е адвокат", "date": "2019.04.21", "title": "Пламен Таушанов: Хоспитализациите у нас нарастват с 200 000 годишно"}
{"url": "https://www.monitor.bg/bg/a/view/pyrvi-rezultati-ot-vota-za-dyrjaven-glava-na-severna-makedonija-163177", "text": "Гордана Силяновска-Давкова и Стево Пендаровски отиват на втори тур и ще се борят за поста президент на Северна Македония. Кандидатът с най-голям шанс според първите предварителни резултати е Стево Пендаровски – в този тур той печели 41,5%. Резултатът на Силяновска-Давкова е 37,6%. Блерим Река остана трети с 16,9 процента от гласовете. Вторият тур на изборите предстои на 5 май.", "date": "2019.04.21", "title": "Първи резултати от вота за държавен глава на Северна Македония"}
{"url": "https://www.monitor.bg/bg/a/view/djanis-djoplin-vyzkrysna-na-scenata-na-glasyt-na-bylgarija-163146", "text": "Ирландското нашествие в „Гласът на България“ приключи – супер гласовитата Мария Величкова отвя Крис Макартър на вокалните двубои. Най-силният тандем в отборна Камелия наелектризира публиката с легендарно парче на Джанис Джоплин, но Мария през цялото време изповядваше текста с жестока емоция и това наклони везните в нейна полза. Репетициите на Мария и Крис започнаха с проблем – чужденецът не хареса песента, която Камелия им бе възложила за разучаване. Гост-треньорът Деси Слава обаче ги засипа с комплименти: „И двамата сте бели, а пеете като черни Макартър не беше съгласен. „Мерси за комплиментите, но не ви вярвам много. Тази песен е еднопластова, стара, не е добра. Надявам се Камелия да я смени“, отсече той. Хамелеонът на фолка се сблъска за пръв път с такъв казус за трите си сезона като треньор в шоуто. Искам да се чувстват комфортно“, заяви Камелия и избра хипарския химн на Джанис Джоплин. „Крис беше също толкова добър и заслужаваше да остане“, каза през сълзи Мария след финала на двубоя. Макартър приключи окончателно участието си „Гласът на България“ след като никой от треньорите не пожела да го открадне.", "date": "2019.04.21", "title": "Джанис Джоплин възкръсна на сцената на „Гласът на България“"}
{"url": "https://www.monitor.bg/bg/a/view/za-vyzkresenie-kustendilci-pazaruvat-ot-kriva-palanka-haskovlii-ot-odrin-163170", "text": "Кюстендилци пазаруват от Крива паланка, хасковлии - от Одрин, гърците прескачат границата, за да купуват евтина храна и горива преди Великден от България, научи „Монитор“ Хората от регионите на Хасково и Кърджали най-често ходят на пазар в Одрин. Причината е, че там може да се купят много изгодно не само дрехи, но и обувки, перилни препарати, битова химия, санитарни материали, както и някои лекарства. Разликите в цените са от години и бумът на трансграничната търговия на дребно изобщо не е заради срива в курса на турската лира. В Одрин, който е на по-малко от 20 км след границата, може да се напазаруват С пълен багажник на семейното комби могат да се спестят до 200-300 лева от пазаруване с едно ходене до Одрин въпреки доста солените цени на горивото. Именно високите цени на горивата обаче леко намалиха наплива на гърците, които редовно идваха да пазаруват в България. Все пак елините продължават да идват в граничните Свиленград, Ивайловград и Златоград, където цените са почти двойно по ниски, отколкото в Гърция. Нашенци пък пазаруват от Гърция предимно узо, маслини и зехтин не защото са по-евтини, а Кметът на Кулата Димитър Дамянов каза за „Монитор“, че през следващата седмица може да се очакват повече граждани от Гърция, които да пазаруват у нас основно храни и да си напълнят резервоарите с гориво. По думите му българите пътуват до южната ни съседка по празниците основно на почивка. Кюстендилци и тази година ще пътуват до съседна Северна Македония, най-вече до близките градове Крива паланка и Куманово, в опит да купят агнешко месо за великденската трапеза. Малцина са обаче тези, които успяват да съчетаят разходката с пазаруването на месо и яйца заради засиления контрол на границата. По тази причина през тази година за разлика от миналата и те ще са главно хора с връзки със служителите на граничния пункт. „Сега все ни правят проблеми. Иначе забрана за внос на месо е имало и преди. Мой познат ходи в неделя и успя да си вземе агнешки бут. Определено е по-евтин“, коментира 34-годишният Йордан от Кюстендил. Той посочва, че в съседната страна агнешкото се предлага по 4 лв. за кг живо тегло при 6 лв. в Кюстендил. Разликата в трупното също не била никак малка. Вече по магазините в Кюстендил традиционното за Великден месо се предлага по 14 лв. за кг, а в Крива паланка е по 10 лв. за кг. За разлика от кюстендилци, хасковлии и кърджалийци и жителите на другите селища в близост до границите си с Турция и Северна Македония, русенци по-рядко отиват до Румъния специално за да си напазаруват за великденската трапеза. Причината е, че отиването до там съвсем не е без пари. Само таксата за преминаването на Дунав мост в двете посоки е 10 лв., отделно най-евтината винетка в северната ни съседка струва 7-8 лв. и към това трябва да се прибавят и парите за бензин. Дори и цените на някои великденски продукти да са по-евтини, разходите за транспорт ги компенсират. Отиват ли обаче в служебна командировка до Румъния, често я съчетават и с пазаруване за Великден. както и у нас, а най-предпочитани там са тези със стафиди и парченца локум. Цените им са почти същите, както и в нашите магазини. Някои русенци си купуват агнешко от пазара в Гюргево, ако им се наложи да отскочат до съседния град. Там може да се намери месо с 3-4 лева по-евтино от това у нас.", "date": "2019.04.21", "title": "За Възкресение кюстендилци пазаруват от Крива паланка, хасковлии - от Одрин (ТЕМАТА)"}
{"url": "https://www.monitor.bg:443/bg/a/view/otide-si-ikonata-na-bg-kinoto-violeta-gindeva-obzor-163169", "text": "Голямата българска актриса Виолета Гиндева полетя към своите ангели навръх имения си ден. Тя си отиде на 72-годишна възраст след кратко боледуване, съобщиха от Народния театър \"Иван Вазов\". До последно тя беше на сцената, след като през 2015-та се в поставката „Лунатици“, където в ролята се редува с Анна Петрова. Съвсем наскоро, едва преди няколко месеца пък влезе в състава и на „Чаровно лято с неизбежните му там неприятности“ по Максим Горки, отново на най-голямата ни сцена и зае овакантеното от Добринка Станкова място. Интересен факт е че двете актриси си партнират с уникална химия в един от най-известните филми на Гиндева - „Черните ангели“. Дори е имала предложение да поеме роля в трета пиеса преди да почина. Всъщност Гиндева е единствената от групата уволнени артисти в началото на Прехода, която се завърна в Народния Може би демонстрира актьорския си талант още като съвсем малко момиче. Родена на 14 юни 1946 година в Сливен, първите си представления изнася в двора на баба ѝ в кв. Клуцохор, като саморъчно изработва декорите и куклите. Логично се насочва към ВИТИЗ и завършва актьорско майсторство за драматичен театър в класа на професор Желчо Мандаджиев и проф. Гриша Островски през 1968 г. Веднага след като се дипломира талантът й изгрява на сцената на Драматичен театър „Сава Огнянов“ в Русе, но само за година, за да се завърне отново в София и то в Народния театър, където е голямата звезда на трупата до началото на 90-те години. С настъпването на промените обаче мястото й изстива и през 1993 г. се разделя с институцията, само за да се завърне преди две години отново, там от където е тръгнала кариерата й. Талантът на красивата Виолета Гиндева обаче се разгръща не само в праха на театралната сцена, но и пред камера. Тя ще бъде запомнена с някои от най-ярките женски образи в киното. на режисьора Въло Радев през 1970 г. Първообраз на героинята ѝ е Виолета Якова, участник в комунистическото движение по време на Втората световна война и се включва в терористичната дейност на бойна група на БРП, участва в подривни акции и политически убийства, включително на генерал Луков. Отново със Стефан Данаилов, но в допълнение с големите Апостол Карамитев и Коста Цонев снима в „Сватбите на Йоан Асен“, които излиза през 1975 г. Точно тогава Виолета Гиндева получава един специален урок по театър от Апостол Карамитев. Той й казва: „Ако искаш да станеш добра актриса, трябва да се научиш да се режисираш“. Тогава младата актриса изпада в паника. Такова нещо във ВИТИЗ никога не е толерирано. Но с времето тя разбира какво е искал да каже Карамитев: да имаш позиция вътре в себе си, да имаш гледна точка и да кажеш нещо важно на публиката. Помни от баща си, че „във всяка ситуация има и зрънце добро“. Ще бъде запомнена още с ролите си в „Чичо Кръстник“, „Иконостасът“, „Князът“. Непоколебимият й характер обаче не веднъж слага прът в колелата на кариерата й. Тя с което си спечелва не само разклащане на приятелските отношения със Стефан Данаилов, но попада и под обсега на властта. На режисьорите е забранено да я канят за роли, въпреки че всеки я иска във филма си. В продължение на пет години кариерата на млада актриса спира. Въпреки това тя казва „В живота си съм изиграла роли за две прераждания“. Последната й роля в киното беше в лентата „Време за жени“ от 2006-а по сценарий и режисура на Илия Костов, в която си партнира с Аня Пенчева, Параскева Джукелова, Катерина Евро и Биляна Петринска. Паралелно със службата към Мелпомена, Виолета Гиндева се занимава и с политика, като член на БСП. От 2003 до 2007 г. дори е В последните десет години, вече като доцент, се занимава и с преподавателска дейност, като води самостоятелен клас по актьорско майсторство в Пловдивския университет „Паисий Хилендарски“ както и в колежа „Любен Гройс“. За работата си в киното и театъра е отличена с редица награди, сред които „Заслужил артист“ (1977), „Народен артист“ (1984) и орден „Кирил и Методий“. Дъщеря й Яна-Мария, която е от първия й брак с актьора от пловдивския театър Кольо Дончев, тръгва по стъпките на родителите си и завършва кинорежисура във Франция, а днес живее в САЩ. Дарява Гиндева с две внучки – Мия и Ана, като втората се ражда на рождения ден на баба си. Актрисата има и син Данаил от втория си брак с Емил Джамджиев, който пък е завършил художествена фотография и се занимава с реклама. Той също я дар в внучка – Ема.", "date": "2019.04.21", "title": "Отиде си иконата на БГ киното Виолета Гиндева (ОБЗОР)"}
{"url": "https://www.monitor.bg:443/bg/a/view/remontirat-13-vuza-s-42-mln-leva-ot-es-163165", "text": "13 университета ще бъдат модернизирани и ремонтирани, за да бъдат достъпни за студенти, специализанти и докторанти с увреждания. За целта са предвидени 42 363 951,67 лв. по Оперативна програма „Региони в растеж 2014-2020“. Това става ясно от публикувания за обществено обсъждане проектоплан за действие за 2019 г. на образователното министерство, разработен в изпълнение на Националната стратегия за учене през целия живот за периода 2014-2020 г. Предвижда се и разработване на национална карта на висшето образование. Тя трябва да бъде готова до декември 2020-а и ще има за цел да определя профилната и териториална структура на висшето образование по професионални направления и специалности от регулираните професии. В плана е посочено още, за да бъде осигурен достъпът до висше образование, държавата ще гарантира отпускането на 2000 нови кредита по Закона за кредитиране на студенти и докторанти. Предвидени са общо 135 млн. лв., от които 2 млн. за опрощаване на стари. 1500 допълнителни стипендии за студенти, докторанти и специализанти от държавните висши училища и научни организации пък ще стимулират по-добри резултати. До края на годината трябва да стартира и модернизирането и изграждането на материалните бази на изцяло нови или вече съществуващи детски градини, става ясно още от плана. За общо 12 проекта ще бъдат осигурени 11 753 354 лв. В областта на предучилищното образование се предвижда и обучение на 5000 учители, които да осигурят допълнителна подкрепа на деца и ученици. Броят на педагогически специалисти, които ще могат да прилагат скрининг тест за деца на възраст от 3 до 3,6 години, пък ще достигне 1750 души. В областта на професионалното образование е заложено броят на вече реализираните 145 паралелки в дуално обучение (чрез работа) да нарасне най-малко с още 80.", "date": "2019.04.21", "title": "Ремонтират 13 вуза с 42 млн. лева от ЕС "}
{"url": "https://www.monitor.bg:443/bg/a/view/pleshivite-myje-sa-po-dobri-lubovnici-163157", "text": "Макар да не се смятат за достатъчно привлекателни, плешивите мъже си поставят висока оценка на \"креватното поприще\", пише в. \"Дейли стар\", цитиран от БТА. Отдавна се шушука, че мъжете, които не могат да се похвалят с буйна коса, са по-потентни от своите \"космати\" събратя. Съдейки по собственото им мнение, в това твърдение има известна доза истина.  Проучване, направено във Великобритания по поръчка на клиника за присаждане на коса на \"Харли стрийт\", около 38 процента от плешивците се оценяват като \"добри\" или \"брилянтни\" в леглото. За сравнение - само 29 процента от мъжете, които не страдат от плешивост , си поставят подобни оценки.  Допитването показва също, че една пета от плешивците правят по-малко секс и се смятат за по-непривлекателни, отколкото преди да се простят с косата си.  Според данните от проучването плешивите мъже освен това са по-склонни да изневеряват и по-често страдат от тревожност и депресия.  Във Великобритания средната възраст, на която мъжете оплешивяват, е 38 години. Същевременно само една трета от дамите във връзка с плешивци смятат, че мъжът трябва да направи нещо по въпроса с голото си теме. Останалите явно са доволни от половата мощ на плешивите си партньори.", "date": "2019.04.21", "title": "Плешивите мъже са по-добри любовници"}
{"url": "https://www.monitor.bg:443/bg/a/view/jurnalistika-na-falshivite-novini-163174", "text": "Журналистиката у нас винаги е била сила, но днес тя е окаляна от амбициите на група хора да държат правата върху всичко – гражданското общество, демокрацията, истината. Озлобени от собствения си страх, че държат „контрола“ през паяжина от марионетки, задкулисните играчи много искат да стиснат за гушата и журналистиката. За да я държат завързана в килера, със запушена уста, където да мълчи, докато на обществената сцена се изявява Фалшивата новина. Още от времето на възрожденците писаното слово, разпространяващо се чрез апокрифните вестници, е крепило духа на поробените, мечтаещи за нов свят. Всъщност голяма част от вестниците и до днес си остават един от малките острови на качествена журналистика – проверена, бягаща от анонимността на интересите, които стоят зад всеки коментар или информационен материал. Написаното във вестника остава завинаги. То е доказателство за историята, проверено във времето. Във времената на фалшиви новини и откровена пропаганда няма нищо учудващо в това, че национални медии си позволяват в централната си емисия да пускат не просто фалшиви новини, а такива, които вече са били опровергавани като лъжливи. При това преди години. Но нали Командира беше казал, че народът е с къса памет, няма защо да се учудваме, че днес протежетата му се надяват точно на тази къса памет, за да крепят паяжината си от лъжи. Освен това, след като целият доклад на „Репортери без граници“ за България се крепи на дезинформация, защо у нас телевизии и сайтове също да не ползват този похват? Гнусно и недопустимо, но явно се случва. Показно за дезинформация с фалшиви новини демонстрира в петък една от големите български телевизии – bTV. Ефирният канал, чиито новини са брандирани със слогана „Всички гледни точки“, излъчи в последния работен ден на миналата седмица кратка новина в централната си емисия за бъдещата евролиста на ДПС. Според неофициална информация на второ място в нея по брой номинации е класиран настоящият депутат от опозиционната партия и издател на „Телеграф медиа“ Делян Пеевски. bTV обаче не се посвени да гарнира новината с опроверганата преди 5 години лъжа, че евролибералите не искали Пеевски на този пост. Кой не иска Пеевски, се вижда от факта къде е родена тази измислица и как тя продължава пътя си в медийното пространство. Първоизточник на лъжата е сайтът „Юроактив“ на Георги Готев - последният е свързан пряко с олигархичния кръг „Капитал“ (на подсъдимия Иво Прокопиев) и често може да бъде видян по кръгли маси в компанията на представителите на същата сенчеста структура. Моментално измислицата е препечатана у нас в изданията на разградския олигарх. След като измислицата заживява свой живот в медиите, тя е опровергана официално – първо от Филиз Хюсменова, която тогава е била водач в листата на ДПС за европейските избори, а след това и от самия Алианс на либералите и демократите в Европа. И всичко това може да бъде открито в интернет, ако искаш, разбира се. Вярно, изданията, работещи с дезинформация, са поставили преди 5 години в заглавие лъжата на „Юроактив“, а опровержението присъства с половин ред в края на текста, но все пак истината може да бъде проверена дори и днес. Кой обаче не иска Пеевски в Брюксел? Ако цитираме Буковски, това са „хора без морал, които често се смятат за по-свободни, но най-често просто бяха лишени от способността да чувстват и да обичат. Така прегръщаха свободния секс с олигарсите.“ Или, с други думи казано – олигарси, които се страхуват от това, че истината, която у нас успява да пробие само през печатните медии (защото, както самият Прокопиев се хвали в стенограмите от АРГО, той държи мейнстрийма и реди на телевизии и сайтове с какво кого да „оправят“ и кого да „ударят“), сега може да се появи и в Европа. У нас Пеевски предизвика доста главоболия на задкулисните кръгове с това, че внесе в парламента закони, осветляващи медийното финансиране и пресичащи грабежа на активи, купени с пари на вложителите в КТБ. Представяте ли си какво може да направи на европочва този вечен враг на олигарсите? И затова те лъжат, че АЛДЕ го натиснали да се откаже от мястото си като евродепутат с фейк, опроверган още преди у нас да се проведат изборите за Брюксел през 2014 г. Истината обаче е друга и това също лесно може да се провери, ако някой иска. А ето какво каза самият Делян Пеевски в нощта на евроизборите преди 5 години. Звучи доста актуално и до днес, нали?", "date": "2019.04.21", "title": "Журналистика на фалшивите новини"}
{"url": "https://www.monitor.bg:443/bg/a/view/ukrajna-se-podigra-s-poroshenko-i-izbra-zelenski-sys-smazvasht-rezultat-163175", "text": "Новият президент на Украйна се казва Володимир Зеленски. Това сочат първите официални резултати от националния екзитпол, след проведените днес избори. Рузултатът на комика Зеленски е безкомпромисен - 73,2%, срещу едва 25,3% от гласовете за съперника му – шоколадовия крал и досегашен президент Петро Порошенко. Избирателната активност е била 45 на сто.", "date": "2019.04.21", "title": "Украйна се подигра с Порошенко и избра Зеленски със смазващ резултат"}
{"url": "https://www.monitor.bg:443/bg/a/view/weekly-digest-week-of-fake-news-and-fake-reports-163164", "text": "Eh, is there any other journalist association that, on the one hand, is fighting for the freedom of speech and transparent media but, on the other – is using fake news and still faker information sources? Naturally, we are talking about the Reporters without Borders (RSF), their favourite World Press Freedom Index and their good friends from Economedia sustained by the indicted oligarch Ivo Prokopiev. In an attempt to lend a hand to their buddy whose BGN 200m-worth property is arrested and who faces two other lawsuits for financial frauds, the RSF did not feel ashamed of releasing the next in a row libelous report on Bulgaria which quotes two open fakes: one about journalist Victoria Marinova brutally murdered by a drunken and drugged Romani man and another about the sworn enemy of the behind-the-scenes clique in Bulgaria, the MP of the opposition party Movement for Rights and Freedoms and publisher of Telegraph Media, Delyan Peevski. And if Peevski is the eternal foe who for years has been a target of the pen pushers of the oligarchic media spewing lies to paint him blacker than the devil in order to stop his attempts to bring to light the media environment in this country along with the shady affairs of the backstage power brokers, then the case of Victoria Marinova is even more nefarious.  Simply because Victoria herself can no longer defend her reputation and thus her case becomes an ideal opportunity for various marginal websites connected with the pro-Kremlin propaganda (such as bivol.bg) to pound their chest trying to prove that they are the true champions of democracy. Which serves as an ideal shield for the RSF in spreading fake news about Victoria Marinova and marring the image of Bulgaria ( ).           And, as regards Peevski, we have to note one very important detail – in the RSF report the Media Act introduced by him and already effected it is not mentioned, as its aim is to bring to light the dirty connections in the Bulgarian journalism. It is not clear why, because this normative act was supported even by the sworn enemies of Peevski and the act itself is the one of a kind legislative initiative ever launched in Bulgaria. However, transparency is not important to this organization. Exactly the RSF report crowned the week full of fakes springing from all media outlets of the oligarchic Fake News Factory to whose benefit actually works the artificially marred reputation of our country. By tradition, the tone was set by the flagship of the Fake News Factory, Capital, which has spread the lie about Peevski’s ties with longtime boss of the Botev FC-Plovdiv whom the MP allegedly planned to use to purchase the Slantchev Den (Sunny Day) Black Sea resort (See here). It went on with curbing freedom of speech on the part of two organisations connected, respectively, with the fugitive banker Tsvetan Vassilev (BOETS) and Yes, Bulgaria (Justice for Everybody) , the party knocked out from the political life of Bulgaria whose star was Chief of the Supreme Court of Cassation Lozan Panov ( ). It continued with the shameless whitewashing of Panov’s image with the help of lies spread in the foreign media ( ).  “The United States’ Federal Bureau of Investigation does not conduct on-the-ground investigations in foreign countries, except in cases of terrorist attacks involving Americans. FBI agents do liaise – or consult with – foreign law enforcement agencies on criminal matters of mutual interest. But in noncriminal lawsuits like the ones discussed recently in the Bulgarian media, the FBI would not be involved,” said Managing Director of BGR Government Affairs Tom Locke, who is a former executive with the FBI ( ). The GERB Party presented its platform for the May 26 European Parliament elections at a meeting at Sofia's National Palace of Culture on Sunday. The party's MEP candidates highlighted the sectoral policies in the platform. Top-of-the list candidate Mariya Gabriel: GERB will be working for the implementation of the 9,200 million euro Digital Europe Programme. Gabriel prioritizes an intensified fight against disinformation, the inclusion of media literacy in curricula, digital infrastructure and investments in it, better connectivity of the Western Balkans, and Bulgaria establishing itself as a digitalization leader ( ).", "date": "2019.04.21", "title": "WEEKLY DIGEST: Week of fake news and fake reports "}
{"url": "https://www.monitor.bg:443/bg/a/view/samo-13-arestuvani-okolo-vechnoto-derbi-policijata-hvali-fenovete-163166", "text": "Третото за този сезон вечно дерби между „Левски“ и ЦСКА постави рекорд по най-нисък брой арестувани. Обикновено футболните сблъсъци между „сини“ и „червени“ завършват с около стотина арестувани по различни провинения. Този път обаче бройката на задържаните е само 13, което изненада и самата полиция. Старши комисар Антон Златанов, който по традиция отговаря за опазването на обществения ред при провеждане на футболни мачове, похвали запалянковците, че стават по-дисциплинирани. „Ситуацията около мача бе спокойна, няма никакви инциденти, сподели след двубоя Златанов. - Само 13 са задържаните лица, което за такова дерби е положително. Арестуваните са за притежание на наркотици, боксове, ножове, маски, а двама - за неподчинение на полицейско разпореждане\", допълни старши комисар Златанов по повод необичайно спокойната обстановка около вечното дерби. Иначе и „сини“, и „червени“ имаха претенции след нулевото равенство на Националния стадион. Изпълнителният директор на „Левски“ Павел Колев обвини ЦСКА, че са отказали да има минута мълчание преди началото на двубоя в знак на уважение към починалата наскоро легенда Сашо Костов. Отговорът на „армейците“ не закъсня и бе, че подобно искане изобщо не е отправяно. „Никой от синия клуб, по никакъв начин, не е дори споменавал за такова желание - нито на ниво ръководители, нито в кореспонденция през седмицата и най-вече на техническата конференция преди самата среща. Делегатът на двубоя Христо Ботев категорично потвърди, че подобно желание не е постъпвало и при него. ЦСКА винаги е уважавал спортните легенди на България. Сашо Костов е забележителен играч в историята на “Левски” и ние без никакъв проблем и с нужното уважение щяхме да откликнем. Ако някой не си е свършил работата и не е осъществил нужната комуникация с нас, то със сигурност вината не е в ЦСКА”, обясниха от клуба. Часове след мача ръководството на „червените“ взе отношение и по въпроса със спорното съдийство в мачовете с „Ботев“ (Пд) и „Левски“. От ЦСКА използваха страницата си във Фейсбук, където качиха компилация с всички спорни моменти. Видеото има и интересно заглавие - „Ако има нещо, няма нищо“. Иначе равенството между двата столични гранда бе най-вече в полза на „Лудогорец“, който увеличи на 5 точки преднината си на върха в класирането.", "date": "2019.04.21", "title": "Само 13 арестувани около вечното дерби, полицията хвали феновете"}
{"url": "https://www.monitor.bg:443/bg/a/view/nad-900-kandidat-studenti-zakriha-kampanijata-v-su-163168", "text": "Над 900 кандидат-студенти се явиха на последните изпити от предварителната сесия в СУ „Св. Климент Охридски“. За изпита по химия заявления бяха подали 829 мераклии. Решаването на първия компонент от него – теста, служи за вход в над 20 специалности в Алма матер, сред които „Инженерна физика“, „Химия и информатика“, „Биология и химия“, „Геология“, „Астрофизика, метеорология и геофизика“, „Учител по природни науки в основна степен на образованието“, „Медицинска сестра“. Желаещите да кандидатстват в специалност „Медицина“ пък трябваше да се преборят и с втория модул - развиването на темата „Строеж на атома“. С успешно положените изпити по биология и по химия бъдещите студенти могат да кандидатстват за специалностите „Фармация“ и „Медицина“. Сутринта се проведоха още два изпита. Първият бе по физика, за който желаещите бяха 51. Те имаха 4 часа да се справят с тест от 20 въпроса и с решаването на задача, която да провери знанията им за физичните закони. С успешно положен изпит те могат да избират между над 15 специалности, сред които „Квантова и космическа теоретична физика“, „Фотоника и лазерна физика“, „Оптометрия, „Геология“. 57 кандидат-студенти пък бяха подали заявление за събеседването за кандидатите за специалността „Графичен дизайн“. На изпита те трябваше да представят портфолио с авторски творби.", "date": "2019.04.21", "title": "Над 900 кандидат-студенти закриха кампанията в СУ"}
{"url": "https://www.monitor.bg:443/bg/a/view/5200-deca-izbjagali-ot-uchilishte-sled-pyrvija-zvynec-163167", "text": "5210 деца са отпаднали от образователната система след първия звънец на настоящата учебна година до 1 април. Това става ясно от писмен отговор на просветния министър Красимир Вълчев на депутатско питане. Броят на избягалите от училище е намалял за изминалите 5 години благодарение на работата на екипите по Механизма за обхват. За учебните 2014/2015 г., 2015/2016 г. и 2016/2017 г. отпадалите деца и ученици са били по над 20 000, докато за миналата учебна година са 14 058. „Динамичният ред на новоотпадналите деца от образователната система бележи сериозна точка на спад от миналата учебна година, когато за първи път започнаха да работят междунационалните екипи“, посочва в отговора си Вълчев. Сред най-честите причини за непосещаване на детска градина и училище просветният министър посочва мобилността на семействата и миграцията към чужбина, ранните бракове и майчинство, както и на родителите. От началото на учебната година до април в детска градина или училище пък са върнати общо 19 077 хлапета, става ясно още от отговора на Вълчев. От тях повторно отпаднали са 822, докато останалите 18 255 малчугани са задържани в образователната система. За миналата учебна година в училищата и детските градини са върнати 23 900 хлапета. От тях 21 776 продължават своето обучение. На 63 172-ма родители пък са спрени месечните помощи за отглеждане на дете заради натрупани отсъствия на малчуганите през миналата учебна година. Те са в размер на 4 351 673 лв. и са и детски градини. Средствата от спрените помощи са отишли за допълнителна подкрепа на децата и учениците. Образователният министър посочва, че са използвани за допълнително обучение по български език на малчугани, чийто език не е майчин, или по предмети, по които имат затруднения. За децата с над 10 отсъствия пък е осигурена или педагогически съветник. Училищата и детските градини са провеждали и консултации за социалното подпомагане, провеждани са и алтернативни родителски срещи – изнесени или мобилни с родителите на изоставащите хлапета или тези в риск. В петък Народното събрание прие промените в Закона за социалното подпомагане, с които при пет неизвинени отсъствия за месеца на дете семейството му ще бъде лишено от детски надбавки за цяла година. Същата санкция ще важи и когато хлапето е в предучилищна група и не е ходило на детска градина 3 дни без уважителна причина.", "date": "2019.04.21", "title": "5200 деца избягали от  училище след първия звънец"}
{"url": "https://www.monitor.bg:443/bg/a/view/tok-za-7-bona-otkradnali-v-nova-sgrada-v-sofija-za-mesec-163173", "text": "Кражба на електроенергия разкриха служители на \"ЧЕЗ Разпределение България\" със съдействието на полицията, съобщиха от компанията. Кражбата е осъществена чрез директно присъединяване към електромерното табло на кабел с голяма мощност в нова модерна сграда в столицата на бул. \"България\". Чрез кабела за месец са отклонени 35 000 киловатчаса електроенергия на стойност около 7000 лева. Това е месечната консумация на около 70 домакинства. Присъединението е използвано за захранване на бойлери и на климатичната система на сградата и на общите й части, са установили разследващите. За да прикритият нарушението, извършителите са прерязали кабелите под напрежение, предизвиквайки късо съединение и прекъсване на електрозахранването за цялата сграда. По този начин те са застрашили не само своя живот, но и сигурността на живеещите в нея и нейните ползватели. По случая е заведено досъдебно производство. \"Кражбите на електроенергия ощетяват не само дружеството, но и коректните клиенти и представляват опасност за здравето и за човешкия живот. Нашите служители и полицията работят усилено за разкриване на незаконните присъединявания, е коментирал Филип Йорданов, ръководител \"Нетехнически загуби\" в \"ЧЕЗ Разпределение България“ АД. През миналата година сме установили 6672 нарушения, а е допълнил той, като е изтъкнал, че за да се подобри разкриваемостта, от компанията са взели всички възможни мерки, въведени са нови технологии, но това не е било достатъчно. Необходими са по-строги и ефективни санкции срещу кражбите, които не само да наказват извършителите, но и да имат възпиращ ефект, е заявил Филип Йорданов. за измерване на електроенергия, които след по-малко от месец се очаква да влязат в сила. За миналата година са установени над 10 000 кражби на ток. За „Електроразпределение-Юг“ (ЕВН) те са били 2751, за „ЕРП-Север“ („Енерго-Про“) - 2156, а от ЧЕЗ установените кражби на електроенергия са били 6645. Промяна на схемата на свързване и неправомерно присъединяване са най-честите случаи, в които се констатира кражба на електрическа енергия. „Срокът, който КЕВР дава за възстановяването на сумата за ползването на ток в първия случай, е 90 дни, а във втория - 180 дни. Самото натоварване за изчисляване на ползваната енергия при промяна на схемата на свързване е 8 часа, докато при неправомерно присъединяване e 24 часа, припомниха от енергийния регулатор. Около 34 000-35 000 мегаватчаса електроенергия се краде всяка година „В 88% от случаите кражбите са свързани с битови потребители. Самото количество електрическа енергия, която е била ползвана неправомерно, е почти еднакво от битовите (54%) и стопански (46 на сто) По-притеснително е високото ниво на рецидивите - 21% от хванатите крадци са с повече от едно нарушение, отчитат от електроразпределителните дружества в страната.", "date": "2019.04.21", "title": "Ток за 7 бона откраднали в нова сграда в София за месец "}
{"url": "https://www.monitor.bg:443/bg/a/view/hora-s-uvrejdanija-preminaha-po-visjasht-trolej-nad-fotinskite-vodopadi-163153", "text": "Около 20 хора с увреждания преминаха по тролей над 3-те Фотински водопади в Родопите, като се включиха в инициативата на фондация „Ела и ти“, Планинско спасяване-Пазарджик и Пещерно спасяване-Пазарджик. Предния ден, в събота, организаторите бяха изградили тролеите вблизост до беседката при водопадите и ги тестваха, а днес в 9 ч. преминаха първите смелчаци. Хората приеха с много положителни и силни емоции събитието, сподели пред „ Монитор“Гергана Дойчинова, основател на фондация „ Ела и ти“ и член на Пещерно спасяване-Пазарджик, които заедно с Планинско спасяване в областния град организираха тази екстремна акция.. Голяма част от тези хора не знаеха какво ги очаква, но бяха готови да се впуснат в едно ново предизвикателство. Предизвикателството се състоеше в това да се премине по един тролей с дължина 130 метра и височина повече от 40 метра. Почти всички, които застанаха на първоначалната точка, бяха предупредени, че ако човек се чувства некомфортно, няма нищо задължително и може да се откаже. Целта е да се изпита положителна емоция , а ако го е страх-ще бъде свален и просто няма да се качва и да премине с висящия тролей. Въпреки това почти всички участници, с изключение на двама, преминаха през тролея-около 20 души с увреждания. Прикачането към тролея ставаше посредством евакуационни седла или пещерни носилки, осигурени от организаторите.Хората бяха оставили леките си коли на паркинг в центъра на село Фотиново и оттам с джипове на доброволци бе организирано придвижването им до самите Фотински водопади и до изходната точка на тролея. В инициативата се включиха много доброволци, без които тази акция би била немислима. Към събитието са се присъединили хора от различни платформи в Интернет, от Фейсбук и чрез лични контакти.Всички организатори участват с лични средства и на доброволни начала в тази екстремна акция, допълни Гергана Дойчинова.„Ела и ти „ е започнала с други инициативи-вкарване на хора с трудна подвижност или напълно неподвижни в труднодостъпни места, там, където те не могат дори със своите близки или придружители да посетят или да отидат. Първата инициатива е била в пещерата“Съева дупка“,  след това в пещера „ Проходна“, където по въже, спуснато от окната на тавана-на 40-50 м височина и по него са издигали хората в неравностойно положение. Така те имали възможност да усетят височината. Фотинските водопади са третото предизвикателство. Изпитахме истинско щастие, защото хората ни се довериха изцяло и ни последваха в красивата планина. Имаше и деца със своите родители, допълни Гергана. Едно от предварителните условия към тези, които искали да се включат, било да са психически устойчиви, без сърдечно съдови или някакви други живото-застрашаващи проблеми. Освен това екстремното изживяване не било подходящо за хора с увреждания на гръбначния стълб и шията, тъй като имало опасност да получат допълнителни усложнения от придвижването с джипове в пресечената местност до Фотинските водопади. Фотинският водопад е разположен в западните Родопи по поречието на Фотинска река на 4,2 km от село Фотиново над Батак. Намира се на 880 m надморска височина.Водопадът представлява живописна водна каскада с обща височина около 30 m. Състои се от три пада – първият е с височина 6 – 7 m, вторият, който е най-висок – 16 – 18 m, и третият – 5 – 6 m. В основата на първия пад е образуван вир с диаметър около 5 – 6 m, а във втория – 4 – 5 m.", "date": "2019.04.21", "title": "Хора с увреждания преминаха по висящ “тролей“ над Фотинските водопади"}
{"url": "https://www.monitor.bg:443/bg/a/view/izteche-vtori-epizod-ot-igra-na-tronove-snimki-163163", "text": "Втори епизод от финалния сезон на фентъзи епоса „Игра на тронове“ се появи в аванс за кратко в онлайн пространството. По непотвърдена информация, серията е била качена в платформата на HBO в Германия и е била достъпна за гледане в рамките на един час. Български фенове пуснаха в социалните мрежи снимки и кратки видеа от епизода, който носи името Folge (б. а. - в букв. превод от немски резултат). От кадрите става ясно, че Джайм Ланистър и Бриен ще се срещнат. По всичко личи и че Аря Старк ще участва в гореща сцена с ковача Джендри. Очаква се епизодът от кървавата сага скоро да се появи в торент сайтовете. Припомняме, че официалната премиера за България в HBO Go e утре в 4 ч. сутринта.", "date": "2019.04.21", "title": "Изтече втори епизод от „Игра на тронове“ (СНИМКИ)"}
{"url": "https://www.monitor.bg:443/bg/a/view/uil-smit-debutira-na-koachela-163150", "text": "Холивудският актьор Уил Смит направи своя дебют на музикалния фестивал Коачела, като се появи по време на гастрола на сина си Джейдън. 50-годишната звезда се появи под светлината на прожекторите 10 минути преди края на изпълнението на Джейдън, за да изпее парчето на сина си, озаглавено Icon. Екранното „лошо момче“ носеше черна фланелка, с която направи промоция на новия албум на сина си - Erys. Това страшно ми харесва\", заяви той. Нежната половинка на Уил - Джейда Пинкет Смит, засне изявата на съпруга си. По-късно клипчето беше качено в Инстаграм с възклицанието на Уил за дебюта с на Коачела: \"Направих го!\"", "date": "2019.04.21", "title": "Уил Смит дебютира на Коачела"}
{"url": "https://www.monitor.bg:443/bg/a/view/posreshtat-papa-francisk-sys-stara-bylgarska-pesen-163154", "text": "По време на визитата си в Раковски папа Франциск ще бъде поздравен със стара българска песен. Тя се казва „Край Петровия странноприемник“, разкри диригентът на местния църковен хор пред Нова ТВ. Песента ще бъде изпълнена по време на литургията, на която светият отец ще даде първо причастие на 250 български деца. „Избрали сме по-живи църковни песни. Всичко е заради децата, да има тръпка, да могат и те да пеят“, казва диригентът на църковния хор и оркестъра в Раковски Янко Павлов. В Раковски са дали и за претапициране трона, на който ще седне папата по време на посещението си в Раковски. Досега тронът е бил съхраняван в пловдивската църква „Св. Лудвиг”. Той е поверен за реставрация на местния майстор Петър Дандов. Междувременно стана ясно, че повече от 200 поклонници от най-голямата католическа общност в Северна България - в град Белене, ще участват в посрещането на папа Франциск у нас. Това съобщи отец Паоло Кортези пред БТА. Отец Кортези поясни, че от Белене ще носят за срещата си с папата икони, на които са изобразили папа Франциск с гълъб и двама светци, били в Белене - Евгений Босилков и папа Ронкали, който през 1925 г. като владика е посетил селището. От името на католическата общност в Белене ще подарят на папата специално нарисувана икона с ликовете на четирима българи - Евгений Босилков и трима свещеници от Пловдивско, разстреляни заедно с него през 1952 г. В ликовете им виждаме лицата на още 35 свещеници, осъдени с тях и почти всички изпратени в бившия лагер \"Белене\", както и на всички жертви на тоталитарния режим от различните вероизповедания, заяви отец Кортези. Групата от Белене ще бъде при посрещането на папа Франциск с червени шалчета. Те са с цвета на капка кръв като знак за жертвите, репресирани на остров Персин, добави отец Кортези.", "date": "2019.04.21", "title": "Посрещат папа Франциск със стара българска песен"}
{"url": "https://www.monitor.bg:443/bg/a/view/elizabet-vtora-stana-na-93-163155", "text": "Британската кралица Елизабет Втора, която е на престола над рекордните 67 години, присъства на Великденската служба в Уиндзорския дворец на 93-ия си рожден ден, предадe местната преса. Нейно Величество беше придружена от членове на кралското семейство, сред които внуците й принцовете Уилям и Хари и съпругата на Уилям Катрин. Елизабет Втора носеше палто в цвят мента и шапка в същия цвят, пристигайки в готическия параклис от 14 век \"Сейнт Джордж\". Съпругата на принц Хари, Меган Маркъл, не бе сред присъстващите, тъй като в скоро време тя очаква първото си дете. Херцозите на Съсекс поздравиха кралицата в Туитър: \"Честит рожден ден, Ваше Величество. Хари и Меган Ви желаят един прекрасен ден!\". Постът на херцозите беше придружен от черно-бяла снимка от младите години на Елизабет Втора. Рожденият ден на кралицата бе отбелязан с 41 топовни гърмежа по време на военен парад в Хайд парк в близост до Бъкингамския дворец - главната резиденция на монарха. Подобни салюти имаше също в кралския парк в Уиндзорския дворец и в Лондонската кула. 21 април е действителната рождена дата на Елизабет Втора, като повече тържества са планирани през месец юни, когато се отбелязва официално рожденият й ден.", "date": "2019.04.21", "title": "Елизабет Втора стана на 93 "}
{"url": "https://www.monitor.bg:443/bg/a/view/na-stolichnija-bul-bylgarija-tok-za-7-bona-otkradnali-v-nova-sgrada-za-mesec-163156", "text": "Кражба на електроенергия разкриха служители на \"ЧЕЗ Разпределение България\" със съдействието на полицията, съобщиха от компанията. Кражбата е осъществена чрез директно присъединяване към електромерното табло на кабел с голяма мощност в нова модерна сграда в столицата на бул. \"България\". Чрез кабела за месец са отклонявани 35 000 киловатчаса електроенергия на стойност около 7000 лева. Това е месечната консумация на около 70 домакинства. Присъединението е използвано за захранване на бойлери и на климатичната система на сградата и на общите й части, са установили разследващите. За да прикритият нарушението, извършителите са прерязали кабелите под напрежение, предизвиквайки късо съединение и прекъсване на електрозахранването за цялата сграда. По този начин те са застрашили не само своя живот, но и сигурността на живеещите в нея и нейните ползватели. По случая е заведено досъдебно производство. \"Кражбите на електроенергия ощетяват не само дружеството, но и коректните клиенти и представляват опасност за здравето и за човешкия живот. Нашите служители и полицията работят усилено за разкриване на незаконните присъединявания, е коментирал Филип Йорданов, ръководител \"Нетехнически загуби\" в \"ЧЕЗ Разпределение България“ АД. През миналата година сме установили 6672 нарушения, а от началото на годината до края на март разкритите кражби са 1551 е допълнил той, като е изтъкнал, че за да се подобри разкриваемостта, от компанията са взели всички възможни мерки, въведени са нови технологии, но това не е било достатъчно. Необходими са по-строги и ефективни санкции срещу кражбите, които не само да наказват извършителите, но и да имат възпиращ ефект, е заявил Филип Йорданов. От 1 до 10 бона доплащане за краден ток предвиждат новите правила за измерване на електроенергия, които след по-малко от месец се очаква да влязат в сила. За миналата година са установени над 10 000 кражби на ток. За „Електроразпределение-Юг“ (ЕВН) те са били 2751, за „ЕРП-Север“ („Енерго-Про“) - 2156, а от ЧЕЗ установените кражби на електроенергия са били 6645. Промяна на схемата на свързване и неправомерно присъединяване са най-честите случаи, в които се констатира кражба на електрическа енергия. „Срокът, който КЕВР дава за възстановяването на сумата за ползването на ток в първия случай, е 90 дни, а във втория - 180 дни. Самото натоварване за изчисляване на ползваната енергия при промяна на схемата на свързване е 8 часа, докато при неправомерно присъединяване e 24 часа, припомниха от енергийния регулатор. Около 34 000-35 000 мегаватчаса електроенергия се краде всяка година „В 88% от случаите кражбите са свързани с битови потребители. Самото количество електрическа енергия, която е била ползвана неправомерно, е почти еднакво от битовите (54%) и стопански (46 на сто) По-притеснително е високото ниво на рецидивите - 21% от хванатите крадци са с повече от едно нарушение, отчитат от електроразпределителните дружества в страната.", "date": "2019.04.21", "title": "На столичния бул. „България“: Ток за 7 бона откраднали в нова сграда за месец"}
{"url": "https://www.monitor.bg:443/bg/a/view/defektni-boltove-otkysnali-kriloto-na-samoleta-nad-stadiona-v-orizari-163130", "text": "Дефектни или стари болтове са възможната причина полукрилото на винтомоторния самолет от клас „Лека авиация” да се откъсне по време на полет над стадиона в пловдивското село Оризари. Това е една от основните версии на разследващите за техническа неизправност на машината, научи Агенция Монитор. При фаталния полет на 20 април загинаха пилотът Стефан Василски на 45г. и пътникът Валентин Аламански на 18г. Те излетели с лекия самолет от пистата на местния аероклуб в Белозем. Загиналият Василски е бил съсобственик на клуба и е бил лицензиран пилот на този клас самолети. Хората от Белозем твърдят, че той самият е направил аероплана си, доставен му като КИТ за сглобяване. Свидетели на авиокатастрофата са станали участници в състезание с дронове на стадиона в село Оризари. Според Пенка Гарабетова, която е член на клуба за технически спортове „Модел Клуб Пловдив” – организатор на състезанието, Василски е прелетял над стадиона в селото с доста висока скорост. „Чухме удара и хукнахме да помагаме. Трябваше да завърти едно кръгче и да се приземи. Загиналият е много опитен пилот, с правоспособност. Много пъти е летял този самолет. Аз също съм се возила и не е имало никога проблем”, обяснява Гарабетова. Тя е категорична, че дроновете са били на земята, когато полукрилото на самолета се е откъснало и машината се е разбила на брега на река Марица. „Причината полукрилото да се откъсне, може да бъде в стиковъчните болтове. Те са особено критични крепежни компоненти, свързващи полукрилото със силовата структура на фюзелажа. В повечето модели летателни апарати това закрепване редовно се инспектира, а при нальот от определен брой часове, се подменя”, обясни специалист от военната авиация. По думите му въпреки, че обикновено въпросните болтове имат вид на конвенционални крепежни елементи, които могат да се намерят във всяка железария, при ползването им в авиацията, се залага да имат специфични изисквания. Това означава, че трябва да имат определена якост, усилия на опън, на огъване и т.н., които са одобрени единствено и само от производителя на летателния апарат. В авиацията се ползват специфични сплави и често на болт със съвсем конвенционален вид цената е десетки или стотици пъти по-висока от тази на обикновения. „Много е важно спазването на технологичната дисциплина при стиковането на летателния апарат и последващото инспектиране. Подобни крепежни елементи се обслужват с точно определено торкиране (б.р. натягане). Във военната авиация този процес се инспектира от няколко нива. Също се следят и техническите бюлетини на производителя. Друга специфика е така нар. „законтряне” или друг вид обездвижване на тези елементи и антикорозионната им защита. Дори правилно подбран болт по нужната спецификация, поставен и торкиран, съгласно техническите изисквания, ако не е правилно обездвижен, се превръща в предпоставка за произшествие”, твърди авиоспециалистът. Той уточнява, че всички тези неща са от компетентността на специално обучени техници и инженери. В леката авиация обаче не е ясно кой следи спазването на тези технически изисквания, какви са обратните връзки с производителя на машината и кой сертифицира техническата изправност на самолетите. Това, по думите му, са особено важни аспекти, когато летателният апарат е предвиден и за превозване на пътник или пътници. Леките летателни апарати имат минимални изисквания към качеството на пистите, от които излитат и кацат. Дори да са спазени всички технически изисквания по обслужването, то повишените нива на вибрации от терена, вследствие на неравности, могат да бъдат причина за дефектиране на възлови компоненти в конструкцията. Ето защо се следи качеството и сертификацията и на площадките за излитане и кацане. Проверка на Агенция Монитор в сайта на Главна дирекция „Гражданска въздухоплавателна администрация”, установи, че пистата на аероклуба в село Белозем липсва от картата на лицензираните летища и летателни площадки. Съсобственикът на клуба Нено Рангелов, който е бивш военен пилот, в неделния ден не отговаряше на позвънявания по телефона, за да обясни дали летателната площадка е имала нужните разрешителни и регистрации. Няколко часа след трагичния инцидент авторекламите от фейсбук страницата на аероклуба в село Белозем с обявени промоции за полети с катастрофиралата машина, бяха изтрити. Според хора, които са летели с лекия самолет, промоцията е включвала плащане на 120 лева за 20-минутен полет. Снимките на ваучерите за намаление и на доволните клиенти, сред които има дори и сватбени двойки, също бяха изтрити от Фейсбук. Междувременно разследването за авиокатастрофата в село Оризари бе поето от екип от Националната следствена служба. Разследването е под ръководството на окръжната прокуратура в Пловдив.", "date": "2019.04.21", "title": "Дефектни болтове откъснали крилото на самолета над стадиона в Оризари"}
{"url": "https://www.monitor.bg:443/bg/a/view/chicho-venci-formatyt-na-pyrva-liga-e-proval-163158", "text": "Президентът на „Славия“ Венци Стефанов се изказа изключително критично за представянето на част от футболистите си след допуснатия обрат с 3:2 от „Септември“. Босът вече изгони трима играчи от отбора. „Оставям настрана нечистите помисли за тото и други неща. Те са плод на фантазиите на болни хора, но „Славия“ 106 години е запазила чистотата на името си. Казах и след срещата, че съм готов всички футболисти да бъдат подложени на детектора на лъжата. Приемам своята вина, но от тук нататък всеки един, който не си дава сметка за какъв клуб играе ще го последва същата съдба. Ще разчитаме само на нашите футболисти“, коментира Стефанов пред blitz.bg. Той за пореден път посочи, че форматът не е удачен. „Виждате какво се получава - 5-6 отбора не играят за нищо. Първите четири от шестицата играят за нещо, а другите не играят за нищо. Провеждат се мачове по никое време - петък, понеделник... от 14 часа, от 20 часа. Не знам това как помага на футбола. Бяха измислени идиотски промени. Тази формула е провал. Трябва да мислим за футбола, и без това сме цъфнали и вързали. Правим си експерименти“, недоумява президентът на „белите“.", "date": "2019.04.21", "title": "Чичо Венци: Форматът на Първа лига е провал"}
{"url": "https://www.monitor.bg:443/bg/a/view/pochina-goljamata-ni-aktrisa-violeta-gindeva-163160", "text": "Напусна ни голямата българска актриса Виолета Гиндева. Тя издъхна на 72-годишна възраст след кратко боледуване, съобщиха от Народния театър \"Иван Вазов\". \"С огромна мъка ви съобщаваме, че днес след кратко боледуване ни напусна прекрасната актриса от трупата на Народния театър Виолета Гиндева... Нямаме думи, за да изразим обичта и преклонението си към нея, и тъгата от загубата... Светъл път! Обичаме те завинаги и благодарим!\", гласи заявлението.", "date": "2019.04.21", "title": "Почина голямата ни актриса Виолета Гиндева"}
{"url": "https://www.monitor.bg:443/bg/a/view/narkodilyri-se-opravdavat-che-polzvali-namerenata-pri-aresta-im-droga-za-lichna-upotreba-163140", "text": "Петимата варненски наркодилъри, срещу които прокуратурата повдигна обвинения за разпространение на наркотици казаха, че използвали намерената при ареста им дрога за лична употреба. Това стана ясно при гледането на мярката им за неотклонение във Варненския окръжен съд, като пръв тарторът им, 63-годишният Руси Динков-Полковника даде тон, като заяви, че част от откритото количество марихуана у него било за лична употреба. Той и 40-годишният му син Стоян имат висящи дела в Специализирания наказателен съд. Динков-младши, известен като Стамата изтъкна, че страда от сънна апнея, чувства се зле в ареста, а липсата на близък, който да се грижи за него, може да му коства живота. Той обясни, че не е притежател на открития в дома му крем, смесен с марихуана, който бил купен от билкар на пазара. 51-годишният Росен К. пък посочи в своя защита, че през 2001 г. претърпял катастрофа и използвал намерения у него наркотик, за да се справи с болките. Отделно се грижел за болните си родители. 34-годишният Константин К., който е многократно осъждан също се оказа много загрижен за двете си деца и болния си баща. Представителят на държавното обвинение, обаче посочи че семейното му положение не му е подействало възпиращо, за да извърши наркопрестъпление. И срещу 54-годишния Кирил Д. има висящо производство в Специализирания наказателен съд, стана ясно още при гледане на мерките на наркогрупата. Варнeнският окръжен съд определи постоянна мярка „задържане под стража“ зa петимата задържани при акцията срещу разпространението на наркотици в морската столица. Мотивът е, че всички са задържани с дрога, вече са осъждани за подобни престъпления, а срещу някои в момента има и висящи дела. При операцията бяха иззети над 350 грама марихуана, над 600 мл. течност, над 44 грама кремообразна маса с активното вещество тетрахидроканабинол и 3,27 грама амфетаминопроизводни. Част от течния наркотик е бил в спринцовки. Субстанцията е известна като масло от марихуана и е извлечена по непозната до този момент технология. При акцията е иззета и голяма сума пари. Според съда, престъплението им е тежко, като предвиденото наказание в НК е лишаване от свобода от 2 до 8 години и глоба от 5 хил. до 20 хил. лв.", "date": "2019.04.21", "title": "Наркодилъри се оправдават с дрога за лична употреба"}
{"url": "https://www.monitor.bg:443/bg/a/view/posadiha-pod-carevec-fidanka-ot-naj-staroto-dyrvo-v-bylgarija-163143", "text": "Фиданка от най-старото дърво в България, Гранитски дъб, бе засадена навръх Цветница в двора на средновековния храм „Св. Иван Рилски“, намиращ се в подножието на крепостите Царевец и Трапезица. Символичният акт е част от инициативата „Светият път“, свързана с 550-годишнината от пренасянето на мощите на св. Иван Рилски от Търново до Рилския манастир и предвиждаща организирането на национално поклонническо пътуване. Фиданката бе засадена от историците проф. Пламен Павлов и Евгени Коев, които са част от Инициативния комитет за похода „Светият път“ и от директора на Регионалния исторически музей Иван Църов. „С този символичен акт нека си спомним за хармонията между православната ни вяра, българската национална идея и красивата ни природа. Св. Иван Рилски е свързан по особен начин с дъба. Това дърво съчетава по един особен начин нашата вяра, любовта към ближния и към природата, или казано накратко – любовта към България“, обясни проф. Пламен Павлов. Евгени Коев припомни, че именно в храма „Св. Иван Рилски“ до последно са били мощите на големия наш небесен покровител, преди да бъдат отнесени към Рилския манастир. Иван Църов пое ангажимент Регионалният исторически музей да се грижи за фиданката. „Категорично подкрепяме всяко едно богоугодно дело. След 1393 година, когато Търново пада, съхраняваните около 70 мощи на светци са пренесени именно тук – в храма „Св. Иван Рислки“, каза Иван Църов. Той припомни, че средновековната църква е част от общ манастирски комплекс заедно със съседния храм „Св. св. Петър и Павел“. Фиданката е дарение от Народно читалище „Христо Ботев“, Кметство – с. Гранит и Сдружение „Магна Силва Булгарика“ на Инициативния комитет за националния поклоннически поход „Светият път“.    ", "date": "2019.04.21", "title": "Посадиха под Царевец фиданка  от най-старото дърво в България"}
{"url": "https://www.monitor.bg:443/bg/a/view/bunker-sreshtu-bombi-spasjava-park-163139", "text": "Бункерът срещу бомби в парка зад хотел „Санкт Петербург” в Пловдив е бил на 9-и пехотен полк. Подземното съоръжение не е било част от апорта на общински имоти по време на панаирната сделка през 2006г. Въпреки че в момента бомбоубежището е занемарено, продължава да е собственост или на община Пловдив, или на държавата. В това е категоричен председателят на Инициативния комитет (ИК) на протестиращите срещу застрояването на парка Асен Костов, който вчера е получил документи за подземното съоръжение от Държавния военноисторически архив във Велико Търново. „Упоритостта на Инициативния комитет стигна до първоизточника на собствеността на подземното съоръжение, а тя е 9-и пехотен полк. Оттам нататък има вече редица документи, които трябва да се проследят. Със сигурност твърдя, че бункерът не е бил част от апортираните общински имоти по време на сделката за панаира през 2006г. Не е било и продадено впоследствие. Така че продължава да бъде собственост или на държавата, или на община Пловдив”, каза за Агенция Монитор Асен Костов. Той уточни, че от МРРБ трябва да излязат със становище за собствеността на бункера, което трябва да бъде вписано и в Кадастралната карта. „Това е законно и правилно. Ще искам от Министерство на отбраната да излязат със становище, че този имот е бил техен. Това е очеизвадно и няма как да кажат на черното бяло. Първоначално ни казаха, че нямало никакви документи за бункера. Е, има документи”, казва още Костов. По думите му в наръча документи, получени от Държавния военноисторически архив, има и скица. От нея се вижда, че подземното съоръжение е било бомбоубежище, а над него е имало столова за войниците от 9-и пехотен полк. По този начин, чрез документи, се потвърждават думите на останалите живи свидетели от времето на Втората световна война. Сред тях е живеещият в квартала край 16-декаровия парк 98-годишен дядо Борис. Той е категоричен, че бункерът е строен по нареждане на премиера Богдан Филов в периода 1941-1943 година с цел защита на населението от бомбардировките по времето на Втората световна война. Паркът щеше да бъде застроен преди около месец, когато работници на строителна фирма изсякоха незаконно 64 дървета. Действията им обаче вдигнаха на протест целия квартал. Хората категорично се противопоставиха в парка, в който играят децата им, да се появи поредният жилищен мастодонт. Благодарение на живущите в района от община Пловдив съставиха три акта за отсечените дървета за общо 25 000 лева на фирмата собственик на терена. Междувременно стана ясно, че в рамките на 16-те декара има и стара обществена тоалетна, която е на община Пловдив. Според хората от ИК това прави местната власт съсобственик на терена, който частният инвеститор искаше да застрои. Миналата неделя по покана на протестиращите в Пловдив дойде и националният омбудсман Мая Манолова, която обеща екипът й да провери цялата документация и да сезира прокуратурата, ако бъдат открити закононарушения.  От ИК са се обърнали с гореща молба към министър-председателя Бойко Борисов за лична среща и съдействие, за да не се допусне в бъдеще застрояване на 16-декаровия парк.    Снимки: Инициативен комитет срещу застрояването на парка", "date": "2019.04.21", "title": "Бункер срещу бомби спасява парк "}
{"url": "https://www.monitor.bg:443/bg/a/view/bsp-otkriva-kampanijata-na-1-maj-gerb-chaka-veber-163147", "text": "БСП ще открие предизборната кампания за евровота, която официално стартира на 26 април с митинг в Деня на труда. Основното предизборно събитие на ГЕРБ пък ще се състои чак на 19 май в присъствието на досегашния шеф на групата на ЕНП в Европарламента Манфред Вебер, който ще бъде представен като основен кандидат за председател на ЕК в зала „Арена Армеец“ в София. Заради съвпадането на началото на агитацията на партиите с Разпети петък, от управляващата партия не планират събития покрай Великден. Структурите из страната са планирали за след празниците различни събития, с които обаче няма да се даде официално началото на кампанията. През уикенда пък, точно на Цветница, ГЕРБ в Бургас постави цветни и собственоръчно изработени хранилки за птици в паркове и други обособени зелени площи в града, а поводът бе Световният ден на земята. Техните колеги от Бобов дол от своя страна организираха цветна работилница. БСП на свой ред ще се впусне в надпреварата за ЕП с протест в центъра на София на 1 май. Левите ще организират митинг за социална справедливост, в който ще се включат симпатизанти от цялата страна докарани в столицата с над 200 автобуса, разкриха пред “Монитор” от партията. Оттам определиха митинга като “малката Бузлуджа”. Червеното недоволство ще започне от площад “Александър Невски” и най-вероятно ще стигне до прозорците на Министерския съвет. “Тепърва се уточнява маршрута. Чакаме и разрешение от Столичната община”, поясниха от партията. Засега музикална програма не се предвиждала, но със сигурност речи щели да изнесат соцлидерът Корнелия Нинова и водачът на червената листа Елена Йончева. В събота пък социалистите представиха официално кандидатите си за ЕП на открито в парка зад Музея на земята и хората, а за да забавляват червените активисти там, беше поканен и квартетът „Дестини“. Както е известно формациите от „Обединените патриоти“ ще се впуснат в битката за ЕП поотделно. Така ВМРО ще даде старт на кампанията точно на Великден, когато ще събере актива си на концерт в Южния парк, а на сцената ще излезе народният певец Илия Луков и ансамбъл „Мездра“, за да се хванат партийните симпатизанти на хоро. От НСФБ на Валери Симеонов пък са решили да бъдат малко по-скромни. Тяхното официално събитие ще се състои още на 24 април, когато бившият вицепремиер ще представи листата на формацията в столичен хотел на площад „Независимост“. В „Атака“ все още не са решили как и кога ще дадат старт на кампанията за евроизборите. ТВ кастинът им за листата продължи и в седмицата преди Великден. Подобно е положението и при ДПС. Движението все още не оповестило официално кандидатите си за евродепутати, листата с които трябва да бъде регистрирана най-късно във вторник. Въпреки че във „Воля“ все още не са обсъждали как точно да дадат старт на кампанията и това ще стане ясно в дните преди Великден, от няколко седмици вече се въртят предизборни имиджови клипове с лидера на партията Веселин Марешки.", "date": "2019.04.21", "title": "БСП открива кампанията на 1 май, ГЕРБ чака Вебер "}
{"url": "https://www.monitor.bg:443/bg/a/view/jordan-jovchev-pokaza-umenija-na-esktremen-fest-163144", "text": "Спортната легенда Йордан Йовчев се пусна в осмия екстремен фестивал по паркур и стрийт фитнес, който се проведе в София. Бившият гимнастик взе участие в инициативата „Спортувай в твоя град“, която събра любителите на нетрадиционни спортове пред Паметника на Съветската армия. На феста имаше и състезание по баскет 3х3, което събра част от най-добрите градски тимове. Близо до подлеза на метрото към Софийския университет пък бе ситуирана въздушната възглавница, която е чисто нова и със специален борд, предпазващ участниците от евентуални наранявания. За гостите имаше и изненада в лицето на асовете по юнисайкъл - велосипедите с едно колело. Всички гости и участници бяха приветствани и от новата млада звезда на българския спорт Александра Фейгин, която прави истински фурор в световното фигурно пързаляне тази зима и е новото лице на инициативата „София – европейска столица на спорта“.", "date": "2019.04.21", "title": "Йордан Йовчев показа умения на екстремен фест"}
{"url": "https://www.monitor.bg:443/bg/a/view/chetiri-srebyrni-medala-za-graciite-v-tashkent-163145", "text": "Българките Боряна Калейн и Невяна Владинова спечелиха общо четири сребърни медала на Световната купа по художествена гимнастика в узбекистанската столица Ташкент. Калейн се нареди втора в многобоя в събота, а вчера взе сребро на финалите на топка и лента. Владинова пък е втора на бухалки. Боряна Калейн получи за изпълнението си на топка оценка 20.400 точки, докато другата българка Невяна Владинова е пета на топка с 18.150 точки, след като завърши без уред. На обръч Владинова отново е пета с 19.300 точки, а Калейн се нареди на осмо място със 17.350 точки, след като допусна грешки, включително и уред извън терена. Със златото се окичи рускинята Александра Солдатова, която на обръч с 21.250 точки и на топка с 20.800 точки. На топка трета е Атастасия Гузенкова от Русия с 20.300 точки, която взе и сребро на обръч с 20.500 точки. Влада Николченко от Украйна пък завоюва бронзовото отличие на обръч с 19.900 точки. На финала на бухалки Невяна Владинова спечели сребърен медал, като получи за композицията си оценка от 20.250 точки. Боряна Калейн имаше изпуснат уред и се класира на седмо място с 18.700 точки. Победителка на бухалки пък стана рускинята Александра Солдатова с 21.100 точки. Трета се нареди Влада Николченко от Украйна с 20.000 точки. На лента Боряна Калейн имаше но получи оценка 18.850 точки и взе сребърното отличие. Невяна Владинова е пета на лента със 17.700 точки, а победителка стана рускинята Анастасия Гузенкова с 19.100 точки. Трета е Екатерина Веденеева (Словения) с 18.150 точки, а Александра Солдатова (Русия) допусна грешки и остана четвърта на лента с 18.000 точки. Следващата Световна купа е в Баку (Азербайджан) следващия уикенд. От българската федерация поздравиха момичетата за представянето. „Играхте с хъс и дадохте всичко от себе си на това състезание. Имаше грешки, но по-важното е, че след всяка от тях вие се вдигахте и играхте както трябва. Дали можеше по-добре? Можеше, разбира се! Но както силната игра, така и грешките са част от всяко състезание. Сега е време да се порадваме всички“, написаха от федерацията.", "date": "2019.04.21", "title": "Четири сребърни медала за грациите в Ташкент"}
{"url": "https://www.monitor.bg:443/bg/a/view/vensan-kasel-stana-tatko-163142", "text": "Френският актьор Венсан Касел и младата му съпруга Тина Кунаки посрещнаха на бял свят първия си общ наследник. Бебето е момиченце и е кръстено Амазони. Предполага се, че името е избрано поради любовта на двойката към Бразилия - страната, в която двойката прекарва голяма част от годината. Щастливият татко сподели новината за раждането на момиченцето с пост в социалните мрежи. Той публикува снимка на водопад в бразилската дъждовна гора в Инастаграм, под която написа Припомняме, че Касел и Кунаси се разходиха до олтара миналия август. Искрата между двамата пламна през 2016 г. Актьорът има един брак зад гърба си – с Моника Белучи, който продължи от 1993 до 2013 г. Плод на любовта им са две дъщери – Дева и Леони.", "date": "2019.04.21", "title": "Венсан Касел стана татко"}
{"url": "https://www.monitor.bg:443/bg/a/view/parlamentyt-2-dni-bez-sajt-zaradi-novata-plenarna-zala-163151", "text": "Парламентът остана без сайт в продължение на почти два дни. Причината са техническо-монтажни дейности, свързани с изграждането на новата пленарна зала за депутатите в сградата на бившия Партиен дом. Те наложили изключването на електрозахранването през уикенда, съобщиха от Народното събрание. Вследствие на това пък били изключени и всички информационни и комуникационни системи на парламента.  Захранването и нормалното функциониране на компютърната техника явно са били възстановени в ранните следобедни часове в неделя, тъй като интернет страницата на най-висшата държавна институция у нас заработи отново.", "date": "2019.04.21", "title": "Парламентът 2 дни без сайт заради новата пленарна зала"}
{"url": "https://www.monitor.bg:443/bg/a/view/bratyt-na-vlado-karamazov-vliza-v-master-chef-163148", "text": "По-големият брат на актьора Владимир Карамазов – Иван Александров, който от години живее и работи във Великобритания, ще влезе в предаването MasterChef. В рамките на епизода в понеделник вечер лондонският бутиков сладкар, който изработи тортата за медийното събитие на сватбато на принц Хари и Меган Маркъл, ще направи пред участниците в шоуто типични английски кексчета с български привкус. На пръв поглед лесната задача крие много подводни камъни, заради множеството компоненти и деликатните продукти, а пипкавите детайли допълнително ще изнервят гладиаторите. Те ще използват „авторски“ техники, ще разчитат на опита си или на бързината. Шеф-готвачите Андре Токев, Петър Михалчев и Силвена Роу пък ще предизвикат ентусиастите с ястие, което датира от древни времена и намира своите интерпретации в различните кухни по света. За някои от тях продуктите ще бъдат напълно непознати и те ще трябва да проявят съобразителност и интуиция за третирането им. Други ще си припомнят истории от детството и ще се опитат да претворят вкусовете от спомените си.", "date": "2019.04.21", "title": "Братът на Владо Карамазов влиза в MasterChef "}
{"url": "https://www.monitor.bg:443/bg/a/view/ronaldo-ostavam-v-uventus-na-1000-procenta-163149", "text": "Звездата на „Ювентус“ Кристиано Роналдо окончателно сложи край на слуховете за неговото бъдеще в клуба. В последните дни на Апенините се заговори, че португалецът е крайно разочарован от отпадането на 1/4-финала в Шампионската лига от „Аякс“ и няма да изпълни договора си с торинци. Той обаче заяви след мача с „Фиорентина“ (2:1), който гарантира спечелването на шампионската титла от “бианконерите”, че няма намерение да си ходи. “Оставам в „Ювентус“ на 1000 процента, сподели Роналдо. - Смятам, че това бе много добър първи сезон и се адаптирах добре в клуба. Спечелихме Скудетото и Суперкупата на Италия, което не е лесно. След като спечелих титлите в Англия и Испания, сега мога да се похваля, че съм триумфирал и в Италия. Това бе важно за мен и съм щастлив. Няма как винаги да побеждаваш. Смятахме, че можем да постигнем повече, но само един отбор може да спечели Шампионската лига. Догодина отваряме нова страница в турнира. Феновете го искат и ние също. Това е важен трофей за нас, но там никога не е лесно. Имаме добър отбор и смятам, че сезонът е позитивен”, каза още Кристиано. Със спечелването на титлата Роналдо стана първият футболист в историята, който е ставал шампион на английския, испанския и италианския елит. Рекорд имаше и за треньора Масимилиано Алегри, който стана първият италианец с пет поредни титли в Калчото. “Ювентус” обаче имаше най-тъжното шампионско празненство, написа \"Ил Джорнале\". Миланският вестник отбелязва, че тифозите на “Старата госпожа” нямат голямо желание да празнуват поредната титла на отбора, заради което по улиците на Торино не са се събрали много ликуващи. Причина за това е скорошното отпадане от Шампионската лига. За почитателите на “Юве” нямало нищо по-важно от спечелването на най-престижния европейски клубен трофей, който им се изплъзва от далечната 1996 година насам.", "date": "2019.04.21", "title": "Роналдо: Оставам в „Ювентус“ на 1000 процента"}
{"url": "https://www.monitor.bg:443/bg/a/view/aprilskata-epopeja-ojivja-v-dobrich-163138", "text": "Военноисторическата възстановка „Българският Великден 1876” върна стотици жители и гости на Добрич към героични моменти от Априлското въстание, с участници на реконструктори от цялата страна и от чужбина. Домакините от РК „46-ти пехотен Добрички полк” показаха за пръв път изработеното от тях пълно копие на черешовия топ, което бе използвано при пресъздаването на бойните действия. Реконструкторите представиха Априлската епопея с автентични оръжия от епохата, облекла, униформи и снаряжение, изработени в пълно съответствие с оригиналите. Камбанен звън оповести началото на драматичните събития през април 1876 година. В Етнографския комплекс „Стария Добрич“ оживя Панагюрище, часове след първата пушка в Копривщица. Пристигна писмо от Тодор Каблешков. „Сега, когато ви пиша това писмо, знамето се развява пред конака, пушките гърмят, придружени от ека на черковните камбани, и юнаците се целуват един други по улиците! Ако вие, братя, сте биле истински патриоти и апостоли на свободата, то последвайте нашия пример и в Панагюрище\", прозвучаха редове от Кървавото писмо на Тодор Каблешков. „На оръжие, братя“ викнаха въстаниците и се втурнаха към врага. Появи се друга ключова фигура от Априлската епопея – Райна Попгеоргиева на кон и със знамето, ушито от нея, на което пише „Свобода или смърт“. Колоната водеше Георги Бенковски, следван от Хвърковатата си чета. Революционното знаме бе осветено, всеки въстаник го целуна и Хвърковатата чета потегли за битка с османската пехота. Реконструкторите, с помощта на самодейци от читалища в Добрич, показаха драматичното клане в църквата в Батак и героичната защита на Перущица. Изключително вълнуващ бе моментът, в който Кочо избива семейството си, след това сам забива ножа в тялото си. Провеждането на военноисторическата възстановка стана възможно благодарение на  подкрепата, оказана от родолюбивото добруджанско семейство Диана и Владимир Боневи от с. Белгун. Председателят на РК „46-ти пехотен Добрички полк”, д-р Добрин Добрев, подари на г-н Бонев сабя от Априлската епопея. Община Добрич също подпомага провеждането на възстановката със средства от Програмата за развитие на туризма.", "date": "2019.04.21", "title": "Априлската епопея оживя в Добрич"}
{"url": "https://www.monitor.bg:443/bg/a/view/hramove-v-plamyci-163135", "text": "Храмовете по целия свят са притегателна сила за милиони хора. Те пламенно разглеждат олтарите и разказват за красотата им, докато човешкото нехайство не превърне метафората в истина, а историята в пепел. Осем века се извисява гордо в сърцето на Париж, като постройката преживя дори сблъсъците през Френската революция. В понеделник, първият ден от Страстната седмица за католиците, пламъци превзеха Парижката Света Богородица. Християнският свят избухна в сълзи, Гърбушко осиротя, а мнозина туристи пропуснаха шанса да я видят в пълния й блясък. Ето и историята накратко. Построена е в периода 1163-1345 г. и една от първите катедрали в готически стил в центъра на френската столица. През втората половина на 16 век там се състояла сватбата на Маргьорит дьо Валоа и Анри Наварски. През XIX век между стените й Наполеон е коронован за император, а през 1970 г. е извършено опелото на генерал Шарл дьо Гол. Катедралата е известна още с органа си и със съвършената акустика. Там всяка неделя в 17,30 ч. се провеждат безплатни концерти, като Нотр Дам побира 9000 души. Парижката Света Богородица привлича около 13 милиона посетители годишно. Катедралата разполага с три портала. Първият е на Света Ана, средният изобразява Страшния съд, а третият е на Дева Мария. Двата крайни портала са напълно еднакви. Легендата разказва, че майсторът не успял да направи средния, тъй като продал душата си на дявола, затова той бил направен от негов колега. Затова средният се различавал от останалите. След дълъг брачен период пък Луи XIII дава обет, че ако има син, ще реконструира катедралата. Когато през 1638 г. му се ражда момче, той започва изпълнението на обета си. Това отнема 60 години. От този обет са креслата в хора на катедралата, покрити с дърворезби, изобразяващи сцени от живота на Света Богородица. Хълмът Ил дьо ла Сите, върху който е разположена Нотр Дам, някога е бил галско-римски град с името Лутеция. Смята се, че катедралата е построена върху останките на езически храм от това време, тъй като при разкопки през 1710 г. са открити останки от олтар със скулптури, посветени на римския бог Юпитер. Виновник за популяризирането на храма е и френският писател Виктор Юго. Романът му „Парижката Света Богородица“ е публикуван през 1831 г., а сюжетът се развива по времето на Луи XI през Средновековието. В историята за гърбушкото Квазимодо и красивата циганка Есмералда се споменава и за пожар, какъвто до този момент не беше обгръщал Нотр Дам. Припомняме, че на 15 април над 500 огнеборци се изправиха срещу пламъците, а един човек е тежко ранен. Шефът на пожарната в Париж Жан-Клод Гале обяви, че храмът е запазен в своята цялост и пожарникарите ще се борят за опазване на произведенията на изкуството. Огънят е тръгнал от скелето, монтирано около покрива на катедралата, където са се извършвали работи по реконструкцията. Част от огнеборците са били на лодки по Сена и са използвали вода от реката за гасенето на огъня. Веднага бе организиран фонд за възстановяването на катедралата. По време на пожара хиляди французи коленичат около сградата, за да се молят за спасението на катедралата. Свидетели разказват, че пели църковни песнопения. Влиятелни семейства отпускат милиони за възстановяването на храма. Така например милиардерът Франсоа Анри Пино, който е съпруг на актрисата Салма Хайек, дари 100 милиона евро за възстановяването на щетите по катедралата.Краля на валса Андре Рийо и екипът му пък са решили да дарят 700 тона стомана, използвани за изграждането на замъка Шьонбрун, за реставрирането на Парижката Света Богородица. В същата вечер също избухна в пламъци. Огънят беше изгасен веднага, като не е ясно кой е виновникът. Пораженията са нищожни. Джамията „Ал Акса“ е третият по святост храм за мюсюлманите след Мека и Медина. Според вярванията от там пророкът Мохамед се е възнесъл. В Корана се говори за „нощното пътуване и възнесението“, а по-късно се ражда ислямската легенда за пренасянето на Мохамед от Забранената джамия в Мека до джамията в Ерусалим, като бил пренесен от крилатото ездитно животно Бурак. Само преди месец в Париж, която дава терен за снимки на филма \"Шифърът на Леонардо\" по едноименния роман на Дан Браун, също избухна в пламъци. Те са тръгнали по масивните врати на църквата и са обхванали разположените над тях стъклописи и близко стълбище. Пожарът обаче бързо е бил овладян и няма пострадали. Църквата \"Сен Сюлпис\" е построена през XVII век върху основи, датиращи от Средновековието. Тя е смятана за втората по големина катедрала в Париж след Нотр Дам. В България за съжаление също имаме културни паметници, погълнати от безпощаден огън. Най-пресният пример за това са емблематичните Царски конюшни, разположени на ъгъла на булевардите „Княз Александър Дондуков\" и „Васил Левски\". Те бяха обхванати от пламъци в разгара на миналото лято, а мнозина заподозряха умишлен палеж предвид дъждовното време тогава. Но да върнем лентата назад, за да проследим в исторически аспект културната стойност на Царските конюшни. Създадена още по времето на княз Александър Батенберг, службата в Царските конюшни е била отговорна – съвсем логично – за конете на царския дворец. В сградите се помещавали и сервизни работилници, в които се поправяли превозните средства. Там се съхранявали и седлата и украсата за гривите на чифтокопитните, които се използвали по празниците. По-късно, тъй като княз Фердинанд не обичал ездата и предпочитал да се придвижва с каляски и коли, към Царските конюшни се създава и автомобилна служба. Тази страст била споделена и от неговите синове, които впоследствие увеличили числото на колите в гаража. До настъпването на комунизма В него са били изложени колите на царското семейство от Освобождението до 1944 г. Златна каляска от 18-и век в стил Луи ХVІ, файтонът на княз Александър Батенберг, каляска „Виктория\" на Фердинанд с държавния герб, втора каляска „Виктория\", която е специално за сватбата на цар Борис III и Йоана и много други експонати са се помещавали именно тук. Любопитен факт е, че до 1986 г. Царските конюшни се водят за паметник на културата. Липсата на такъв статут бе изведен като един от основните проблеми след злополучния пожар миналата година. Това доведе и до настояване от страна както на Столичната община, така и на премиера сградите да бъдат обявени възможно най-бързо за културна ценност от национално значение. В началото на 2019 г. пък започна поставянето на временния покрив – стоманена конструкция, за която общината заплати 130 хил. лв. Тук инцидентът ни връща до далечната 1925 г., когато в нощта между 2 и 3 август дървената конструкция, дело на възрожденския архитект и строител Никола Фичев, по-известен като Кольо Фичето, е разрушена вследствие на разярил се огън. Причината, смята се и тук, е умишлен палеж, като извършителите са неизвестни и до днес. Според различни версии относно мотивите се смята, че виновниците са или местните, които се опасявали все повече за безопасността на конструкцията предвид лошото й състояние, или политически активисти. Малко известен факт е, че изграждането на покрити мостове в Ловеч се появява като обичай близо 50 години преди Кольо Фичето да издигне своя. Смята се, че традицията е породена от уникалния градоустройствен план на града, чиято главна търговска улица се пресича от река Осъм. Покритият мост на Фичев се появява на картата на Ловеч през 1874 г., като средствата за това той взима от конака и чрез помощта на местните. Тази конструкция почивала на 5 каменни колони с няколко кухини, чиято цел била олекотяване на водния натиск при наводнения. Самият мост бил изцяло дървен, като долната му част била от дъбов материал, а горната – от букова дървесина, като покривът бил обкован с ламарина. Само няколко месеца след като местните губят в пламъци своя архитектурен паметник, Министерството на обществените сгради, пътищата и благоустройството обявява “конкурс за постройка на пътен мост с дюкени над река Осъм в град Ловеч”, а стойността на проекта възлиза на 5 милиона лева. Новият покрит мост е дело на архитекта Стефан Олеков. Подпалването на прочутия мост на Кольо Фичето всъщност се случва само няколко месеца след като е взривен покривът на храма „Света Неделя“. Атентатът е смятан за най-големия терористичен акт в историята ни. Годината отново е 1925-а, а датата – 16 април, или Велики четвъртък. Атентатът е организиран от крайнолевите дейци на Военната организация на БКП, докато в това време в нея се провежда церемонията по погребението на генерал Константин Георгиев, убит на 14 април същата година от други дейци на комунистите. При взрива загиват 134 души, а ранените са около 500, като част от тях умират по-късно от раните си. През 19-и век и първите десетилетия на 20-и храмът се нарича и „Свети Крал“, тъй като в него се съхранявали мощите на сръбския крал Стефан Урош II (1282 – 1321). Предполага се, че първоначалната църква е била построена през 10-и в. Десет столетия по-късно, след вече една реконструкция, покрай големите градоустройствени промени в центъра на столицата се взима решението да бъде укрепен околният терен и да се придаде по-представителен външен вид на храма. Проектирането е възложено през 1898 г. на архитект Никола Лазаров. След терористичния акт следват нови строителни дейности по храма, като църковното настоятелство възлага това на архитектите Иван Васильов и Димитър Цолов. Храмът е тържествено осветен на 7 април 1933 г.", "date": "2019.04.21", "title": "Храмове в пламъци "}
{"url": "https://www.monitor.bg:443/bg/a/view/v-blagoevgrad-osnovaha-nova-partija-progres-163131", "text": "Вчера в Благоевград беше учредена нова партия, която е назована „Прогрес“.  Основатели  на партията са граждани от града и региона с амбиция партията да прерасне в национална с принципи, залегнали в учредителна декларация.  Предимно млади специалисти от различни области се събраха в залата при учредяването на партията.. Лидер е Емил Грозданов-един от завърналите се в България млади хора с бизнес в областта на управление на етажни собствености, както и адвокат Атанас Малешевси, инж.Иван Ковачев- IT специалист, д-р Иванов - анестезиолог, педагогът Георги Вантов, счетоводителят Петя Тодорова и др. В първата  декларация  на политическа партия „Прогрес“ се казва: „Ние, учредителите на Политическа партия “Прогрес“, свободни и независими български граждани, спазвайки Конституцията на Република България и Закона за политическите партии, като инициативен комитет, приемаме настоящата учредителна декларация, с която заявяваме, че ще обединим всички свои сили да работим за една нова България, подчинена на върховенството на Закона, гарантираща личната свобода и достойнство на всеки свой гражданин, уважаваща вековните си традиции и вярваща в своето ясно бъдещето. Ние ще работим за подобряване благосъстоянието на населението чрез осигуряване на условия за развитие на всички сфери на икономиката: селско стопанство, индустрии, културен и здравен туризъм, качествено образование и достъпно здравеопазване. Ще бъдем непримирими в борбата за изкореняването на корупцията във  всички нейни форми и прилагането на закона на всички нива. Политическа партия „Прогрес“ е общност на всички български граждани, независимо от техния пол, етническа и религиозна принадлежност.“ В учредителната  декларация се упоменава още, че основните цели на Политическа партия „Прогрес“ са: Равенство пред Закона на всички български граждани, изчистване на  корупцията и всички корупционни практики във всяка сфера в българското общество, качествено образование, достъпно и качествено здравеопазване, ускоряване на икономическия  растеж на страната чрез стимулиране на малкия и среден бизнес, повишаване на доходите и пенсиите и справяне с бедността в общ план; Набляга се и на независима съдебна власт; външна политика, насочена към защита на интересите на страната чрез отстояване на равнопоставени отношения  на сътрудничество, спазване на общоевропейските законови норми и запазване на българската идентичност в глобализиращия се свят; равнопоставеност за икономическо развитието  на всички райони в страната, което е съобразено с техните географски, икономически, природните и социални характеристики и потребности, възстановяване на българското село и неговата ключова позиция в българската икономика, бит и култура.", "date": "2019.04.21", "title": "В Благоевград основаха нова партия „Прогрес“"}
{"url": "https://www.monitor.bg:443/bg/a/view/zapochva-deloto-za-ubijstvoto-na-viktorija-marinova-163124", "text": "В Окръжния съд в Русе утре сутринта започва делото за зверското убийство на Виктория Маринова, която бе открита мъртва на 6 октомври м.г. На подсъдимата скамейка ще застане единственият обвинен в престъплението – 21-годишният Северин Красимиров. Той ще отговаря за извършено блудство, изнасилване и убийство на младата жена. Ще бъде доведен от затвора в Белене, където прекара последните два-три месеца. Първото заседание ще започне в 10,00 часа и ще е разпоредително. Северин ще застане пред разширен петчленен състав с председател съдия Юлиян Стаменов – дългогодишен опитен юрист, известен и със строгите си изисквания към реда в съдебната зала. Обвиняемият има служебен защитник – младият адвокат Иван Дойнов, завършил с отличие Юридическия факултет на Русенския университет през 2015 г. В списъка на дежурните адвокати за първата десетдневка на октомври м.г., когато стана убийството, той бе пети и предпоследен по ред. Четиримата адвокати преди него отказаха да поемат защитата на Северин. Прокуратурата ще бъде представлявана от окръжния прокурор на Русе Георги Георгиев и прокурор Кремена Колицова, които работиха по разследването в продължение на шест месеца. Вече стана ясно, че адвокатът на Северин е внесъл искане в съда за гледане на делото по процедурата на съкратеното съдебно следствие по чл. 371, т. 2 от НПК – тоест обвиняемият признава фактите, изложени в обстоятелствената част на обвинителния акт, и се съгласява да не се събират доказателства за тях, като по този начин се възползва от правото да намали наказанието си с една трета. В първото заседание съдът ще изслуша страните по делото. То може да се гледа по реда на съкратеното съдебно следствие, ако са изпълнени изискванията, а това ще прецени съдията. На разпоредителното заседание ще стане ясно и дали исковите претенции, каквито е сигурно, че ще имат близките на Виктория, ще се гледат в рамките на това наказателно производство. Ако съдебният състав приеме делото да се гледа по съкратената процедура и определи като най-подходящо наказание доживотен затвор без право на замяна, няма да може да го наложи, а ще го замени с лишаване от свобода – най-малко 20 години и най-много 30 години. Така Северин ще излезе от затвора в една хубава и все още активна възраст.", "date": "2019.04.21", "title": "Започва делото за убийството  на Виктория Маринова"}
{"url": "https://www.monitor.bg:443/bg/a/view/vyv-vtornik-trygva-dostrojavaneto-na-am-hemus-mejdu-boaza-i-pytja-ruse-veliko-tyrnovo-163133", "text": "Във вторник започва поетапното строителство на автомагистрала „Хемус“ в участъка между Боаза и връзката с път I-5 Русе - Велико Търново. Проектът ще се изпълнява изцяло със средства от републиканския бюджет от държавното дружество „Автомагистрали“ ЕАД, съобщиха от пътната агенция. Преди символичния старт на новото трасе, ще бъде проверен напредъкът при изграждането на отсечката между Ябланица и Боаза на АМ „Хемус“, която е близо 10 км. Строителството й започна в края на март м. г. и се финансира също с национални средства. Работата по нея напредва и е напълно реалистично да е готова през есента, около половин година по-рано от предвиденото. По договор отсечката трябва да е завършена през март 2020 г. За изграждането на 134,14 км от АМ „Хемус“ в участъка от пътен възел „Боаза“ до пресичането с път I-5 Русе - Велико Търново без ДДС. Трасето, което ще се изгражда от „Автомагистрали“ ЕАД, е разделено на 6 участъка. Участък 1 е с дължина 15,26 км. Започва от Боаза и ще е до пресичането с път ІІІ-307 Луковит - Угърчин (км 87+800 до км 103+060), включително пътен възел „Дерманци“. Връзката със съществуващата републиканска мрежа ще се осъществява чрез два пътни възела - п. в. „Боаза“ при 88-ми км и п. в. „Дерманци“ при 98-ми км. Участък 2 е 19,2 км. Той е от края на пътен възел „Дерманци“ – при пресичане с път ІІІ-307 Луковит - Угърчин, до връзката с път ІІІ-3005 Радювене - Катунец, включително пътен възел „Каленик“ (от км 103+060 до км 122+260). Участък 3 е 17,08 км. Той ще започва от края на пътен възел „Каленик“ при пресичането с път ІІІ-3005 Радовене - Катунец до връзката с път ІІ-35 Плевен - Ловеч, включително и п. в. „Плевен“ (от км 122+260 до км 139+340). Участък 4 е 26,8 км. Той е от края на п. в. „Плевен“ при пресичане с път II-35 Плевен - Ловеч до път III-301 Летница - Ловеч, включително пътен възел „Летница“ (от км 139+340 до км 166+144.09). Участък 5 е 23,2 км. Той е от края на пътен възел „Летница“ при пресичането с път III-301 до път III-303 Бутово - Павликени, включително и пътния възел (от км 166+144,09 до км 189+344). Участък 6 е 32,6 км. Започва от края на пътния възел на път III-303 Павликени - Левски до път I-5 Русе - Велико Търново, включително и пътния възел (от км 189+344 до км 222+000). Целта е цялостното изграждане на АМ „Хемус“ в участъка от Боаза до пресичането с път I-5 Русе - Велико Търново да приключи до 2023 г.", "date": "2019.04.21", "title": "Във вторник тръгва дострояването на АМ „Хемус“ между Боаза и пътя Русе - Велико Търново"}
{"url": "https://www.monitor.bg:443/bg/a/view/utre-puskat-remontiranite-na-14-km-ot-pyt-ii-29-dobrich-kardam-163132", "text": "Утре ще бъде открит рехабилитираният 14-километров участък от път II-29 Добрич - Кардам. Проектът се финансира от Оперативна програма „Региони в растеж“ 2014-2020 г. чрез Европейския фонд за регионално развитие и националния бюджет, съобщиха от АПИ. Основно ремонтираната отсечката е между разклона за с. Стефаново и кръговото кръстовище на Околовръстния път на Добрич и пътя за село Паскалево. Второкласният път е най-кратката връзка между Румъния с курортите по българското Черноморие и свързва Добрич и Варна. Строително-монтажните работи на участъка Добрич - Кардам, включен в лот 5 от ОПРР, са изпълнени от „Инжстройинженеринг“ ЕООД. Стойността на договора е 13 813 919,64 лв. с ДДС. Строителният надзор е осъществен от „Трафик холдинг“ ЕООД. Техният договор е за 382 200 лв. с ДДС. Авторският надзор е на „Трансконсулт-22“ ООД. Договорът им е за 5 621,94 лв. с ДДС.", "date": "2019.04.21", "title": "Утре пускат ремонтираните на 14 км от път II-29 Добрич - Кардам"}
{"url": "https://www.monitor.bg:443/bg/a/view/slavka-kalcheva-na-pyrvo-mjasto-e-semejstvoto-a-ne-karierata-163134", "text": "Певицата Славка Калчева държи най-много на своето семейство. За нея то е по-важно от кариерата и славата. Това заяви самата тя пред Нова тв на връх Цветница. „Празниците ни зареждат с положителна енергия. Именно такива са Цветница, Великден, Коледа. Аз съм вярващ човек. Всеки ден благодаря на Бог за това, което имам. да се съберем със семейството”, заяви фолклорната певица. Преди дни Калчева издаде, че в следващия си проект ще съчетае мотива за сватбата и рока Изпълнителката на „Бяла роза“ все още не казва какво ще е заплавието на песента й, но разкрива, че ще е в размер 9/8. Музиката към творбата е готова от вече няколко години. Тя сподели, че се чувства горда от факта, че нейното творчество съпътства неизменно почти всяка българска сватба. „Щастлива съм, че моите песни правят този момент още по-истински и по-български“, допълни тя.", "date": "2019.04.21", "title": "Славка Калчева: На първо място е семейството, а не кариерата"}
{"url": "https://www.monitor.bg:443/bg/a/view/glasyt-na-vss-panov-napada-prjako-glavnija-prokuror-163129", "text": "Действията и реториката на председателя на ВКС Лозан Панов са насочени конкретно срещу главния прокурор Сотир Цацаров, каза пред БНР Боян Магдалинчев, представляващ Висшия съдебен съвет (ВСС). В предаването „Неделя 150“ на програма „Хоризонт“ той коментира така казаното от Панов, че „върховенството на закона и разделението на властите у нас са силно компрометирани, а ключови държавни институции са завладени от частни интереси“. \"Самият председател на ВКС е зависим от други среди\", каза Магдалинчев и допълни: „Аз искрено се надявам г-н Панов това да го каже пред Висшия съдебен съвет, независимо дали в съдийската му колегия, или пленума. Защото той за втори път излиза с такива силни думи, а какви са зависимостите нека да ги каже пред нас, защото в съвета и в публикации пред медиите се говори, че той има други зависимости“. По думите му твърдения за такива зависимости излизат в различни печатни издания. „Нека да го каже пред нас с имена и конкретни факти и обстоятелства“, каза той. „Тук по-скоро битката е друга. Изтича мандатът на главния прокурор. Дали г-н Панов иска някой друг да заеме тези позиции и кой конкретно“, каза Магдалинчев. Ако г-н Панов има свой фаворит „нека да го каже, защото поведението му е странно, то е насочено срещу главния прокурор, определено“, посочи още той. Запитан дали според него всичко е наред в съдебната система и в правилата, по които се води борбата срещу престъпността и корупцията по високите етажи, Магдалинчев каза: „В последните две години е много сериозно активирано, от страна на прокуратурата по отношение на голямата престъпност, поне това, което се образува като производство и Карнобат, и Арабаджиеви… Искрено се надявам да вървят нещата в тази посока. Има сериозно засягане на икономически интереси“. Той не прави връзка (в конкретния случай – бел. ред..) между засягането на икономическите интереси и реториката на Лозан Панов, но „засегнати са и лобита, които стоят зад г-н Панов“. Магдалинчев коментира изказването на президента, че „Апартаментгейт“ е вододел дали ще останем общество, тънещо в корупция и безпътица, или ще поемем по пътя на правовата държава“. „Апартаментгейт“ като че ли е малко по-странична тема. В условията на пазарната икономика и на пазарните механизми, въпросът за придобиването на собствеността, в това число жилище, е въпрос на конкретно договаряне между продавач и купувач“. „Проблемът е в две посоки първо, ако има някаква зависимост на лицето, заемащо публична длъжност от това договаряне и вторият момент – произходът на средствата“ , каза Магдалинчев. Според него в случая с апартамента на Лозан Панов това е „сделка, която съпругата му е направила още преди сключването на брак, но нормално е, доколкото в момента той е председател на ВКС, той да отговори по някакъв начин за какво става въпрос и каква е позицията“. Би следвало поне този път той да проговори и нещо да каже, посочи още Магдалинчев. „Г-н Панов, председателят на ВКС и главният прокурор са магистрати, за разлика от членовете ва Висшия съдебен съвет, които в момента не са магистрати. По отношение на всички магистрати в Закона за съдебната власт има разработени правила за дисциплинарна отговорност. По отношение на тримата големи в Закона за съдебната власт няма разписани правила. Щом са магистрати, както са всички останали, би следвало да се разработят правила и за тях“, каза той, коментирайки идеята на правосъдния министър Данаил Кирилов за промяна на правилата на тримата големи в съдебната власт.", "date": "2019.04.21", "title": "Гласът на ВСС: Панов напада пряко главния прокурор"}
{"url": "https://www.monitor.bg:443/bg/a/view/bankite-osnoven-klient-na-kolektorskite-firmi-163136", "text": "Банките се превърнаха в основния партньор и клиент на колекторските фирми - над два пъти са нараснали изкупените кредити през миналата година и са достигнали близо 2 млрд. лева, сочат данни на Асоциацията за защита на потребителите, цитирани от БТА. Тревожни са данните за средния размер на дълга, който през 2018 г. се доближава до средната брутна работна заплата и достига 1161 лв. на потребител, в сравнение със 775 лв. за 2017 г. Обемът на вземанията е значително по-голям, защото вече не става въпрос за бързи кредити от 1000 лв. до 5000 лв., а за потребителски и ипотечни заеми от банките, които формират 51 на сто от изкупените от колекторите кредити за последната година. При все по-засилващите се очаквания за охлаждане на световната икономика, а в по-лош сценарий нова финансова криза, България също ще бъде засегната. Това означава, че ще се влоши способността на хората да обслужват кредитите си, което ще доведе до нарастване на лошите заеми. Още повече, че от БНБ вече предупредиха за такъв риск, пишат от организацията. Анализите на Асоциацията за защита на потребителите сочат, че и 2019 г. ще бъде рекордна за колекторските фирми, които ще изкупят кредити за над 2.5 млрд. лева. Апелираме към законодателната власт да регламентира работата на тези компании, които продължават да функционират в условия на пълна непрозрачност най-вече по отношение на правата на длъжниците. Все още не знаем по какви формули изчисляват вземанията, за които претендират, нито пък има яснота как процедират в случаите на обезпечени дългове, подчертават от асоциацията.", "date": "2019.04.21", "title": "Банките - основен клиент на колекторските фирми"}
{"url": "https://www.monitor.bg:443/bg/a/view/eminem-e-trezven-ot-11-godini-163137", "text": "Рапърът Еминем не е близвал алкохол и употребявал наркотици повече от десетилетие. Американската звезда се похвали с постижението си в социалните мрежи. написа той в Инстаграм и публикува снимка на своята значка за трезвеност. Изпълнителят на Venom неведнъж е говорил открито за битката си с различни пристрастявания. Той споделя, че трите му деца - Алана, Хейли и Уитни, са причината да се вземе в ръце, защото иска да ги види как растат. През декември 2007 година Еминем предозира с метадон и се озова в болница. Месец по-късно той отново колабирал и осъзнал, че ще умре, ако не се откаже от вредните си навици.", "date": "2019.04.21", "title": "Еминем е трезвен от 11 години"}
{"url": "https://www.monitor.bg:443/bg/a/view/namaljavat-narushenijata-na-korabite-po-dunav-163121", "text": "Отчитаме намаление на нарушенията на корабите, които се движат в българския участък на Дунав, съобщи директорът на „Речен надзор – Русе“ към Изпълнителната агенция „Морска администрация“ кап. Иван Жеков. За миналата година инспекторите, които са извършили проверки на пристанищата от Сомовит до Силистра, са съставили общо 18 акта при почти двойно повече в предишни години. Груби нарушения като сблъскване на плавателни съдове, затваряне на фарватера (плавателния път), предизвикване на пожари или потъване не са регистрирани. Санкциите са наложени основно заради нередовна документация или недостатъчен брой спасителни жилетки. Един екипаж е санкциониран за замърсяване на реката в района на Русе с трюмни води. Само на един моряк от български кораб е съставен акт за употреба на алкохол. Дрегерът е отчел над 0,8 промила - граничната стойност при речното корабоплаване, при превишаването на която се налага наказание. В случая санкцията е била 200 лева и шест месеца лишаване от право за заемане на същата длъжност. През минали години нарушенията, свързани с употребата на алкохол, бяха по-чести, коментира кап. Жеков. Той припомни случай с украински товарен кораб, който се блъснал в понтон на пристанище Русе. При проверка с дрегер се оказало, че четирима души от екипажа, в т.ч. и капитанът, са с над 2 промила алкохол в издишания въздух. Капитаните са спазвали препоръчаните дълбочини на газене в критичните участъци. Засяданията през м.г. са били общо 58, почти колкото са били и през 2017-а, но те не са предизвикали затваряне или затрудняване на корабоплаването. Според кап. Жеков намаляването на нарушенията се дължи на по-сериозния контрол по целия Дунав, което дисциплинирало екипажите. От друга страна, Агенцията за проучване и поддържане на река Дунав разполага с нова и модерна техника, която определя точно най-благоприятните дълбочини на фарватера, а това предотвратява инцидентите в праговете, допълни той. От началото на тази година са съставени два акта на капитани на кораби за незначителни нарушения. Предстоят съвместни проверки с Инспекцията по труда за редовността на трудовите договори на екипажите.", "date": "2019.04.21", "title": "Намаляват нарушенията на  корабите по Дунав"}
{"url": "https://www.monitor.bg:443/bg/a/view/atanas-bojilov-specheli-svetovnata-titla-na-wako-pro-163120", "text": "Треньорът на националния отбор по кикбокс на България Aтанас Божилов е новият носител на престижната световна титла на WAKO. На второто издание на SENSHI в зала „Арена Армеец“ той успя да извоюва трофея, с което продължи и делото на Владимир Вълов – Питбула, който беше досегашният му носител. Двубоят на Божилов беше срещу най-добрия кикбоксьор на Беларус - Макс Сподаренко. Срещата им се разигра в 5 пълни рунда. През цялия мач двамата състезатели показаха впечатляваща техника и умения. Българинът обаче успя да надделее, което му донесе и световната титла на WAKO PRO. Владимир Вълев-Питбула връчи на Божилов тържествено пояса на ринга на SENSHI.", "date": "2019.04.21", "title": "Атанас Божилов спечели световната титла на WAKO PRO"}
{"url": "https://www.monitor.bg:443/bg/a/view/liteks-i-dunav-prodyljavat-kym-finalite-na-danoniada-2019-163119", "text": "Отборите на ФК „Литекс” (Ловеч) и ФК „Дунав” (Русе) се класираха за финалите на турнира в София от първата зона на „Данониада“ 2019, мачовете от която се играха на градския стадион в Плевен. Футболистът на русенския тим Анатоли Николов взе индивидуалната награда за Най-добър вратар. Във ФК „Литекс” пък се откроиха най-техничншат състезател -  Максимилиан Симеонов и голмайсторът на турнира – Данаил Генков с вкарани 6 гола. Най-добър защитник стана Лъчезар Любомиров от ФК „Единство” (Долни Дъбник), а наградата за честна игра взе отборът на ФК „Спартак” 1 (Плевен). В надпреварата за деца се включиха отбори от Плевен, Левски, Белене, Ловеч, Велико Търново, Русе и цяла Сверозападна България. Следващите мачове от „Данониада” 2019 ще се играят в Пловдив на 11 май.", "date": "2019.04.21", "title": "„Литекс” и „Дунав” продължават към финалите на „Данониада” 2019"}
{"url": "https://www.monitor.bg:443/bg/a/view/makedonija-izbira-prezident-163123", "text": "Днес в Северна Македония се провеждат шестите поред президентски избори. Избраният държавен глава ще бъде и първият на Република Северна Македония. Сегашният президент Георге Иванов няма право да се кандидатира, защото е втори мандат държавен глава. Неговият мандат изтича на 12 май. Правото на глас в шестите президентски избори имат 1 808 131 избиратели. За поста държавен главен глава ще се състезават трима души – Блерим Река, Гордана Силяновска-Давкова и Стево Пендаровски. Кандидатът с най-голям шанс според анкетите да стане първи президент на Република северна Македония е Стево Пендаровски. Неговата кандидатура беше издигната от управляващия социалдемократически съюз на Македония (СДСМ) и коалиционния му партньор Демократичен съюз за интеграция (ДСИ) на Али Ахмети. Според проучване на агенция \"Рейтинг\", проведено между 8 и 14 април, Пендаровски има подкрепата на 38,3 процента от избирателите, докато Силяновска-Давкова - на 33,2 процента. Третият кандидат, Блерим Река, който е подкрепен от две партии на етническите албанци, би получил 12,6 процента от гласовете. Ако, както се очаква, никой от кандидатите не спечели повече от половината от гласовете, двамата с най-голяма подкрепа ще участват във втори тур на 5 май. На втория тур Пендаровски е по-вероятно да получи подкрепа от етническите албанци, които са между 25 и 30 процента от избирателите. Но за да бъде валиден вторият тур, в него трябва да вземат участие поне 40 процента от общо 1,8 милиона избиратели. Доколкото много македонци се колебаят между гнева от промяната на името на страната си и желанието за членство в НАТО и ЕС, съществува вероятност от висок процент неучастие.", "date": "2019.04.21", "title": "Македония избира президент"}
{"url": "https://www.monitor.bg:443/bg/a/view/zelenski-sreshtu-poroshenko-na-vtorija-tur-za-prezident-na-ukrajna-163122", "text": "Представителка на гологърдото украинско движение FEMEN нападна кандидата за президент на страната Валодимир Зеленски с викове \"Стига изнасилвали страната!\" \"Котарак в торба\". В същото време излязоха и първите екзитполове в Украйна, където днес се провежда втори тур на президентските избори - Зеленски води със 71,8%, съперникът му Порошенко е с 28,2%. Един срещу друг се изправят досегашният държавен глава Петро Порошенко и актьорът комик Володимир Зеленски. Социлогическите проучвания сочат убедителна победа за 41-годишния Зеленски. Той спечели първия тур на изборите със сериозна преднина. Сега социологические данни показват, че за него ще гласуват около 70% от избирателите, а за Порошенко - около 25 на сто.", "date": "2019.04.21", "title": "Гола жена нападна кандидата за президент на Украйна Зеленски, той води със 70% на изборите"}
{"url": "https://www.monitor.bg:443/bg/a/view/dva-vzriva-v-cyrkvi-v-shri-lanka-mnogo-jertvi-163118", "text": "Най-малко 207 души загинаха, а стотици бяха ранени при серия от терористични атаки в хотели и католически църкви в три града на Шри Ланка. В столицата Коломбо в рамките на половин час - между 8.30 и 9.00 ч са се взривили бомби в три петзвездни хотела („Шангри-ла”, „Цинамон Гранд” и „Кингсбъри”) и една католическа църква - \"Св. Антоний\". Атаки с бомби срещу храмове е имало в още две църкви – \"Сан Себастиан\" в Негомбо и \"Цион\" в Батикалоа. В храмовете е имало Великденски литургии. Според местните власти в Коломбо са загинанли 45 души, в Батикалоа – 27, а в Негомбо – 93. Общият брой на ранените е около 500. Няколко часа по-късно седма експлозия проехтя в още един хотел в Коломбо (\"Тропикъл Ин\"), а край зоологическата градина в столицата се взриви осма бомба, активирана от терорист самоубиец - загинаха още трима души - те се оказаха служители на полицията. Засега никой не е поел отговорност за атентатите, но при някои от тях бомбите са били взривени от терористи шахиди, а атаките са нацелени срещу християни и чужденци (сред загиналите има 35 граждани на други държави - предимно на САЩ, Великобритания и Холандия, както и двама от Турция). Засега няма информация за пострадали български граждани, съобщиха от МВнР. Според Би Би Си през последните месеци местните власти са се опасявали заради завръщането на ислямисти, воювали в Сирия на страната на терористичната групировка „Ислямска държава”. В страната също така действат радикални будистки организации – през 2018 г. те осъществиха серия атаки срещу джамии и домове на мюсюлмани. Министърът на отбраната на Шри Ланка Руван Виджевардене заяви, че виновниците за терористичните атентати са установени, става дума за религиозни екстремисти и те ще бъдат арестувани в най-скоро време. В страната с население от 21 милиона души живеят около 1,2 милиона католици. Будистите представляват около 70 процента от населението, 12 процента са хиндуисти, мюсюлманите са 10 процента, а 7 на сто са християни. Местните власти въведоха полицейски час в цялата страна от 18 ч. до 6 сутринта, а социалните мрежи бяха блокирани.", "date": "2019.04.21", "title": "8 бомби за Великден удавиха в кръв Шри Ланка - над 200 загинали и стотици ранени (обновена) (СНИМКИ)"}
{"url": "https://www.monitor.bg:443/bg/a/view/vynshno-shestima-bylgari-v-edin-ot-vzrivenite-hoteli-163128", "text": "По информация на посолството ни в Индия към 12:00 ч. няма данни за пострадали български граждани при терористичните атаки в три църкви и три хотела в Шри Ланка. Взривни устройства бяха задействани в църквите Kochikade Church, Katuwapitiya Church и Church in Batticaloa, както и в хотелите Shangri La hotel, Cinnamon Grand Hotel и Kingsbury Hotel. В един от пострадалите хотели - Shangri La Hotel се намират шестима български граждани, които са в безопасност. Те имат връзка с посолството в Делхи, с оглед оказване на съдействие при необходимост, съобщават от външното ни министерство. Посолството на Република България в Делхи е в постоянен контакт по линия на местното консулско сътрудничество с посолството на страните от ЕС в Делхи, където се подава актуална информация от Коломбо, в тази частност и от Делегацията на Европейския Съюз (ДЕС). Препоръчително е българските граждани в Шри Ланка да избягват места, в които се провеждат религиозни прояви или в близост до религиозни храмове, а също и да проявават предпазливост, ако са в близост до големи събирания на хора, протести или демонстрации. При нужда, българските граждани могат да се свържат с посолството на Република България в Делхи на тел.: + 91 11 26115549; +91 11 26115550 или при извънредна ситуация и в извън работно време на тел.: + 91 9910999498. Сигнали и молби за съдействие при бедствени ситуации на български граждани се приемат денонощно и на телефонните линии на Дирекция \"Ситуационен център\": +359 2 948 24 04; +359 2 971 38 56 или имейл: crisis@mfa.bg.", "date": "2019.04.21", "title": "Външно: Шестима българи в един от взривените хотели"}
{"url": "https://www.monitor.bg:443/bg/a/view/elektricheski-sporten-avtomobil-ot-sreden-klas-163125", "text": "Творение на китайско-американско партньорство, електрическият спортен автомобил Qiantu K50 бе представен на международното автомобилно изложение в Ню Йорк (New York International Auto Show). С мощност от 430 к.с. (320 кВт), задвижване на четирите колела (AWD) и слънчев панел отгоре, Qiantu прилича на комбинация от Porsche и Audi R8. Каквито и да са точните цифри, Qiantu ще ускорява от 0 до 98 км / ч за около 4.2 секунди. Въпреки че не посочва капацитета на батерията, компанията твърди, че предлагания обсег е 370 километра, при тестовете на NEDC (New European Driving Cycle). Спирачките са Brembo, а окачването и шасито са настроени от Mira. Qiantu е с 19-инчови алуминиеви джанти и комплект гуми Pirelli P Zero, което е малко прекалено, предвид относително скромната мощност на автомобила. Завиването се подпомага от векторна система за въртящия момент, която може да спира вътрешните колела, когато сцеплението е проблем. Вместо това, когато температурата достигне 25 ° C, панела захранва система за автоматична циркулация на въздуха около паркирания автомобил, като би трябвало да помогнем да бъде малко по-хладна, когато водача се върне. Няма все още информация за цената и продажбите.", "date": "2019.04.21", "title": "Електрически спортен автомобил от среден клас"}
{"url": "https://www.monitor.bg:443/bg/a/view/m-vn-r-njama-danni-za-postradali-bylgari-v-shri-lanka-163126", "text": "По информация на посолството ни в Индия към 11:00 ч. няма данни за пострадали български граждани при терористичните атаки в три църкви и три хотела в Шри Ланка. Това съобщиха от Министерството на външните работи. При необходимост от съдействие българските граждани могат да се свържат с посолството в Индия на дежурен телефон : +919910999498. Сигнали и молби за съдействие при бедствени ситуации на български граждани се приемат денонощно и на телефонните линии на Дирекция \"Ситуационен център\": +359 2 948 24 04 или имейл: crisis@mfa.bg.", "date": "2019.04.21", "title": "МВнР: Няма данни за пострадали българи в Шри Ланка"}
{"url": "https://www.monitor.bg:443/bg/a/view/ucheni-otkriha-zashto-ne-trenirovkite-mogat-da-vodjat-do-napylnjavane-163127", "text": "Учени от британския университет в Лъфбъроу установиха, че усилените тренировки предразполагат към напълняване поради увеличено хранене след тях. Екипът на д-р Луис Джеймс провел експерименти с 40 доброволци, половината от които били жени. Те участвали в класове по аеробика най-малко три пъти седмично. Оказало се, че веднага след физическите натоварвания, спортуващите увеличавали с една четвърт яденето в порцията си. Това те оправдавали със съзнанието, че са си заслужили повече храна, след като са изгорили достатъчно количество калории. Участниците в експеримента увеличавали и калоричността на ястията си след курсовете по аеробика средно със 150 калории. Всичко това водело до ликвидирането на ефекта от физическите упражнения. Впоследствие, вместо отслабване, се наблюдавало напълняване на спортуващите. Поради тази причина било от съществено значение съчетаването на фитнеса с много добре балансиран хранителен режим, за да се постигне желаният ефект, пише в. \"Дейли мейл\", цитиран от БТА.", "date": "2019.04.21", "title": "Учени откриха защо тренировките могат да водят до напълняване"}
{"url": "https://www.monitor.bg:443/bg/a/view/vnosno-agneshko-s-nejasni-pechati-se-pojavi-v-magazinite-163111", "text": "Вносно агнешко от Македония с неясни печати по магазините и 20% по-ниска цена се появи в магазините, алармират от овцевъдната асоциация. За „Монитор” Симеон Караколев, председател на Националната овцевъдна и козевъдна асоциация (НОКА) поясни, че на печата, върху месото нямало нищо четливо. „Според законите и регламентите е редно да се възбрани от агенцията по храните. По регламент на печата трябва видно  Месото е увито във фолио, което всеки може да го направи, и са лепнати някакви етикетчета. Правилата изискват четливия печат да бъде сложен на двата бута и на двете плешки на трупа на агнето”, поясни браншовикът. От своя страна д-р Дамян Илиев, изпълнителен директор на Българска агенция по безопасност на храните (БАБХ) обясни за „Монитор”, че червени са и печатите на агнета заклани в български кланици и които не са отгледани у нас. По думите му македонските са с печат македонски, като за тях в агенцията има съответните сертификати, а  „На пазара има достатъчно български агнета на пазара”, каза още Симеон Караколев. Според него проблемът е в евтиния внос, а в конкретния случай ставало въпрос за партида от върната от Гърция и след това пренасочена към България. „Гърците я поръчали, но според нас е имало нещо нестандартно и е докарано тук. До миналата година страдахме от импорта от Румъния, но там цената на агнешкото се изравни с нашата. Сега обаче тръгна по-евтин внос от Северна Македония”, казва председателят на асоциацията и добавя, че подобни неща убиват българското овцевъдство, което и без туй е в криза. По думите му, износът ни на агнешко месо е малък, като основно е за Гърция, Италия и Хърватска. Според статистиката на МЗХГ през цялата минала година вносът у нас на агнешко месо от страни извън ЕС е бил почти 62 т, а за първите два месеца на 2019-та - общо 8,5 т. От съседна Македония за януари и февруари няма регистриран внос на месо. Цяло агне от съседната бивша югорепублика сега може да се купи в някои от големите търговски вериги на промоция за под 13 лв./кг. Седмица преди Великден, проверка на „Монитор” на Женския пазар в София показа, че най-ниската цена за цяло агне е 13,50 лв. килото,  В един от арабските магазини на пазара, прогнозираха със сигурност по-високи цени ден-два преди празника, но не уточниха с колко. На въпрос откъде е месото им, те първо отговориха, че е от Хасковско, после смениха дестинацията - на Самоковско. Там плешката се предлагаше по 11,50 лв./кг, а бутчето - по 14,50. В следващия магазин, на пазара - плешката бе с левче по-скъпа, но за хората с празни портфейли се предлага алтернатива - шилешко по 6 лв./кг или агнешка главичка само за 3,50 лв. килото. При друг месар по „Женския пазар” може да се намери само за 3 кинта. В съседния магазин близо до ул. „Цар Симеон” плешка и цяла агне се предлага по 14,80 лв./кг, а бутчето - по 16,30. Най-скъпо от агнето се продават котлетите, като цените им засега са около 20 лв. килото.", "date": "2019.04.21", "title": "Вносно агнешко с неясни печати се появи в магазините"}
{"url": "https://www.monitor.bg:443/bg/a/view/30-miliona-ukrainci-izbirat-prezident-163117", "text": "30 милиона украинци ще избират днес президент на страната си. Секциите вече са отворени. Те ще решават дали комикът Володимир Зеленски или досегашният президент Петро Порошенко заслужава този пост. Социолозите вещаят сигурна победа за Зеленски. Той се обявява за връзки с ЕС и НАТО.", "date": "2019.04.21", "title": "30 милиона украинци избират президент"}
{"url": "https://www.monitor.bg:443/bg/a/view/nad-370-000-imennika-shte-cherpjat-dnes-spisyk-163116", "text": "Българите с имена на цветя имат празник днес - това са 370 000 души у нас. По данни на Националния статистически институт най-голям е броят на празнуващите имен ден на Цветница - 370 962 жени и мъже. Така всеки българин, чието име е свързано с флората, трябва да почерпи днес. Празнуващите са Ангел(ина), Биляна, Божура, Виолета, Върба, Върбан, Върбинка, Гергин(а), Гроздан(к)а, Далия, Дафина, Делия, Делян(а), Дилян(а), Димитър-другото име на Богородичката е Димитровче, Динка, Детелин(а), Елица - идва от Ела, Жасмина, Здравка, Здравко, Зюмбюл(ка), Ива, Иглика, Калин(а), Камелия, Карамфил(к)а, Китка, Латинка, Лили, Лила, Лилия, Лиляна, Лора, Люлина, Маргарита, Магнолия, Малина, Нева, Невен(а),Незабравка, Петуния, Ралица, Роза, Росен, Росица, Смилян(а), Теменуга, Теменужка, Трендафил(ка), Фидан(к), Ангел(ина), Цвета, Цветан(а), Цветанка, Цветелин(а), Цветомир(а), Цветослав(а), Цвятко, Череша, Явор(а), Ягода, Ясен(а), Ясмина и др.", "date": "2019.04.21", "title": "Над 370 000 именици ще черпят днес (СПИСЪК + ТАБЛИЦА)"}
{"url": "https://www.monitor.bg:443/bg/a/view/robyrt-dauni-djuniyr-podari-kola-za-275-hiljadi-na-kris-evans-snimki-163114", "text": "Броени дни преди да се сбогува завинаги с ролята си на Железния човек, Робърт Дауни Джуниър зарадва колегата си Крис Еванс с нова кола. Автомобилът е модел Шевролет Камаро от 1967 г., като по средата на волана е разположен щитът на Капитан Америка (героят на Еванс във вселената на „Марвел“). Тогава си помислих, че може би си е наумил да ми даде кола“, разкри Еванс пред телевизионния водещ Джей Лено. Междувременно „Отмъстителите: Краят“ ще бележи последното превъплъщение на Дауни Джуниър в ролята на Железния човек. Филмът ще се завърти в българските киносалони от петък, 26 април, а", "date": "2019.04.21", "title": "Робърт Дауни Джуниър подари кола за $275 хиляди на Крис Еванс (СНИМКИ)"}
{"url": "https://www.monitor.bg:443/bg/a/view/cvetnica-e-kakvo-e-vajno-da-napravim-na-tozi-den-tradicii-163115", "text": "Днес православните християни отбелязват Цветница - деня, в който Спасителят е посрещнат в Йерусалим с маслинови клонки и цветя. Празникът винаги е в неделята след Лазаровден, една седмица преди Великден и е един от най-хубавите пролетни празници. Посветен е на тържественото посрещане на Иисус Христос в Йерусалим с маслинови и лаврови клонки. Празникът Цветница се отбелязва не само в православната, но и в католическата и протестантската църква. Според евангелските текстове, Христос влиза на магаре в Йерусалим, където го посрещат вярващите с клонки от маслина и го прославят като месиански цар. Предишния ден Христос е върнал към живота мъртвия Лазар и е посрещнат от жителите на Йерусалим като възкресител. Иисус Христос доброволно върви стъпка по стъпка към предначертания край на земния си живот. На службата в храмовете християните държат в ръцете си осветени върбови клонки, които заменят палмовите клонки - вайи, сякаш отново посрещат своя Спасител. Осветяването на върбичките се извършва на всенощното бдение в събота вечер. След богослужението християните отнасят осветените върбови клонки в домовете си за здраве и предпазване от болести и зло. Вярва се, че осветената върба има предпазна и възпроизвеждаща сила, затова тя се запазва цяла година пред домашната икона. Сутринта над портите на всяка къща се закачват венчета от върбови клонки, които предпазват от зло и неплодородие. Лазарувалите предния ден моми се събират на реката, като всяка носи свое венче и омесения предварително обреден хляб (кукла) и изпълняват обичая \"кумичене\". Венчетата и парчета от хляба се нареждат на дъсчица и се пускат по течението. Момата, чието венче излезе най-напред, се избира за \"кумица\" и тя повежда моминското хоро към своята къща. На този ден продължават Лазаровите обреди и обичаи. На този празник с кумиченето на лазарките завършва цикълът на моминските пролетни игри. Привечер на мегдана моми и ергени за последен път играят лазарското хоро, като за първи път след Великденските пости хорото е сключено. Седмицата, която започва в понеделник след Цветница, се нарича Страстната седмица. В нея християните съпреживяват мъките на Христос. Българите наричат празника още Връбница, Цветна неделя, Вая (Вайя), Куклинден или (в западните църкви) Палмова неделя.", "date": "2019.04.21", "title": "Цветница е! Какво е важно да направим на този ден? (ТРАДИЦИИ)"}
