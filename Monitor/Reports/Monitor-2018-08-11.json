{"url": "https://www.monitor.bg/bg/a/view/levski-na-vyrha-sled-obrat-v-ruse-141400", "text": "\"Левски\" победи \"Дунав\" с 2:1 в Русе в мач от 4-ия кръг на Първа лига.  Божидар Васев беше точен в 53-ата минута от  дузпа, която беше отсъдена за нарушение на Аймен Белаид, но извън наказателното поле, докато Жерсон Кабрал изравни в 59-ата минута. Холмар  Ейолфсон пък донесе пълен обрат в 78-ата минута след гол с глава. ДУНАВ - ЛЕВСКИ 1:2 1:0 Васев (53-дузпа) 1:1 Кабрал (59) 1:2 Ейолфсон (78) ДУНАВ (4-2-3-1): Филип Димитров; Христо Попадийн, Георги Динков, Мартин Ковачев, Божидар Васев; Петър Патев; Борислав Балджийски, Светослав Ковачев; Мухамеду Мустафа, Бранимир Костадинов ЛЕВСКИ (4-2-3-1): Мартин Полачек; Ивайло Найденов, Холмар Ейолфсон,  Аймен Белаид, Милош Цветкович; Жорди Гомес, Кали Тиам; Габриел Обертан, Давиде Мариани, Жерсон Кабрал; Станислав Костов", "date": "2018.08.11", "title": "\"Левски\" на върха след обрат в Русе"}
{"url": "https://www.monitor.bg:443/bg/a/view/borisov-dunav-i-cherno-more-stavat-zona-na-izkluchitelen-konflikt-141399", "text": "Силен е този политик, който върне живи и здрави войниците и не ги вкарва във война. Добра война няма, има герои – да си ги запазим живи и здрави. Това каза министър-председателят Бойко Борисов, който участва в тържественото събрание по случай 139-годишнината от създаването на Военноморските сили на Република България във Варна. Той посочи, че международната обстановка е много сложна и призова политиците на всички нива да работят за недопускането на военни действия в Черноморския регион. “Дунава и Черно море стават зона на изключителен конфликт и много усилия трябва да полагаме българските политици на всички нива, да не се допуснат в Черно море военни действия. Подготвени сме, но ролята на тази подготовка е да бъде възпирана възможността за конфликт. Ще използваме цялата си дипломация и енергия да ги запазим и само да участваме в учения”, каза министър-председателят Борисов, цитиран от БГНЕС. Премиерът подчерта, че страната ни е горда с Военноморските ни сили и с всички, които служат в Българската армия. Той отбеляза отличното представяне на българските военни в мащабните учения с международно участие и в съюзническите операции. “Провеждат се международни учения, които се поверяват в ръцете на български офицери и те се справят повече от прекрасно”, заяви Борисов. В тържественото събрание участваха командирът на Военноморските сили контраадмирал Митко Петев и началникът на отбраната генерал-лейтенант Андрей Боцев.", "date": "2018.08.11", "title": "Борисов: Най-добре е българските военни да участват в учения, а не в конфликти"}
{"url": "https://www.monitor.bg:443/bg/a/view/borisov-dyrjavata-moje-da-dava-1-mln-lv-za-du-sh-na-klubovete-ot-pyrva-liga-141390", "text": "Държавата може да отдели по един милион лева на година за детско-юношеските школи на клубовете от Първа лига. Това обяви премиерът Бойко Борисов пред журналисти във Варна, където направи инспекция на част от инфраструктурните проекти. \"Имаме идеи, но трябва да ни потърсите. За \"А\" група за детско-юношеските клубове можем да даваме по един милион лева годишно. Готови сме да водим този разговор. Финансовият министър ще го води, не само спортният. Даваме милиони за образование, но спортът също е част от образованието\", каза министър-председателят. \"Треви, осветление, седалки направихме, но това не е правилният път. Като държава нямаме нито желание, нито право да се месим в деянията на футболния съюз и федерациите, но един по един да идват и да искат пари\", добави Борисов.", "date": "2018.08.11", "title": "Борисов: Държавата може да дава 1 млн. лв. за ДЮШ на клубовете от Първа лига"}
{"url": "https://www.monitor.bg:443/bg/a/view/pochina-shofioryt-na-burgaskata-kola-ot-meleto-kraj-moreto-141391", "text": "Шофьорът на бургаския ситроен, който се блъсна челно в рено с украинска регистрация край Старо Оряхово, почина в МБАЛ \"Св. Анна\". Травмите му са били изключително тежки и въпреки усилията на лекарите, мъжът е починал. Изключително тежко е състоянието на бременната жена, която е пътувала със съпруга си и двете им деца в другата кола. Тя е настанена в реанимация с опасност за живота. Едното от децата се оперира по спешност и по данни на лекарите също е в много тежко състояние и с опасност за живота. Шофьорът на реното и другото дете са в ортопедията. Мъжът е със счупени бедро и китка на едната ръка, детето е пострадало по-леко. Тежкият инцидент стана около 12:38 часа на пътя Варна - Бургас. При навлизане в остър завой двата автомобила са се ударили челно. Освен двата екипа на спешна помощ, на мястото се е наложило да бъде изпратен и специализиран автомобил на пожарната, който разрязал колите, за да бъдат извадени хората от тях. По случая е образувано предварително производство, което трябва да установи причините за тежката катастрофа. По предварителна информация най-вероятно и двамата шофьори са карали с превишена скорост и на влизане в завоя са били извън платната си.", "date": "2018.08.11", "title": "Почина шофьорът на бургаската кола от мелето край морето"}
{"url": "https://www.monitor.bg:443/bg/a/view/neverojatno-no-fakt-pjasykyt-na-zemjata-e-na-izcherpvane-141395", "text": "Това е небостъргач, чиято повърхност лъщи от огряващите я лъчи на пустинното слънце: \"Бурдж Халифа\" в Дубай, е най-високата сграда в света, 828 м. Но това не е единственото нещо, по което той държи първенството: за построяването му са използвани огромни количества бетон, 330 000 куб. м, а една от основните съставки на бетона е пясъкът. Наоколо в небето продължават да се извисяват строителни кранове, тъй като в момента в строеж са още небостъргачи. Строителството процъфтява не само в Обединените арабски емирства, но и по цялата планета. Търсенето на пясък и чакъл толкова драстично се е увеличило, че някои експерти дори бият тревога, че пясъкът скоро може да стане кът и даже да изчезне напълно. Това стана в буквалния смисъл в Ямайка, където през 2008 г. дългият 400 м плаж в Корал Спринг изчезнал за една нощ. Крадците по някакъв начин са успели да си тръгнат с пясък, който като количество може да се натовари на 500 камиона. Виновниците така и не били открити. Предполагаше се, че пясъкът е бил използван за укрепването на някой друг плаж или е отишъл в строителната индустрия. При всички случаи това е била доходоносна кражба, търсенето на пясък е като това на златото. \"Пясъкът е основата на съвременното общество\", каза ученият от Германския център за интегрирани изследвания на биоразнообразието Аурора Торес. Според нея повечето хора не са наясно със \"задаващата се трагедия\", защото пясъкът става все по-малко. \"Макар и обществеността като цяло все още да е в неведение, екологичните и човешки измерения на последиците от добива на пясък предизвикват внимание, а през последните години темата привлече интереса на международни организации като службата на ООН за защита на околната среда ЮНЕП\", каза Торес. Междувременно кварцовите зърна станаха най-потребяваният природен ресурс в света след водата. Пясъкът е застъпен не само в сградите и може да бъде намерен практически навсякъде - от стъклото до асфалта, от козметични продукти до паста за зъби, от микрочипове до дисплеи на смартфони и от автомобилите до самолетите. Извличаният от пясъка силициев диоксид намира приложение и във винопроизводството, както и в много хранителни продукти. На пръв поглед изглежда, при толкова много пустини по света, че има предостатъчно пясък. Но има един проблем - пустинният пясък не е подходящ за бетон. Вятърът е направил зрънцата му толкова гладки и закръглени, че те нямат нужните груби ръбчета, за да се слепват помежду си. Това значи, че всичкият пясък в пустинята е непотребен за шейховете при мегапроектите им в Дубай и Абу Даби. За \"Бурдж Халифа\", например, трябвало да бъдат внасяни големи количества пясък от Австралия. За да бъде добит пясък, огромни плаващи багери дълбаят океанското дъно, както и езера и реки, често пъти с опустошителни последици за чувствителни екосистеми. Речни корита се понижават, крайбрежни зони ерозират, растителен свят в океаните се унищожава, а цели острови изчезват. Често пъти се заличават и защитни механизми, които пазят срещу бури и цунами. Междувременно в ход е търсене на заместители на пясъка. Казват, че рециклирането на строителни материали и изследователските опити за превръщане на пустинния пясък в годен за употреба са обещаващи. Но проблемът е сложен, с много измерения, и все още е сравнително нов. \"Да се намерят алтернативи на пясъка е трудно. Пясъкът е особен материал, защото в исторически план е бил изобилен и евтин\", отбелязва Аурора Торес. \"Все още никой не е намерил решение, което да може да задоволи огромното търсене\", добави тя.", "date": "2018.08.11", "title": "Невероятно, но факт: Пясъкът на Земята е на изчерпване"}
{"url": "https://www.monitor.bg:443/bg/a/view/kurioz-mvr-tyrsi-otkradnata-kola-kojato-veche-e-namerena-141392", "text": "МВР търси откраднат автомобил, който вече е открит и върнат на собственика му. Абсурдният случай е от София, а причината за него e чиновнически пропуск, съобщава Нова тв. Колата на Юлиан Христов е открадната пред година. Намерена е от МВР и предадена на скрап преди 2 месеца. Останало само да върне регистрационните табели. На гишето в КАТ рециклираният автомобил светва в системата като откраднат. \"За мен беше шокиращо, когато от КАТ ме помолиха да отида до районното управление и да обясня. Аз се сетих, че пазя телефона на разследващия полицай, който ми я отписа. От него срещнах пълно съдействие и в рамките на час колата беше отписана\", разказва Христов. От МВР обясниха пропуска на служителите от 3-то РПУ с динамичността на работата във ведомството. Назначена е проверка. От началото на годината МВР е свалило от отчет 1578 автомобила. Откраднатите са 658. От МВР признаха, че има изолирани случаи, в които върнат на гражданите откраднат автомобил не е отписан от системата.", "date": "2018.08.11", "title": "Куриоз: МВР търси открадната кола, която вече е намерена"}
{"url": "https://www.monitor.bg:443/bg/a/view/novi-5-jertvi-na-katastrofa-kraj-moreto-141393", "text": "Петима души пострадаха при катастрофа на пътя Ахелой – Поморие. Това съобщиха от полицията в Бургас за „Дарик“ радио. Лек автомобил с пловдивска регистрация, управляван от украински гражданин, застигнал и се блъснал в ремаркето на камион-влекач. Пострадалите са настанени в болница. Инцидентът станал около 12:40 ч. днес. Говорителят на полицията в Бургас Цветелина Рандева обясни, че виновникът за катастрофата е 21-годишен украински гражданин, който също е пострадал. „Лек автомобил с пловдивска регистрация, управляван от 21-годишен украински гражданин, постоянно пребиваващ в България, застига и се блъска в ремаркето на камион-влекач, пътуващ в посока Поморие“, каза Рандева. В катастрофата са пострадали общо петима души, които са настанени в болница в Бургас. „В леката кола са били две момичета и три момчета. Петимата са в болница, като момичетата са настанени в реанимация, а трите момчета са в различни други отделения на Бургаската болница“, допълни говорителят на полицията в Бургас. Не е ясно какво е моментното състояние на двете момичета и трите момчета. От болницата отказват да коментират дали има опасност за живота на някой от пострадалите. Очаква се утре да бъде съобщено състоянието на петимата души. Временно беше ограничено движението в посока Бургас. Както по-рано ви информирахме, при друга катастрофа по пътя Варна-Бургас един човек загина, а четирима са в критично състояние в болницата.", "date": "2018.08.11", "title": "Нови 5 жертви на катастрофа край морето"}
{"url": "https://www.monitor.bg:443/bg/a/view/nasa-otloji-za-utre-izstrelvaneto-na-sondata-kym-slynceto-video-141394", "text": "Американската космическа агенция НАСА отложи за утре сутрин изстрелването на соларната сонда \"Паркър\". По време на обратното броене преди старта се е включила аларма за проблем и това е принудило агенцията да отмени изстрелването. Сега инженерите имат 24 часа да установят има ли и каква е техническата причина за сигнала. Главната цел на сондата \"Паркър\" е да разкрие тайните на необичайната атмосфера около Слънцето.  Апаратът струва 1,5 милиарда долара и има за цел да навлезе в слънчевата атмосфера, където ще изледва небесното тяло. Сондата не е особено голяма - тя е с размерите на автомобил, но е направена специално да издържи огромната горещина на разглеждания обект. Това ще е най-близкото изследване на Слънцето, правено някога в историята на човечеството. Мисията е планирана за 7 години и за това време сондата трябва да премине 24 пъти през короната. „Паркър Солар“ е обвита с термозатен щит и се предполага, че той ще я предпази от топлинното излъчване, тъй като издържа на температура до 1 300 градуса по Целзий. Учените се шегуват, че на този щит дори Капитан Америка би завидял. \r\n Веднага след изстрелването  започва поставянето на рекорди. Досегашният шампион, достигнал най-близо до слънцето е Helios 2, изминал 43 милиона километра през 1976 г. „Паркър Солар“ се очаква да подобри този рекорд, а по време на най-близките си слънчеви преходи, ще се спусне през короната със 690 км/ч и ще постави и скоростен рекорд. За първи път НАСА кръщава свой космически кораб на жив човек. Совалката носи името на астрофизика Юджийн Паркър, който на младини пръв допуска, че на Слънцето има ветрове. Мнозина са скептични, но уредът “Маринър 2” на НАСА доказва неговото твърдение години по-късно. Днес Паркър е на 91 години и заедно със семейството си ще присъства на изстрелването.", "date": "2018.08.11", "title": "НАСА отложи за утре изстрелването на сондата към Слънцето (ВИДЕО)"}
{"url": "https://www.monitor.bg:443/bg/a/view/daniela-i-nejnoto-aleno-chadyrche-za-kysmet-141334", "text": "Пленителната Даниела Стойкова е убедена, че всяка жена задължително трябва да притежава червена рокля и ален чадър – за да разбива тъмните облаци и тъжните мисли. Точно като момичето от картините в най-новата изложба на художничката – „Моят път“, която може да се види до 14 август в галерия The Art of Love в Пекарната със здравословни вегански вкусотии на столичния бул. „Христо Смирненски“ 48. Всяко от маслените платна в сбирката е свързано с месец от последната година, която младата дама е посветила на магистратурата си по оперно пеене в Италия. на Даниела понякога напомня за цветните витражи на катедралите, но друг път е бурен и мрачен, загатващ за драматични промени. Тогава на помощ на героинята – проекция на нейната душа, идва червеното късметлийско чадърче – символ на дързостта да не се предава и да пази искрицата оптимизъм, каквото и да й се случва. „То е онова, което ти дава сила да се изправиш, ако паднеш, да продължиш напред, да дерзаеш и да мечтаеш“, обяснява г-ца Стойкова. Отрано тя витае между две музи – когато я приемат с рисуване в специалност „Сценография“ в Академията за музикално, танцово и изобразително изкуство в Пловдив, вече е овладяла основите на вокалното майсторство. „В родния ми град Нова Загора посещавах музикална школа по поп пеене, но там нямаше особено голям избор за преподаватели. Единствената учителка, с която можех да се занимавам, беше оперна певица и още в началото тя започна да поставя гласа ми като оперен – просто не познаваше друг начин“, усмихва се красивата брюнетка. Това впоследствие се оказва съществен плюс. Преди да се запише в АМТИИ, Даниела и майка й решават да се отбият за консултация при именитото сопрано от Града на тепетата Тони Шекерджиева. Педагожката е категорична, че момичето има отлични данни, но времето до конкурсните изпити в Консерваторията не е достатъчно да се подготви. Предлага й да тръгне на вокални уроци, пък да кандидатства следващата година. И Даниела започва да развива уменията си в двете сфери едновременно, а две години по-късно се пробва в Музикалната академия в София и влиза от раз. Първоначално идеята й е да се образова паралелно в столицата и в Пловдив, ала това се оказва невъзможно и Стойкова трябва да прекъсне обучението си по сценография. През ваканциите си намира ангажименти да пее попхитове в заведения по курортите и рисуването е изоставено на заден план дори като начин за презареждане на батериите. Но, както ще видим – само за кратко. Даниела вече е бакалавър от нашата консерватория, когато печели европейска стипендия по програма „Еразъм“ за магистратура по оперно пеене, пиано и орган в в северния италиански град Новара. „Едно от най-хубавите неща в Италия е, че имат този невероятен инструмент – органа, във всички църкви и можехме да ходим да се упражняваме в реална среда, сред вярващите“, доволна е българката. За трите семестъра там и апетитът й към живописта се завръща. „Живеех в апартамент в центъра на града с още няколко момичета и вечер ходех на курсове по танго. Едно от момчетата в школата по танци имаше позната, която организира изложби. Понеже знаеше, че рисувам за удоволствие, ме попита искам ли да участвам“, разказва тя. Включва се в проявата, която се провежда на открито в градчето Оледжо – темата на експозицията е насилието срещу жени. Представянето повлича крак за още изяви на сънародничката ни в колективни изложби на Ботуша – в Милано, Торино, Новара, Стреза, Белиндзаго, Арона... Експозицията в Музея на изкуството и науката в центъра на Милано, срещу Кастело Сфорцеско, е открита от самия Виторио Сгарби – един от най-маститите художествени критици в страната и известен телевизионен персонаж. Стойкова прави дори самостоятелна изложба – The Red Journey („Червеното пътешествие“), в галерия „Алсон“ в Милано; печели и няколко отличия – Първа награда от конкурса Food Art в Белиндзаго, приза Sigillio за значителни постижения в областта на живописта към галерия „Ла Ризерия“ в Новара. „Майка ми е човекът, който винаги ме е подкрепял и насърчавал. Тя е много артистична, свири на китара, въпреки че професията й е преводач от английски. Още преди първи клас аз и брат ми научихме нотите, а след това се записахме на пиано. Така съм възпитана – винаги да съм много заета, да се занимавам с много неща, да се развивам. Като дете ходех на уроци по всичко, за което можете да се сетите, и като пораснах, бях свикнала да си търся предизвикателства“, отбелязва амбициозната Дева. Даниела е наясно, че за колегите й от семейства на оперни певци или художници със сигурност е доста по-лесно да пробият: те познават най-добрите преподаватели, които са с тежест в бранша, имат полезните контакти, в течение са на обявяваните конкурси. „Когато аз дойдох от Нова Загора, нямах никаква представа за нищо. Сама си пробивам път и си търся възможности. До момента с оперно пеене не си намерила работа, в живописта виждам повече перспектива. Специалист по дигитални изкуства съм в една фирма, където повечето служители са артисти – художници, фотографи... Много ми е интересно и непрекъснато научавам нови неща, включително и за рисуването“, казва Даниела Стойкова. Тя си е направила страница във Фейсбук, където качва картините си – за нейна радост, хората ги харесват и те се продават добре. Някои даже Последният, купил си нейно произведение от Пекарната, й е посветил няколко мили строфи и жестът още кара сърцето на авторката да трепти с вълнение. „Ако картините ми успяват да вдъхновят някого да сътвори нещо, това означава, че съм си изпълнила мисията пред съдбата“, категорична е тя. Навръх рождения си ден 4 септември в Културен център „Люлин“ Даниела открива поредна самостоятелна изложба – третата, откакто се е завърнала в България. Вернисажът ще започне с неин соло концерт с арии от класическия оперен репертоар: Моцарт, Доницети, Росини... „Аз съм колоратурен сопран – от най-високите леки гласове. Там е моята сила и заради това, а може би и заради външността ми, винаги ме насочват към ролите на субретките, на хитрушите. Но моята мечта открай време е да пея Царицата на нощта от „Вълшебната флейта“, признава младото дарование. За изпита при завършването на академията в Новара Дани подготвя тази драматична партия и се представя блестящо. Българката ще има гореща есен зад граница: на 22-23 септември ще участва в Панаира на модерните изкуства в Монтикиари, Милано, след което картините й ще гостуват в галерия в Бреша. В началото на октомври пък, вече у нас, нейна експозиция ще украси откриването на кафе-театъра на новата Арт сцена на „Шипка“ в столицата.", "date": "2018.08.11", "title": "Даниела и нейното алено чадърче за късмет"}
{"url": "https://www.monitor.bg:443/bg/a/view/slab-trus-kraj-petrich-141396", "text": "Земетресение с магнитуд от 2,6 по скалата на Рихтер е регистрирано край Петрич, съобщава сайтът на Националния институт по геофизика, геодезия и география при БАН. Трусът е регистриран в 18:04 ч. и е с дълбочина 15 км. Няма данни за пострадали и разрушения ", "date": "2018.08.11", "title": "Слаб трус край Петрич"}
{"url": "https://www.monitor.bg:443/bg/a/view/9-godini-pravili-monument-vdyhnoven-ot-poema-na-geo-milev-141380", "text": "Цели 9 години се проточило изработването на  първия в България монументален паметник от хром-никелова стомана в прослава на Септемврийското въстание от 1923 г., който трябвало да бъде поставен над възпетия от Гео Милев в поемата му „Септември“ град Мъглиж. Решението е взето от някогашния секретариат на ЦК на БКП на 2 ноември 1970-а. Той бил посветен на  предстоящата 50-годишнина от въстанието, но официалното рязане на лентата се случило чак на 23 септември 1979-а, показват документите, запазени в архива на автора на творбата, скулптора Георги Върлинков. 4 десетилетия по-късно той връща лентата на спомените си назад, като не крие, че е имало моменти, в които съдбата на тежащата близо 19 тона 12,5-метрова фигура на въстаника е висяла буквално на косъм. Конкурсът за паметника над Мъглиж е бил национален, обявили го през 1971-а. Сред членовете на журито били най-изтъкнатите в онези години майстори на родната монументалистика като проф. Иван Фунев и проф. Секул Крумов. В неизвестност тъне общият брой на кандидатствалите, на последната права останали проектите на едва 35-годишния тогава Георги Върлинков и родения през 1923 г. шипканлия Христо Песев, като до някое време предпочитанията клонели към по-възрастния творец. По думите на Върлинков проектът на конкурента му трябвало да бъде изпълнен от бял врачански камък, а неговият от специална, неръждаема стомана, каквато по онова време у нас нямало. Поне на три пъти комисията връщала за доработка фигурата, десетки тонове глина минали през ръцете на ваятеля, който използвал ателието на проф. Андрей Николов в известната Червена къща в София редом с работещия над свой проект по онова време Величко Минеков. Първоначалната идея била Септемвриецът да бъде паднал на колене с вдигнати към небесата ръце, но след като огледал 3-метровата фигура проф. Секул Крумов присвил едно око и дрезгаво прошепнал : „Върлинка, то всичко хубаво, ама въстаник на колене…Ще ни отрежат краката от кръста, да знаеш!“. Пак  той на няколко пъти го накарал  да мести главата, за да се постигне по-силно внушение.  Едва през лятото на 1973-а било решено да бъде направен макет в мащаб 1:1. Няколко години по-късно, току преди последния оглед се разразила силна буря и на автора се наложило да се катери по скелето, за да привързва отделните фрагменти с въже, за да не бъдат катурнати. На 17 юни 1975-а все пак решават да се премине към отливане, като е посочено, че това ще трябва да се случи в леярната на Централна ремонтна база – Раднево, където разполагали с подходяща техника. При последния оглед на място дошли представители на Мъглиж: тогавашната кметица Мима Христова, любимият актьор на Тодор Живков  Стефан Гецов и минералогът академик Йовчо Йовчев, които също подкрепили творбата на Върлинков. Под сурдинка след време журиращите ще разказват, че академик Йовчев особено много харесал …издутината в потурите на въстаника. „Ей това е истински мъглижанин!“, рекъл световноизвестният учен, като намигнал шеговито на артиста. Забележката накарала младата кметица на Мъглиж да почервенее от неудобство, припомня си с късна дата Мима Христова, която също пази немалко спомени около перипетиите с монтажа на фигурата над планинското градче на хълма Кръста. До самото леене обаче се стига след още три години, като процесът се проточил месеци, припомня си Върлинков. Първо мотокарист потрошил формите, в които трябвало да се разлива разтопения до 1200 градуса метал, създаден по специална формула от химика Фильо Филев. Освен хром и никел той предвидил и титан, но кой знае защо последната съставка била отпусната съвсем скъпернически, показва запазен документ от онова време. Филев сключил специален договор, че пробата ще бъде за негова сметка и негов риск. При първото леене обаче се разразил взрив и само по чудо намиращите се в близост хора се разминали без да пострадат. Оказало се, че в калъпа имало …жива жаба. Как кикерицата е попаднала там така и не се изяснило, но случката допълнително забавила процеса. Междувременно войничетата от строителната дивизия на генерал Делчо Делчев (който междувременно изграждал и Чинията на връх Бузлуджа) направили стълбите към постамента. Внезапно строителната активност секнала, тръгнали шушукания, че май паметникът е „урочасан“ и няма да го бъде, защото междувременно скорост набирал гигантският градеж на „Създателите…“ край Шумен, където били съсредоточени по-голямата част от финансовите усилия на Комитета за култура. Младата кметица на Мъглиж решила да вземе нещата в „свои ръце“ и през главата на тогавашните старозагорски началници, с помощта на генерал Делчев си уговорила среща с Людмила Живкова. Два часа чакали в коридора дъщерята на Първия, почти час продължил разговорът с нея в кабинета й. На следващата заран последвало позвъняване от ОНС-Стара Загора, с което й дали „карт бланш“ изграждането да продължи  с пълна пара. Към 80 000 лв. тогавашни пари е струвало създаването на монумента, средствата били от специална бюджетна сметка на културното ведомство. Само доставката на специални електроди от тогавашната Федерална република Германия  отнела месец. На площадката докарали единствения по онова време у нас автокран с  50-метрова стрела. В деня пък, когато заварчиците монтирали главата, заблудена осколка от снаряд „ожулила“ металната фигура и паднала в близката гора. Оказало се, че на съседния полигон върви учение и някой задал погрешни параметри на стрелците. Ако не бил паметникът шрапнелът като нищо щял да нацели центъра на градчето, където по онова време играели дечица. Художникът и екипът му си разделили хонорар от 32 000 лв., който им бил изплащан на части през години. С последната „порция“ Върлинков  си купил лек автомобил „Жигули“, който все още е в движение. Несанкционираното от началството посещение на кметицата в столицата обаче не било забравено. Няколко месеца по-късно под благовиден претекст Мима Христова била пратена на друг пост и при рязането на лентата се наложило да бъде подредена в …масовката. Впрочем в масовката се оказал и авторът Георги Върлинков с целия си екип от архитектите Стефан Попов и Рада Пенчева и художник-консултанта Стефан Гацев.  Още тогава тръгнала и приказката, че за „терк“ на фигурата е послужил участникът в буната  Георги Митев Кунев – Гената, макар  авторът да е категоричен, че образът е събирателен и никога да не е търсил някаква външна близост с който й да е действителните герои. Нещо повече, композицията носела заглавието „Зов“, но така и никой не се съобразил с него през следващите десетилетия. За да избегнат конфуза със забавянето пък началниците „нарочили“ рязането на лентата на друга кръгла годишнина : 85-години от създаването на мъглижката партийна организация, самото откриване пък се „случило“ на 23 септември 1979-а. Нищо, че бунтът е бил  на 13 септември и приключил на 21 септември в местността \"Чешмите“, където са разстреляни 19-годишният знаменосец на комсомолската организация , италианецът Антонио Черито Салваторе, Иван Кехайов (28 г.), Тошо Ямалиев (21 г.) и едва 16-годишният Райчо Съртонев. Днес името на скулптора е почти забравено от мъглижани, той самият от поне 10 години не е виждал творбата си от близо и  се надява неръждавейката да е устояла на корозията. „На главата сме оставили специален капак, през който може да се влезе във вътрешността за евентуална ревизия. Веднага след приемането на паметника от специалната държавна комисия в която имаше 18 души специалисти, като шестима само бяхме скулпторите , изпълнителят Фильо Филев изпрати на мъглижани специални указания . В тях подробно е описал какви наблюдения да правят и как да се грижат за паметника, но едва ли някой се е съобразил с тях…“, кахъри се 82-годишният Георги Върлинков, който продължава да работи в столичното си ателие. В спомените му е останала прелетялата над паметника бяла ластовичка минути след като и последният член на държавната приемателна комисия положил подписа си под протокола.Случило се на 21 август 1979-а година. В първия миг не повярвал на очите си, но след това домакините му показали гнездото, от където излетяло птичето. Днес много му се иска бялото птиче да е донесло  късмет на монумента и той да оцелее сред превратностите на времето. “Известна ми е позицията на някои среди за несъществуването на фашизъм в България. Но в цялото си творчество съм избягвал \"атрибутите на революцията\" - пистолети, пушки, автомати, вили, мотики и т.н. Стремил съм се да използвам по-скоро символи, или да пресъздавам чувства така характерни за подвига и покрусата, тъгата от тежката загуба. Дали и до колко съм успял, е друг въпрос…“, ще каже възрастният майстор на финала.", "date": "2018.08.11", "title": "9 години правили монумент, вдъхновен от поема на Гео Милев"}
{"url": "https://www.monitor.bg:443/bg/a/view/neizvestni-porugaha-grob-na-zaslujili-starozagorci-141384", "text": "Мраморна плоча, поставена върху гробното място на двама заслужили старозагорци - поборникът Христо Шиваров (1850-1933) и майор Иван Стойнов (1855-1928), е откъртена и захвърлена сред треволяците в задъхващия се поради недостиг на свободни места гробищен парк в Стара Загора, видя с очите си репортер на Агенция „Монитор“. Според запознати с историята на парка местни жители, Шиваров и Стойнов не са погребани там, а в някогашното гробище в Индустриалния квартал, което от няколко десетилетия е закрито. Как и защо мраморният блок се е озовал на над 10 км разстояние и от някогашното си място и кой го е сторил тъне в мъгла. Според секретаря на община Стара Загора Делян Иванов имало издадено разпореждане за събиране на по-ценните паметници от нефункциониращото гробище и преместването им, но защо точно този е захвърлен – не знаел и възнамерявал през седмицата да разпореди проверка. Не е изключено част от старите паметници да са били години наред преизползвани от недобросъвестни каменоделци, предполагат запознати с „порядките“. Христо Шиваров е сред съратниците на Левски, бил е секретар – деловодител на Старозагорския таен революционен комитет, на който пост остава до 16 септември 1875 г., когато е арестуван. В турските затвори прекарва около година и става свидетел на гибелта на своите близки другари. По частичната амнистия за участниците в Старозагорското и Априлското въстание е освободен. По време на Руско-турската война взема участие в защитата на родния си град. След Освобождението заема различни длъжности по съдебното и финансовото ведомство. Заради русофилството му е преследван и уволняван, като два пъти е лежил в затвора. След 1900 г. се оттегля от активния политически живот. Умира през 1933 г. През 1884 година е написал мемоара „Спомени за старозагорското въстание“, който в ръкописен вариант е запазен в държавния архив. Майор Иван Стойнов е от първия випуск на военното училище, произведен е бил поручик през 1879 година.", "date": "2018.08.11", "title": "Неизвестни поругаха гроб на заслужили старозагорци"}
{"url": "https://www.monitor.bg:443/bg/a/view/nikoleta-lozanova-v-harema-na-ronaldo-141388", "text": "Италианският популярн сайт МСН, който минава за доста сериозен, включи Николета Лозанова в „харема“ на португалския футболен ас Кристиано Роналдо. Според публикацията, озаглавена „Всичките жени на Кристиано Роналдо“, в списъка на дамите, преминали на бегом или за по-дълго време през леглото на прочутия футболист, фигурират още 25 пищни красавици от девет страни. Ако се вярва на сайта, секс-авантюрата на Николета с надеждата на „Ювентус“ за по-добри дни, се била случила през 2016 г., но не била официално потвърдена от Кристиано и вероятно поради тази причина засега се води като „мълва“. Бърз поглед върху имената на нежните завоевания на Роналдо от началото на звездната му кариера през 2005 г. до днес показва, че освен с Валери Божинов и Ники Михайлов, той е „баджанак“ и със самия Силвио Берлускони. Просто защото през 2009 г. футболистът се радва за кратко на пищните форми на неаполитанката Рафаела Фико, която долу-горе по същото време е била примадона на световно известните купони „бунга бунга“ на четирикратния бивш премиер на Италия. Но игривата Рафаела е „побаджаначила“ Роналдо и с цветнокожия му италиански колега Марио Балотели, на когото тя роди даже дъщеричка. Иначе, ако поиска, НиЛо може само да се гордее, че е „кацала“ там, където са пребивавали и любимки на милиони мъже по света като Ким Кардашян, Парис Хилтън, Ирина Шейк, Натали Ринкън и т.н. Оказва се обаче, че освен истински „Дон Жуан“,  Кристиано Роналдо може да бъде и доста верен креватен партньор. Защото през продължилата цели пет години негова връзка – от 2010 до 2015 г. – с руския топ-модел Ирина Шейк, той почти не е изневерявал на страхотната секс-бомба. През периода царете на жълтата хроника в Испания и Португалия са „засекли“ само 3 негови „забежки“ съвсем за кратко пак по рускиня, по испанка и по португалка. Роналдо обаче се развихря неудржимо след раздялата си с Ирина, като вкарва за година в кревата си поне десетина знайни и знойни дами, сред които е „класирана“ и нашенката. Спира се през 2017 г., когато започва връзката му с все още живеещата с него испанка Джорджина Родригес, която неотдавна го дари с дъщеря. Що се отнася до нежните предпочитания на царя на топката, то като че ли той обича най-много италианките, следвани от испанките и рускините. Последната клюка на Апенините пък е, че преди седмица в дискотека на о. Ибиса Роналдо бил забил пищната аржентинка Белен Родригес. Тя е много известна тв-гърла между Алпите и Сицилия, като от години мокри сънищата на безброй италианци. Та Белен може пак да го „сроди“ със Силвио Берлускони, както и с известния на Апенините балетист и тв-водещ Стефано Ди Мартино, с пилота - ас от надпреварите с мотоциклети Андреа Йаноне, с папарак №1 на Италия Фабрицио Корона и още куп местни ВИП-ове.", "date": "2018.08.11", "title": "Николета Лозанова в харема на Роналдо"}
{"url": "https://www.monitor.bg:443/bg/a/view/bukuresht-se-podgotvja-za-nov-masov-protest-141397", "text": "Букурещ се подготвя за нова голяма демонстрация – само ден, след като над 450 души бяха ранени, а близо 30 арестувани, при сблъсъци на масовия антикорупционен протест, съобщава АФП. Стотици хора, някои от които носят националния румънски флаг, започнаха да се събират в района на централния площад в румънската столица. По данни на полицията в Букурещ вчера са протестирали 20 000 души. Хиляди души протестираха и в други градове. Румънците са недоволни от решенията на управляващите социалдемократи по отношение на правосъдните закони и наказателните кодекси, от отстраняването на ръководителката на антикорупционната агенция и от факта, че лидерът на социалдемократите Ливиу Драгня ръководи Камарата на депутатите, въпреки че е осъден на затвор за корупция.", "date": "2018.08.11", "title": "Букурещ се подготвя за нов масов протест"}
{"url": "https://www.monitor.bg:443/bg/a/view/ivet-ostana-peta-na-200-m-na-evropejskoto-141398", "text": "Ивет Лалова не успя да се пребори за медал във финала на 200 м на европейското първенство по лека атлетика в Берлин. Българката, която е вицешампионка от Амстердам 2016 в дисциплината, завърши пета с време 22,82 сек. Британката Дина Ашър-Смит прибави второ злато към това на 100-те метра. В много силно бягане тя постигна и най-добро време в света за сезона от 21,89 сек. Със среброто се окичи холандката Дафне Схипърс с 22,14 сек., а трета е сънародничката й Джамиле Самуел с изравнен личен рекорд от 22,37 сек. Преди Ивет финишира и състезаващата се за Швейцария Миджунга Камбуджи с 22,45 сек. Лалова бе последната ни участничка в Берлин. Така България завършва с един медал – сребърен на Мирела Демирева в скока на височина.", "date": "2018.08.11", "title": "Ивет остана пета на 200 м на европейското"}
{"url": "https://www.monitor.bg:443/bg/a/view/po-aktiorite-shte-gi-poznaete-141347", "text": "Защо да променяш нещо, когато то е доказано успешно – тази негласна максима явно споделят немалко холивудски режисьори, а и не само. Работата в екип със сигурност не е за всеки, затова мнозина предпочитат да заложат на изпробвана вече комбинация с актьор на големия екран, особено когато от основно значение за реализацията на проекта е стиковката с въпросния човек. „Монитор“ направи кратък списък на най-любопитните двойки режисьор-актьор, чиято дружна работа в киното може да бъде позната от километри. Уди Алън възпява музите си Ексцентрикът Уди Алън е пословично последователен в желанието си да изстиска максимално от своите любимци в актьорските среди. Надали е изненада за някого, че тези фаворити са основно жени, а с много от тях режисьорът е имал отношения и извън снимачната площадка. С култов статут, например, се превърна историята му с Миа Фароу. Двамата се запознават след успеха на лентата на Алън от 1977 г. - „Ани Хол“, за която той си печели номинация за „Оскар“ за най-добър режисьор, актьор и оригинален сценарий - триумф, който до това време е бил постиган единствено от Орсън Уелс с неговия „Гражданинът Кейн“. 12 години след първата среща между Алън и Фароу, двамата вече са работили по 13 заглавия заедно. Уви, бурната им връзка на и извън снимачната площадка окончателно приключва, след като режисьорът започва интимен контакт с осиновената дъщеря на Миа – Сун И Превин, с която сключва и брак няколко години по-късно. Сред по-популярните филми на Алън с Фароу са „Бродуейският Дани Роуз“, „Хана и нейните сестри“, „Съпрузи и съпруги“ и др. В списъка с музи на четирикратния носител на „Оскар“ попада и друга негова изгора, а именно Даян Кийтън, с която работят съвместно и по „Ани Хол“. Говорейки за фаворитки на Алън, няма как да пропуснем и Скарлет Йохансон. Русата изкусителка се включва в три заглавия на своя киноидол, най-известният сред които несъмнено е „Вики Кристина Барселона“. Тарантино и Самюел Джаксън – 20-годишно приятелство и на екрана Необичайна комбинация – това са Куентин Тарантино и Самюел Джаксън, особено ако съдим по първите им впечатления един за друг. Всъщност, двамата се запознават на кастинг за филма Reservoir Dogs (1992 г.). Джаксън се явява на прослушването, на което присъствали единствено Тарантино и копродуцентът на лентата Лорънс Бендър, но след края му останал с впечатлението не само, че няма да получи ролята, но и че двамата души на среща му са „гадняри“. По-късно пътищата на режисьор и актьор се пресичат отново - на премиерата на същото това заглавие на феста Сънданс. По думите на звездата от „Бодигард на убиеца“, Тарантино го попитал за мнение за Reservoir Dogs, на което Джаксън отговорил, че единственото, което може да се подобри в продукцията е замяната на един от актьорите със самия него. И така стартира над 20-годишното вече приятелство между едни от големите имена в Холивуд. Макар Тарантино далеч да не експлоатира колегата и дружката си в степента, в която Уди Алън, например, прави с Миа Фароу, двамата вече имат минимум 6 съвместни проекта зад гърба си, последните от които „Джанго без окови“ и „Омразната осморка“. Категоричен фаворит сред общите им кино рожби обаче е несъмнено „Криминале“, където на Джаксън е поверен образът на философстващия престъпник Джулс. Джони Деп е копие на Тим Бъртън е „Едуард Ножиците“ Всеки път, когато видите Джони Деп в ексцентрична роля, проверете – вероятно режисьор на продукцията е Тим Бъртън. Шантавите ленти са специалитет на кино дуото, което продължава да радва любителите на седмото изкуство и до днес.- Мнозина смятат, че именно чрез героите, изиграни от Деп, режисьорът гради свой огледален образ. А всичко започва с „Едуард Ножиците“ (1990 г.) Самият актьор смята, че във филма персонажът му пресъздава трудността на Бъртън да комуникира със своите връстници от тийнейджърските години. Самият режисьор обаче не дава коментар по въпроса. Спомнете си още за „Тъмни сенки“, „Алиса в страната на чудесата“, „Чарли и шоколадовата фаблика“, „Булката труп“, „Слийпи Холоу“ и т.н. Всъщност, сред малкото чудаци, които Деп е играл на големия екран и не са дело на Бъртън, е може би най-популярният му образ – капитан Джак Спароу. А ако проследим развитието на актьора през годините, ще разберем, че приятелството определено има своето отражение не само на поведението му и извън снимачната площадка, но и в начина, по който той подбира ролите си. Сред актьорите, с които Бъртън често се сработва – и логично, доста добре при това – е съпругата му Хелена Бонъм Картър. Мартин Скорсезе изследва мъжката психика с Де Ниро Имената Мартин Скорсезе и Робърт де Ниро говорят сами за себе си. Комбинирани във финалните надписи на даден филм обаче гарантират успех както сред критиците, така и в боксофиса. Двамата се запознават още през 70-те, като заедно реализират девет заглавия. Ако погледнем филмографията на 74-годишния актьор през последните години, то лентите му със Скорсезе са сред малкото, които не ни карат да присвием очи от разочарование предвид някогашната му слава. (Тук ще вмъкнем като пример само „Ох, на дядо“, а изводите ще оставим на вас.) В съвместната си работа дуото режисьор-актьор изследва неведнъж мъжката психика. Като начална дата на общите им кино подвизи пък можем да приемем 1973 г., когато на бял свят се появява „Коварни улици“. Следват „Шофьор на такси“, „Ню Йорк, Ню Йорк“, „Разяреният бик“, „Кралят на комедията“, „Добри момчета“ и др. Определено се радваме на факта, че двамата продължават да работят заедно, като още идната година предстои да излезе поредното им заглавие - „Ирландецът“. Нещо повече, в лентата с участие ще се разпише и Ал Пачино. По-наблюдателните киномани пък вече знаят, че Скорсезе вече залага и на друг холивудски ас в творбите си, а именно – Леонардо ди Каприо. Двамата вече са тествали възможността си да се стиковат на снимачната площадка в шест филма, най-популярният от които несъмнено е „Вълкът от Уолстрийт“. Любопитен факт е, че двамата се запознават не чрез кой да е, а чрез първия любимец на Скорсезе – Де Ниро. Според запознати именно той посъветвал режисьора да даде шанс и да работи с по-младия му колега. „Представители сме на коренно различни поколения, но той иска да осъществи неща, към които съм се прицелил и аз. Не се страхува от предизвикателствата по пътя“, казва Скорсезе по адрес на Ди Каприо. Братя Коен залагат на Клуни Джордж Клуни несъмнено е сред любимците на популярните режисьори Джоел и Итън Коен. Актьорът, който разреди през последните години включванията си на големия екран, зарадва мнозина, като оповести, че ще участва в комедията на своите приятели „Хайл, Цезар“. И макар лентата със сигурност да не е сред любимите ни, съвместните продукции на триадата определено заслужава внимание. Братята са залагали на Клуни четири пъти в своите филми. Позволяват си обаче често да се обръщат и към други звезди като Стив Бушеми, например. Най-много въпреки всичко те работят с носителката на „Оскар“ (последно за „Три билборда извън града“) Франсис Макдорманд. И в случай че се питате – и това далеч не е случайно. Братята снимат пред камерата си актрисата в поне шест от своите заглавия. Сред причините да се разбират с нея толкова добре пък е фактът, че тя е има брак с Джоел Коен от 1984 г. насам. У НАС Българските режисьори също не подминават практиката на утвърдените си колеги отвъд океана и често залагат на едни и същи имена, когато става въпрос за кастинга. Сред най-отличителните примери за неразривно дуо на роден терен са Стефан Командарев и Асен Блатечки. Лошото момче в актьорската ни гилдия отчита постоянно присъствие в последните ленти на режисьора, а „Съдилището“ (2014 г.) дори го изпрати в Холивуд, след като филмът попадна в разширения списък с номинации за чуждоезичен „Оскар“. Двамата отново се сработиха и за „Посоки“, чиято премиера беше миналата година. Филмът отново се увенча с успех, като провокира дори Ума Търман да лобира за специална награда за актьорския състав на продукцията в рамките на кинофестивала в Кан през 2017 г. Макар не толкова крещящ комерс, стиковката между режисьора и Васил Василев-Зуека е дори по-мащабна, като комикът се включва в три продукции на приятеля си - „Светът е голям и спасение дебне отвсякъде“, „Съдилището“ и „Посоки“. Командарев не е единственият български режисьор, който залага на едно и също лице в редица свои произведения. Димитър Митовски, например, усъвършенства работната си симбиоза няколко актьори по време на снимките на „Под прикритие“. Сред тях – Мариан Вълев и Александър Сано, които ще видим и в следващия му сериен проект - „Ускорение“. Снимките стартираха преди седмици по родното Черноморие, очаква се да продължат около 4 месеца, а общо 12-те епизода ще бъдат излъчени този път в ефира на Нова тв. Маргита Гошева и Стефан Денолюбов пък са актьорите, по които ще познаете филм на Петър Вълчанов и Кристина Грозева. Именно те са сред ключовите фигури в заглавията им, завоювали си немалко фестивални успехи - „Урок“ и „Слава“. Пословичен е примерът и с актьорското семейство на Маги Халваджиян. Като започнем от „Господари на ефира“, преминем през „Пълна лудница“, та стигнем до последния проект на Global Frame за родния пазар - „Полицаите от края на града“, режисьорът и продуцент залага винаги на едни и същи лица. Това са Димитър Рачков, Васил Василев-Зуека, Мария Игнатова, Герасим Георгиев-Геро, Румен Угрински, Ненчо Балабанов, Албена Михова и др.", "date": "2018.08.11", "title": "По актьорите ще ги познаете"}
{"url": "https://www.monitor.bg:443/bg/a/view/v-16-48-chasa-v-sybota-nastypva-birenoto-vreme-141389", "text": "Днес следобед малко преди 17 часа е идеалното време да си отворите студена бира, пише в. \"Дейли експрес\", позовавайки се на резултатите от проучване, направено във Великобритания по поръчка на пивоварите \"Хайд енд Уайлд\". Допитването показва, че когато часовникът покаже 16 часа и 48 минути, настъпва \"биреното време\". Тогава е най-вероятно любителите на пивото да са приключили с пазара за уикенда и да са готови да седнат на спокойствие с чаша студена бира в ръка, за да се да разтоварят от натрупания през работната седмица стрес. Един на всеки петима любители на бирата споделя, че предпочита да пие у дома, вместо в кръчмата, тъй като не е впечатлен от селекцията по заведенията. Проучването показва още, че британците намират родната крафт (занаятчийска) бира за по-блага от германската, белгийската и американската. И докато близо 60 на сто от поданиците на Нейно Величество се идентифицират като любители на крафт бирата, един на петима признава, че не знае какво означава терминът. Оказва се също, че един на 13 жители на Острова се свени да се осведоми за значението му.", "date": "2018.08.11", "title": "В 16:48 часа в събота настъпва „биреното време“"}
{"url": "https://www.monitor.bg:443/bg/a/view/50-deca-ot-bosilegrad-se-placikat-na-ravda-za-smetka-na-narodnoto-sybranie-141373", "text": "50 деца от Босилеград ще прекарат 10-дневна почивка на родното Черноморие, обявиха от Културно информационния център в Западните покрайнини. Малчуганите вече заминаха за Равда, като самата лятна почивка е поета изцяло от Народното събрание на Република България. „Децата ще бъдат на море от 10 до 20 август. В групата има и 6 българчета от Враня, организирани от новоформирания Център за сръбско-българско приятелство във Враня. В Равда те ще се настанят в Сливенския лагер“, обяви председателят на КИЦ-а, Иван Николов. Той обясни, че почивката традиционно се провежда всяка година повече от две десетилетия и през нея са минали почти всички подрастващи поколения от Босилеград. „За част от децата това е единствената възможност да отидат на море. Като цяло знаете, че тук доходите са твърди ниски, безработицата голяма и хората не разполагат със средства за почивки“, уточни още Николов.", "date": "2018.08.11", "title": "50 деца от Босилеград се плацикат на Равда за сметка на Народното събрание"}
{"url": "https://www.monitor.bg:443/bg/a/view/stotici-pochetoha-22-godini-ot-konchinata-na-vanga-141382", "text": "Стотици миряни, видяли само добро от пророчицата Ванга, почетоха с присъствието си 22-годишнината от нейната кончина. Тази година съботата се случи точно в деня на нейния край на земния й път през 1996 г. и край гроба й на Рупите се стекоха не само българи, но и руснаци, гърци и сърби. Французи пристигнаха с автобус специално, за да почетат паметта на пророчицата. \"Както винаги на този ден отец Живко отслужи заупокойната молитва на гроба й, разказа за Агенция “Монитор“ Серафим Иванов, управител на храмов комплекс „Рупите“. - По традиция на този ден пред църквата „Света Петка Българска“ нареждаме маси с постни ястия, с глътка мастика за Бог да прости поканихме всички гости, защото леля Ванга обичаше всеки ден да отпива по глътка за здраве“, допълни той. Цялото ръководство на фондация „Ванга“ пристигна, за да почете паметта на пророчицата – Нешка Робева, председателят Иван Драмов, академик Благовест Сендов заедно със съпругата си също се поклониха на гроба на Ванга.", "date": "2018.08.11", "title": "Стотици почетоха годишнина от кончината на Ванга"}
{"url": "https://www.monitor.bg:443/bg/a/view/samo-edna-firma-s-merak-da-sybira-bokluka-v-dupnishko-141374", "text": "Само една фирма подаде документи за участие в обществената поръчка за събиране и транспортиране на битовите отпадъци от населените места на територията на Община Дупница. В открита процедура, комисия с председател зам.-кметът Крум Милев отвориха документите на участника – \"Еко Ресурс Р\" ООД, като след проверка на документите и техническите изисквания, ще се обяви дата за отваряне на ценовата им оферта, ако бъдат допуснати. Срокът на поръчката е 24 месеца, а прогнозната стойност 2 420 000 лева. Справка в регистрите показва, че столичната фирма от години е основен играч в сметосъбирането в София, както и в още няколко общини. Заради отдалечеността на малките населени места, фирмите нямат особен интерес към Дупница от години, тъй като това се отразява на печалбата им, коментират запознати.", "date": "2018.08.11", "title": "Само една фирма с мерак да събира боклука в Дупнишко"}
{"url": "https://www.monitor.bg:443/bg/a/view/vodach-na-trolej-v-sofija-pochina-po-vreme-na-rabota-141386", "text": "Водач на тролей е починал по време на работа в района на Лъвов мост, съобщиха от пресцентъра на МВР. Сигналът е подаден към 11:24 часа. Тролеят се е движел по линия номер 7 в посока Сточна гара, управлявала го е жена на възраст около 50 години. Тя успяла да отбие превозното средство, след което е починала. Няма пострадали пътници. Движението в района се осъществява нормално.", "date": "2018.08.11", "title": "Водач на тролей в София почина по време на работа"}
{"url": "https://www.monitor.bg:443/bg/a/view/mele-na-pytja-varna-burgas-petima-sa-tejko-postradali-141385", "text": "Две деца, бременна жена и двама мъже са откарани в болница след жестока катастрофа по пътя Варна - Бургас, близо до Старо Оряхово. Състоянието на ранените е тежко, лекарите от МБАЛ \"Св. Анна\" във Варна правят всичко по силите си да спасят живота им. Тежкият инцидент стана около 12:38 часа. Бургаски ситроен и рено с украинска регистрация са се сблъскали челно при навлизането в остър завой. Наложило се е на мястото да бъде изпратен специализиран автомобил на пожарната, който да разреже двете коли, за да бъдат извадени хората от там. Знае се, че българинът, който е пътувал в бургаския ситроен, е бил сам в колата. Семейството с двете деца е било в украинската кола. Към момента на мястото на произшествието се извършва оглед, движението се осъществява само в средна лента и има огромно задръстване. Предполагаемата причина за тежкото произшествие е несъобразена скорост, заради която и двете коли най-вероятно не са карали в лентите си при навлизането в завоя.", "date": "2018.08.11", "title": "Меле на пътя Варна-Бургас, петима са тежко пострадали (СНИМКИ)"}
{"url": "https://www.monitor.bg:443/bg/a/view/bukuresht-v-detajli-141342", "text": "Букурещ – красивото лице на Румъния, едва от няколко години мощно заяви присъствието си върху световната туристическа карта. Над двумилионната балканска столица може би не е толкова популярна като Будапеща или Прага, но няма за какво да завижда на другите перли на Източна Европа за онова, което предлагат на посетителите. Не се лъжете по клишето за съветските сгради мастодонти – не те придават характерния облик на града: зад всеки ъгъл, особено в обширния център, може неочаквано за окото да се покаже някоя църквичка с прелестна архитектура, манастир, кокетен ресторант... Букурещ е във вечно движение – променя се постоянно, и то – не от вчера. Из улиците му и сега тук-там са разпръснати строителни площадки за възстановяване на изящните стари сгради и магазини, а дори „тарабите“ за ограждане на ремонтните работи, поне в историческата част, са елегантно изваяни като в някоя минала епоха, когато всичко е било пипнато с артистична ръка. Някога столица на Влахия – едно от трите княжества, родили модерна Румъния, днес Букурещ е сред символите на нова Европа и прилича на книга по история под открито небе: неговите улици и площади събират заедно различни периоди и стилове, в които се оглеждат драматичните промени, преживени от страната. Градът е преживял огромни трансформации през последното столетие – „Париж на Балканите“ или „малкия Париж“, както е бил наричан през първата половина на ХХ век заради френската аура на неговите големи сгради, широки залесени булеварди и паркове; наранен от бомбардировките през Втората световна война и разраснал се след това с предградия от комунистически тип; ударен от силното земетресение през 1977 г.; реконструиран с тежък и еклектичен монументален размах през 80-те; сърце на революцията през 1989-а... Продължителното съвместно съжителство е сродило в едни и същи зони значими паметници от различни епохи. Неокласически и неоготически влияния се смесват с „Либерти“ (ар нуво) и „Баухаус“, но най-вече изпъква местният стил „Бранковяну“ – с типичните солидни колони с флорални релефи и орнаменти, изсечени като дантела в камъка с намек за италиански ренесанс и ориенталска пищност. Тези сгради съхраняват или поне напомнят архитектурата, наложена в края на ХVІІ и началото на ХVІІІ век от влиятелния княз Константин Бранковяну, а черно-бели табелки на места указват онези от тях с автентична историческа стойност. Изненадващо, много от грамадните кооперации от времето на Чаушеску също са правени с известно уважение към парижката визия в центъра. Ако приемем, че градът донякъде е поизгубил европейския си дух при диктатурата, днес със сигурност си го е възвърнал и подготвя своята кандидатура за Европейска столица на културата 2021. Той се простира по протежението на река Дъмбовица, която разсича столицата. Истинското сърце на стария Букурещ е улица „Липскани“, наречена така по името на множеството занаятчии и търговци от Лайпциг (Lipsia), дошли навремето да търсят тук просперитет и късмет. Някогашните хора вече ги няма, но споменът за тях е останал в названията на улиците – освен „Липскани“ има и „Габровени“, заради пришълците от нашето Габрово... Днес в зоната се намират магазини за сувенири, модни бутици (включително на световни марки) и най-вече безброй ресторанти, барове, пъбове, клубове... По калдъръмените улички, сред микс от готически, барокови и неокласически къщи, избуяват модерни хотели. Фасадите на представителните сгради от миналия и по-миналия век са отлично поддържани, а доста от тях вечер са огрени от ефектно художествено осветление. В околните задни улици някои са по-занемарени, но все така красиви и романтични.   Той прекосява центъра на Букурещ, преминавайки край множество градски атракции. Осеян с луксозни хотели, елегантни магазини и арт пространства, в посока от юг към север е белязан от три големи площада в различен стил – Площада на обединението (Piata Unirii), Площада на революцията (Piata Revolutiei) и Площада на победата (Piata Victoriei). Първият е точката, в която се събират улиците, водещи към стария и към новия град, а на нивото на историческия център има забележителни сгради като Palatul CEC (Спестовната банка) със стъкления си купол. Вторият е наречен така в памет на събитията от 1989-а, довели до падането на режима на Чаушеско. Именно тук, от балкона на Генералния щаб, диктаторът произнася последната си реч, освиркан от множеството на пощада, след което, на следващия ден, е евакуиран с хеликоптер, а три дни по-късно той и съпругата му Елена Чаушеску са екзекутирани. В памет на жертвите на бунта пред сградата, в която се е помещавала скандалната Секуритате (тамошната Държавна сигурност – тайните служби на режима), през 2005 г. е издигнат Мемориал на възраждането: бял мраморен обелиск със забит на върха му стилизиран метален почернял картоф, от който се стича кръв. Символиката се свързва със саможертвата на гладуващия румънски народ и с края на най-тъмния период в историята му. Иначе площадът пази вида си от ХVІІІ век с църквата „Крецулеску“ и бившия Кралски дворец, където днес е Националният музей на изкуствата. На третия площад – Площада на победата, се намира дворецът „Виктория“ – сградата на Министерския съвет, чиято сталинска архитектура в момента почти изцяло е покрита от огромен румънски трибагреник.   На хълма, наречен Арсеналски, се намира огромният комплекс с най-голямата административна сграда в света след Пентагона. За да се отвори място за него, целият някогашен квартал „Уранус“ (около една трета от сградите на стария център) е бил изравнен със земята, а жителите му – преместени другаде. Построен за по-малко от 5 години (първият камък е положен през 1983 г. и комплексът е почти напълно завършен при падането на комунистическия диктатор), Парламентът е може би най-разпознаваемата забележителност на Букурещ. Връх на мегаломанията на Чаушеску, Дворецът има 12 надземни и 8 подземни етажа, противоатомен бункер, около 1000 помещения, 30 представителни салона и е богато украсен отвътре с мрамори, кристали, скъпи полилеи и тапети, изключително с румънски произход. За куриоз: най-големият полилей тежи около 3 тона и свети със 7000 крушки. Сградата на Парламента е висока 84 м (без да броим онези 92 под земята), дълга е 270 м и е широка 240 м. Комунистическите сановници с гордост са съобщавали, че е проектирана от едно едва 24-годишно момиче – архитект Анна Петреску. Градската легенда мълви, че е била племенница на Елена Чаушеску, чието моминско име е Ленуца Петреску, но знае ли човек... Истината обаче е, че зад нея, която и да е била тя, е стоял екип от 700 архитекти и 20 000 строители. Немалко работници са загинали по време на изграждането на комунистическия рекордьор. Идеята е била от неговата голяма тераса човек да адмирира целия град и да поздравява жителите му... Знаем и името на човека, който е искал да го прави – Николае Чаушеску, но това така и не му се случва, защото междувременно е разстрелян. Удава се обаче през 1999-а на Майкъл Джексън: той поздравява столицата и феновете си с помахване на ръка, но сбърква локацията и произнася „Здравей, Будапеща“... Май и това обаче е градска легенда. Кралят на попа има концерт в Букурещ през 1992 г., а що се отнася до поздравлението, макар че микрофонът му е включен малко след неговото начало, от записите ясно се чуват думите: „Обичам ви, Букурещ, Румъния. Обичам ви толкова много“. И днес Дворецът е седалище на румънския парламент – факт, който буди противоречиви чувства. Освен него, сградата съдържа и три музея – на съвременното изкуство, на комунистическия тоталитаризъм и трети посветен на самия парламент. Водещият към парламента булевард, наричан Шан-з-Елизе на Букурещ, е с 1 метър по-широк и с 6 метра по-дълъг от парижкия. На него са разположени няколко миниатюрни изкуствени езерца с 42 фонтана – по един за всички 41 области на страната и един за самата столица.   Тя е седалище на румънския патриарх и митрополит на Букурещ и се намира навръх т. нар. Митрополитски хълм. Главната църква на православната столица е строена през 1654-56 г. по волята на княз Константин Басараб и жена му Балаша и през вековете е претърпяла множество реставрации, модифицирали както формата, така и декорацията й. Прекрасни са мозайките по фасадата и фреските вътре, където трудно може да се проникне по време на много посещаваните от вярващи неделни служби, освен ако не отидеш достатъчно рано. Той е сред най-характерните и живописни места в столицата – намира се в парка Херъстръу недалеч от Триумфалната арка (първоначалният монумент е от 1922 г. в чест на румънските победи в Първата световна война). Етнографската сбирка под открито небе, посветена на румънските традиции, предлага панорама на най-живописните селски къщи от различни епохи и региони на страната, които са пренесени автентични тук и в някои от тях може да се влезе. Над 300 къщи, църкви и мелници от ХVІІ до началото на ХХ век, основно от дърво и слама, са транспортирани от съответните села и са инсталирани тук заедно с оригиналното им обзавеждане. Това обширно обществено пространство включва езеро, парк и заведения на открито. Музеят е направен през 1936 г. по модела на Скансен Музеум в Стокхолм и площта му обхваща 100 000 кв м. Макар че днешните румънски земи са били част от Римската империя, Триумфалната арка не е от романската античност като тази в Рим. Приличат си само по формата. Триумфалната арка в Букурещ е издигната в сегашния й вид през 1936 г. и със своите 27 м височина предлага идеална гледка за наблюдение на града, ако сте склонни да изкачите десетките стъпала, водещи до върха й.", "date": "2018.08.11", "title": "Букурещ в детайли"}
{"url": "https://www.monitor.bg:443/bg/a/view/koshmaryt-prodyljava-i-bojan-jordanov-aut-za-svetovnoto-po-volejbol-141387", "text": "Волейболният национал Боян Йорданов отпада от сметките на селекционера Пламен Константинов за предстоящото световно първенство, на което сме съдомакини с Италия през септември. 35-годишният левичар, който това лято се завърна в представителния ни тим, има контузия в крака, показа днешния му преглед в София. \"Боян има разкъсване на бедрото и се нуждае от 25-дневна почивка. Проблемът не е сериозен, но при подобен тип травми помагат само почивка и терапия. Той вече започна процедурите, но няма да бъде възстановен за световното първенство\", разкри Константинов пред BGvolleyball.com. Така постът диагонал на разпределителя се оказа ахилесовата пета на националния отбор. След отпадането на Цветан Соколов и Боян Йорданов, на тази позиция ще се изявяват Николай Учиков, Мирослав Градинаров и Данаил Милушев. Националите получиха два дни почивка, а от понеделник продължават подготовката си, но вече във Варна.", "date": "2018.08.11", "title": "Кошмарът продължава - и Боян Йорданов аут за световното по волейбол"}
{"url": "https://www.monitor.bg:443/bg/a/view/papi-hans-e-super-palav-141249", "text": "Той не е писател. Той не е певец. Той е Супер палав. Той е Константин Трендафилов – една твърде развита напоследък личност. От обещаващ млад поет в България, през изпълнител с алтер его Папи Ханс, та чак до гаджето на тийн сензацията Дара. Все поводи, достатъчни да го поставят под светлината на прожекторите. Последният е провокацията „Супер палав“, която представя Трендафилов в нова светлина – между няколко дупета на танцьорки. Няма как да ги пропуснете, тъй като през по-голяма част от клипа към песента, те блестят като ореоли около главата му. Как започна всичко? Авторът на стихосбирката „За кого се сещаш, когато се сещаш за някого?“ предизвика истински фурор именно като запя парчето „Кекс“ под мустака на измисления германски герой Папи Ханс. С метафоричния сладкиш той категорично успя да Дълго след премиерата на песента, с всяко влизане в социалните мрежи попадахме на израза „Всичко е точно, защото снощи правих кекс“. И след множеството вицове, мемета ( б. а. - забавни снимки) и статуси, които гъделичкат любопитството ти, няма как да не я чуеш и да станеш част от многобройната свита, която си я тананика. И докато превърташ отново и отново видеото, просто за да се посмееш, осъзнаваш, че пародийното парче се е превърнало във феномен, който независимо дали мразиш или обичаш, то със сигурност знаеш до болка наизуст. С изречения като „Животът ми е в застой, но всичко е точно. Майка ми не ме обича, но всичко е точно... Защото снощи правих кекс“ и видео, в което две полуголи красавици се кълчат и мажат с пудра захар, съвсем очаквано песента завладя средностатистическия меломан. Всъщност тя предизвика смесени чувства. „След тази песен ми се драйфа, но всичко е точно“, „Не си мислех, че може да има нещо по-лошо от Сузанита“ и „Изключително свежо, хумористично, приятно парче. Зариби ме много и всичко е точно“, са само част от коментарите в YouTube. Музиката към проекта е дело на изпълнителя Искрен Тончев - Искрата. Нежната половинка на Трендафилов – Дара, ги запознава и идеята за съвместна работа се ражда съвсем спонтанно. Едно от момичетата във видеото пък е английската актриса Манал Ел Фейтури, която се разписа с участие в X Factor. Интересен е фактът, че тогава доста от слушателите не разпознаваха 27-годишният писател и вярваха, че това действително е германски изпълнител, „Тоя германец даже е накарал Коцето Трендафилов да го рекламира“, обърна се към мен позната с истинско възхищение. Днес вече всички знаят кой е. След успеха на „Кекс“, Трендафилов даде заявка, че феновете му могат да очакват и по-сериозни проекти от него. „Аз имам една кариера и тя е в рекламата. Но със сигурност това, че имам страст към музиката, няма да ме спре да пускам парчета, така че хората могат да го очакват от мен“, заяви тогава той. Е, по-сериозно парче още не сме чули, но „Супер палав“ е новата тема за размисъл. Докато дебютният сингъл на Папи Ханс е доста сполучлива пародия, то актуалното парче е по-скоро на границата между простотията и диско спомен от 90-те. За съжаление, почитателите на Константин, а и на Дара, тъй като фен базата им вече почти се припокрива, не останаха доволни от новото творение. Безспорно в текста има някои точни попадения, като но в по-голяма част обаче се губи смисълът Показател за това е и популярността на парчето в YouTube. За седмица време то успя да натрупа само 20 хиляди лайка и около 8 хиляди палчета надолу. „Като влезе майка ми смених на порно, че е по-лесно да обясня.“, „Излиза, че интелигентните хора в България могат да натрупат популярност само със сеир.“ и „А ако някоя пръдне - не те виждам“, гласят коментарите под видеото. Може би най-плоското в песента е припевът: „Пусни сигнала, ако не си заспала, летя към тебе, имам super power - аз съм супер палав.“. Като градация от „Кекс“ можем да отчетем само, че тук голите дупета са много повече. Ако трябва да бъдем честни – успехът на „Кекс“ трудно може да бъде надминат, така че пожелаваме на Папи Ханс да надскочи себе си или на Константин Трендафилов да се фокусира върху писането. Всичко е точно.", "date": "2018.08.11", "title": "Папи Ханс е „Супер палав“"}
{"url": "https://www.monitor.bg:443/bg/a/view/vinagi-svejo-uhaeshti-obuvki-141383", "text": "Неприятната миризма, изпускана от маратонки след тичане, вероятно бива причинена от бактерии по кожата на потребителя, които се хранят с пот и произвеждат изовалерианова киселина, която е причината за тази миризма. Когато MS-DS100 бъде поставен в обувките и се включи, устройството започва да генерира йонни частици, съдържащи хидроксилни радикали от шест отвора на отделящите се капачки, които изпълват обувките от пръстите до петата. Устройството е с размери 170 х 92 х 246 мм и не отстранява миризмата моментално. Нормалният режим отнема 5 часа, за да освободи обувките от остри миризми, докато дългият 7-часов режим се използва като дълбоко почистващ цикъл, за да се премахнат упоритите миризми. Устройството разполага с вградена батерия, която позволява използването му без електрически контакт, като Panasonic казва, че всеки от двата режима на работа струва по-малко от ¥ 1 за цикъл. MS-DS100 ще се предлага само в Япония от 20 септември на  неизвестна цена.", "date": "2018.08.11", "title": "Винаги свежо ухаещи обувки"}
{"url": "https://www.monitor.bg:443/bg/a/view/objasnjavat-s-listovki-na-chujdencite-kak-da-shofirat-u-nas-141376", "text": "От утре стартира раздаването на листовки по граничните контролно-пропускателни пунктове за влизащите у нас шофьори, съобщиха от пресцентъра на МВР. В брошурите се съдържа информация на четири езика за най-важните разпоредби, включени в Закона за движение по пътищата. Листовките са отпечатани на четири езика - български, английски, немски и турски. В тях е обърнато внимание на това, че за неплатена винетна такса, водачът рискува да му бъде спряно превозното средство за срок от един месец и глоба между 300 и 3000 лева, в зависимост от вида му. Напомня се на шофьорите, че на наша територия трябва да се движат и през деня с включени светлини. Специално внимание е обърнато и на това, че в аварийните ленти на магистралите е забранено движението или спирането, освен в случай на повреда на моторното превозно средство или по здравословни причини на водача. Отбелязани са и санкциите за управление на моторно превозно средство след употреба на алкохол. Акцията на полицията ще продължи до края на активното преминаване на шофьори през България в посока Западна Европа.", "date": "2018.08.11", "title": "Обясняват с листовки на чужденците как да шофират у нас"}
{"url": "https://www.monitor.bg:443/bg/a/view/specakcijata-na-mvr-po-pytishtata-ustanovi-614-narushenija-141375", "text": "Приключи първата част от проведената специализирана операция за контрол по основните пътища, която започна в петък сутринта, съобщиха от МВР. От нейния старт досега няма регистриран нито един тежък инцидент. Проверени са 231 моторни превозни средства и 316 водачи и пътници. Констатирани са общо 614 нарушения, като най-голям е броят на тези за скорост - 512. Издадени са 67 фиша, съставени са 27 акта за установено административно нарушение и осем заповеди за принудителни административни мерки. Освен това са връчени 31 електронни фиша на водачи за техни предишни нарушения, а на трима са отнети свидетелствата за управление, поради неплатени задължения по Закона за движение по пътищата. В рамките на операцията служителите са установили и 15 лица от криминалния контингент. Междувременно МВР пусна кадри от полицейския хеликоптер, който следи за джигити на пътя. Машината излетя в 04:00 часа в петък от авиобаза „Безмер”. Вертолетът облита магистрали, натоварени пътища и следи за агресивни шофьори, за такива, които се движат в пакет, и за използващи аварийната лента за придвижване. Хеликоптерът е снабден с камера, която има възможност да заснеме отблизо регистрационния номер на автомобила нарушител и да предаде информация от въздух на патрулите на пътя.", "date": "2018.08.11", "title": "Спецакцията на МВР по пътищата установи 614 нарушения"}
{"url": "https://www.monitor.bg:443/bg/a/view/feshyn-narychnik-za-nadareni-dami-141247", "text": "Какви проблеми може да имат дамите, надарени с голям бюст? Мъжете въздишат по тях, другите жени им завиждат, събират погледите на плажа, а и не само там. Истината обаче е, че изборът на дрехи за тях понякога е много по-труден, в сравнение с шопинга на средностатистическото момиче. В много случаи дрехите, които им се предлагат, сплескват гърдите им, което ги прави крайно неудобни. С тях изглеждат по-пухкави или създават илюзията за пошла визия. „Монитор“ подбра съвети за жените с пищна гръд, за да улесни списъка им за пазаруване на дрехи. Погрешно е вярването, че широките дрехи са пръв приятел на надарените дами. С такава блуза или рокля тялото ви ще изглежда много по-масивно, което никога не е с положителен ефект. С тясна дреха фигурата ви ще изглежда много по-стегната. Това обаче – ако ще носите такова, задължително е отгоре да сте с дълго елече или сако. Връхната дреха в никакъв случай не трябва да е къса до под бюста, а напротив – колкото по-дълга, толкова по-добре. Забравете за болерото и вързаната под гърдите риза, които приковават излишно внимание към деколтето ви. Дългите блейзери са стилно решение за вас, като най-подходящите нюанси са тъмните – черно, тъмносиньо, лилаво. Да се върнем все пак на ризите. Изчистената бяла, колкото и класическа да е, не е най-добрият вариант за приглаждане на страните. като шалче, например, е по-подходящото решение. Стигнахме и до най-важния въпрос. На какви рокли да заложим, ако се славим с пищен бюст? Отговорът е ясен. За разлика от ризите, тук трябва да се търсят изчистени модели, без дипли, масивни декорации и каквито и да е „финтифлюшки“ около гърдите. Можем да развенчаем и един мит. Не е съвсем вярно, че хоризонталните линии не трябва да се носят от жени с голям бюст. Да, такива не се препоръчват за по-пълни дами, тъй като тялото изглежда по-широко, но ако с голям размер са само гърдите ви, тези ленти не трябва да ви притесняват. Що се отнася до деколтетата, тук принципът е подобен. Както кръглите, така и Тук задължително правило е само да не са прекалено дълбоки, защото колкото и красиви да са гърдите ви, няма нужда да са винаги на показ. В тези случаи често видимо за околните става и бельото ви. Едрогърдите мадами е важно да имат едно на ум относно модните тенденции. Така, например, през последните месеци световноизвестните марки наложиха като актуални поли и панталони с висока талия, в съчетание с къси блузи и топове. Вие обаче не бива да робувате на подобни тенденции, тъй като те не съответстват на фигурата ви. При вас такъв тоалет ще изглежда по-скоро като дефект, отколкото като ефект.", "date": "2018.08.11", "title": "Фешън наръчник за надарени дами"}
{"url": "https://www.monitor.bg:443/bg/a/view/300-mln-lv-dopylnitelno-sa-poiskali-obshtinite-ot-nachaloto-na-godinata-141377", "text": "Искания за 300 млн. лева допълнителни средства за общините са постъпили в Министерството на финансите от началото на годината до 10 август. Това се казва в справка, направена специално за \"Хоризонт\" от ведомството. Оттам допълват, че към момента са удовлетворени около 30% от тях. Средно на глава от населението предоставените средства са 12 лева. Предоставените допълнителни средства на общините в Северна България са за 18 лева на човек, а в Южна - за девет лева, показват данните на финансовото министерство. Заради по-слабото икономическо развитие на северната част от страната, около 40% от исканията на общините са удовлетворени там. За сравнение - в Южна България засега местните администрации са получили 20% от поисканите допълнителни трансфери, като разликата се обяснява с \"по-добрия приходен капацитет на общините в тази част от страната\". От финансовото министерство подчертават, че с постановлението на Министерския съвет се отпускат 87 млн. лева за общинските администрации. Други 111 млн. лева са предназначени за София и Пловдив, но те са предварително разчетени в централния бюджет. Разликата е, че за останалите общини се дават пари, които са спестени или са пренасочени - от разходи, за които се очаква да не бъдат направени, въпреки че има предвидени средства.", "date": "2018.08.11", "title": "300 млн. лв. допълнително са поискали общините от началото на годината"}
{"url": "https://www.monitor.bg:443/bg/a/view/sedmichen-horoskop-za-11-17-avgust-141352", "text": "Много внимавайте какво избирате до обед в съботния ден. Всеки сам отговаря за делата си. Добрите и злите сили сключват примирие до 13 ч., когато е новолунието придружено със слънчево затъмнание. Следващите дни са изпълнени с уроци, които всеки ще получи и е добре да усвои, за да не страда отново. В неделя ще се събудите с особено чувство накъде да вървите. Ако вярвате в интуицията си последвайте я и животът ви може да се промени към добро. В понеделник не бива да сте пасивни, дори и да сте в отпуск. Вашата управляваща планета Марс се връща отново в Козирог, а това ще стимулира агресивното ви и войнствено начало. Намерете си занимание, нещо което ще ви активизира и зареди. На 14-и 15-и Луна и Венера ви гледат в опозиция от знака на Везните. Не е препоръчително във вторник да работите в екип и да включвате нови хора в състава, който до момента е действал като добре смазан механизъм. Не е ден за първа среща. На пътя ви може да застане фаталната любов. 15-и е ден за хапване и пийване, но не всеки ще има тази възможност. Ще работите под пълна пара или партньорите ви ще ви създават допълнителни грижи. До обед на 16-и не се пълнее, позволете си някои екстри. Добре е за следобед да носрочите среща с евентуални спонсори и благодетели. Случващото се на 17-и отваря път за чужбина, помага да стегнете куфарите и да набележите важните цели.  Предстоят десетина дни, в които ще получавате важни знаци и удари, които ще ви вкарат в определен коловоз на нови отношения, връзки и работа. Някои неща ще стават доста белезнено, ако не сте склонни да се промените. В събота към обед предстои слънчево затъмнение в знака на нехармоничния ви Лъв. За родените около 1-10 май може да има неприятни изненади, проблеми от всякакъв характер и поява на конкуренти, които задълго ще останат в живота им. Хубавото е, че до обед Луната дефилира в своя 30-и лунен ден, което рядко се случва и дава на човешкия род възможност сам да направлява съдбините си. До обед нито злото вреди, нито доброто помага. Каквото сам си направиш никой не може да ти го направи и причини. Не започвайте нова работа, връзка и инициатива. В неделя ще се събудите с нова мисъл в главата и с усещане за полезното и вредното. 13-и ще донесе късмет в работата и бизнеса за тези, които не чакат втора покана. В този ден пасивността е вредна и разболяваща, но трябва да се пипа много внимателно. Във вторник на пътя ви застава фатално привличане. Не водете преговори. На 15-и от обед до 16-и на обед колкото и да изядете няма да напълнеете. Чудесен момент за хубаво похапване, приятни срещи и наздравици. На 17-и ще се наложи да затегнете коланите. Спазвайте правилата, може да ви глобят. Смирете се, не участвайте в битки, в семейни и битови разправии. Съботният ден ни ограбва енергийно. Предстотящото новолуние със слънчево затъмнение изсмуква жизнените ни сили. Не планирайте за този уикенд тежки преходи в планината, тежки разговори и участия в рискови инициативи. Всяка стартирана дейност ще обслужва незнайно чии интереси. В трудна позиция са хората с висок статус в обществото. В неделя сетивата са точен баромерът на ставащото в тялото и в отношенията ви, но едва ли ще ги послушате. 12-13-и може да се окажат рискови и проблемни. Внимавайте в храната, добре е да се спазва диета около това новолуние, която ще се отрази особено прочистващо и на връзките ви. И ако говорим за връзки и любов 14-15-и ще ви отворят път към едно сърце. Луна и Венера ще ви гледат в стимулиращ съвпад от знака на Везните. Някой може да се реши и на обвързваща крачка, но специално на 14-и не е добре за нови запознанства. В тези дни бъдете до старата си любов и до тези, които сте изпитали във времето. 15-16-и са успешните ви дни за периода. На 15-и забравете за диетите и до обед на 16-и си хапнете калкото ви е сладко. Чудесно е, да сте на морето и в приятна компания. За вечерта на 16-и планирайте спонсорка среща, на която да поискате някои екстри и услуги. 17-и носи вести от далече, покани за пътувания в страната и в чужбина. До обед в съботния ден имаме право да изявяваме свободната си воля. Доброто и злото не се намесват в избора ни. Време е за анализ на изминалия път. Към 13 ч. предстои новолуние със слънчево затъмнение. Там, където мине сянката може да се очакват проблеми и конфликти до десетина дни. Ще се засягат болезнено интересите и здравето на хора на високи позиции. Неблагоприятен ден за планирано раждане, а другото е въпрос на лична карма. В момента не ни достига енергия, трудно е да си поемеш дъх и да се внедриш в нова среда. Не си и помисляйте да започнете нещо ново, особено ако смятате да разчитате на него в бъдеще. В неделя още със ставането получавате усещания на кои връзки и храни да наблегнете и да разчитате за физическото си и душевно здраве. Доверете се на интуицията. От 13-и Марс отново ще ви гледа в опозиция от знака на Козирога. В живота ви се връща опасен дразнител, който може да остане до 10 септември. На 14-и сте обект на фатално привличане, отложете любовните срещши и запознанства. Луна и Венера ви гледат в опозиция. На 15-и си доставете удоволствие с хубава храна, до 16-и на обед не се пълнее. Вечерта на 16-и може да получите кредит на доверие, пари или някаква друга услуга. В петък чакайте подкрепа на всички нива, уреждане на имотни и наследствени и договорни отношения.   В събота на обед предстои новолуние със слънчево затъмнение в знака на Лъва. Родените в тези дни ще получат своите уроци. В момента страдат не само родените под Лъв, но и хората на високи обществени, социални и политически позиции. Там, където мине сянката може да има и детрониране на владетел до десетина дни. Нищо важно да не се предприема. Не се обвързвайте в нови партньорски връзки. Не е добър знак да сключите брак в този ден или да уредите бизнес сделка. Всичко ще потъне в пясъците на забравата след време. Ако в неделя се събудите с желанието да хапнете нещо определено наблегнете на тази храна и в следващите дни. На 13-и не се занимавайте със сериозни дела, но и пасивност не се препоръчва. Дайте някои разпореждания на подопечните. 14-и е неблагоприятен за работа в екип и за участия в колективни инициативи. Ще ви подведат тези, на които ще се доверите. Използвачи опитват да „прилепнат” към вас, към работата, печалбите и проектите ви. Неблагоприятно и за включване в обществени инициативи и състезания. Да не се действа с подставени лица и при провеждане на търгове. От 15-и на обед до 16-и на обед не се пълнее. Доставете си радост с хубава храна. Това е момент за оправяне на отношения и приключване на сделки. Вечерта на 16-и конкуренцията се активизира и ви готви удар за петък. Съботният ден е най-тежкият в сатурновата ви дупка. Случващото се ще подскаже къде ще са проблемите, кой ще ви предаде и от чие покровителство ще се лишите. Затъмнението засяга болезнено лъвовете в живота ви, тези на които разчитате за пари, подкрепа и всевъзможни екстри. В неделя е денят на устата. Каквото ви се дояде е полезно за вас, така че наблегнете на него. Ако се събудите и с някаква идея, подгответе я за реализация. На 13-и успешно ще приключите обещана работа и може да се надявате на някои екстри. Овакантява се място, което може да заемете, но да си знаете, че от вас не става голям началник. Винаги ще има някой, на когото ще козирувате и в тези дни може да се смени точно шефа ви. В бъдеще това можи да ви отвори и по-добри възможности за работа и живот. На 14-и се пазете от странично влияние и въздействие. Ако сте сънували нещо объркано и животът ви може да се обърка. Луна и Венера се целуват в нощното небе тази вечер. За 15-и планирайте важни делови и обществени срещи, посещения на свети места и хубаво похапване. До 16-и на обед не се пълнее. Каквото се обещае в тези дни трябва да се изпълни. На 17-и се възраждат стари връзки, чакайте обаждане от чужбина. Но ако говорим за нови инициативи стартирайте ги от 20-и нататък. 11-и е ден с равно количество добро и зло. Сега е момента да се направи анализ на изминалия път, да се откажем от всичко ненужно, вредно и разболяващо. Предстои прочистващо пътя ви новолуние придружено със слънчево затъмнение в знака на власта Лъва. Възможни са детронации на високопоставени лечности в следващите дни и всичко това ще освободи пътя ви, ще даде възможност да изплувате и завладеете позиции, които до момента са ви отказвани. В неделя е денят на устата, внимавайте с лакомията. Хората с вроден диагностичен талант ще усетят границата между полезното и вредното и може да направят правилен избор на храни и приятелски връзки. 13-и изисква по-голяма активност на работното място и в живота, за да може да изплува вашата кандидатура за престижни позиции. На 14-15-и Луната е във вашия знак в съвпад с Венера. 14-и е зереден с любовна енергия, но новите запознанства са противопоказни и ще ви вкарат в кошарата на използването. Без да се усетите може да станете донор за нечии проекти. Не изневерявайте на добре познатото старо. 15-и е ден за срещи и делови разговори, за уговорки, които ще издържат проверката на времето. Диетите са противопоказни, не се пълнее до 16-и на обед. За четвъртък вечер организирайте срещи с потенциален спонсор. В петък се обадете на тези, за които мислите и връзката ще се поднови за общото благо.   Ще изживеете тежки моменти на това новолуние със затъмнение в знака на Лъва. Може да загуби позицията си човек, на когото сте разчитали до момента, а и вие сте в несигурно положение. Този уикенд ще накара всеки да си научи уроците и да си поеме отговорностите. Не планирайте старт на нови бизнес инициативи, на които смятате да разчитате в бъдеще. Неделната утрин ви носи усет за полезното и вредното. Ако се събудите с желание за нещо, непременно тръгнете към него. Ако към нещо изпитате неприязън откажете се и не го правете или използвайте. Не се препоръчват тежки физически натоварвания. Щадете сърцето и това на любимите ви хора. Някой няма да издържи на напъна и ще е близо до нервен срив или сърдечен проблем. Правете само това, което усещате за правилно или ви привлича. От 13-и Марс ще ви гледа в хармоничен аспект. Ще се вземете в ръце и ще си защитите проектите и начинанията. За 14-и се очертават любовни срещи. Харата на изкуството е добре да имат публична изява, но да не влизат в нови контакти. 15-и е чудесен за срещи и разговори, за посещения на приятни и зареждащи места, за подновяване на договори и връзки. До четвъртък на обед диетите са противопоказни, няма да напълнеете. Заредете барбекюто. На 16-и вечерта планирайте среща със спонсор. В петък вие ще определяте правилата и ще получавате награди. Предстоящото затъмнение в знака на царската власт Лъва ще затъмни позицията на конкуренцията, а вас може да изтика на предни позиции. Заложена е тестова програма. Дано се справите, дано усетите накъде ще задуха вятъра и предприемете известни рокади в планове и намерения. Не бързайте и до 14-и не правете избор. На 15-и ще се случват събития, които ще покажат кой е верния път и избор. Още сега в неделя ще усетите промяната. Каквото ви се дояде сгответе си го и тръгнете към тези, които са част от сънищата и мислите ви. На 13-и не се занимавайте с нищо сериозно, за да не избързате и направите грешен избор. В този ден не бива да си пасивен, но предриетото с голяма амбиция ще обслужва чужди интереси. Очертават се опити за елиминация. Здравето е нестабилно. На 14-и ви дава сила стар приятел или любовта на живота ви. Денят е неблагоприятен за нови запознанства. Има известен фатализъм в новите ви връзки. На 15-и удряте десетката с престижна среща носеща шанс за подновяване на договори. Подписването им нека стане в петък, когато в живота ви може да се появи чаканият благодетел и покровител. Тези дни са благоприятни за връзки с чужбина. Планирайте за петък публична изява, представете продуктите си, явете се на състезания и конкурси. Ако мислите за някого той ще ви се обади и ще ви подкрепи. По обед в съботния ден предстои новолуние със затъмнение в знака на Лъва. Ще се засегнат приятелски и конкурентни интереси, много неща ще се променят до дни и това ще активизира личната ви амбиция, ще събуди желания и страсти, които до момента са оставали латентни. Движете се внимателно и избирателно. Не предриемайте нищо важно, а обмисляйте и планирайте. В неделя ще се събудите с практична мисъл, която е добре да реализирате. Ще разграничите лесно полезното от вредното. На 13-и ретроградно дижещия се Марс отново ще навлезе в знака на Козирога, където ще остане до 10 септември. В този период направете и организирайте нужните размествания, водете преговори, движете се активно към приключвания в работи и връзки и стартирайте новите си начинания. Случващото се на 13-и ще освободи активни и творчески сили. На 14-и се очертават опити за зарибяване и поставяне под зависимости. На прага сте на любовно изкушение. Не проваляйте старите си връзки. На 15-и се отделете от хората, които повече вредят, отколкото помагат за движението ви напред. Не вдигайте тежко и не казвайте тежки думи. Оставете си вратички за връщане, ако нещо не потръгне. 16-и ще отвори нови възможности. Вечерта предстои среща с покровител, а в петък поне една важна работа ще се уреди. Получавате подкрепа и от чужбина.   В съботния ден в хороскопа ви действат тежки звездни аспекти. Новолунието в знака на опозицията ви Лъва ще бъде придружено със слънчево затъмнение, което ще е знак, че от живота ви може да изчезнат важни покровители. Не се проитивопоставяйте на авторитетите в живота си, пазете тези, които са ваша опора и сила и бъдете готови да помогнете, ако благодетелите ви се нуждаят от закрила. Ако се колебаете в избора изчакайте неделния ден, в който ще се събудите с верен усет за хора и ситуации, ще усетите накъде духа вятъра, кое е важно и полезно за вас. На 13-и Марс напуска вашия знак, а това ще помогне да се държите доста по дипломатично, да се напаснете на промените, да не избързвате в преценката и да стопите някои дистанции. 14-и ви носи любовно очарование и възможност за изневери, които ще ви донесат и много главоболия. На 15-и ще опитате от сладостите на живота, от почестите и славата. В тизи ден може да получите благословия по неочакван начин и подкрепа от неочаквано място. Посетете духовни и зареждащи места, помолете се, мечтите се сбъдват. В този ден и диетите са противопоказни. На 16-и важното да се свърши по най-бързия начин. До вечерта ще се окажете в ролята на донор, енергията ще тече от вас към другите. Родените около 5 февруари са в неблагоприятна юридическа позиция в петък. Често в живота ви играят важна роля родените под Лъв. На 11-и към обед предстои новолуние със затъмнение в знака на Лъва, което е знак, че авторитета на някои лъвове ще пострада, а и виталитетът им в момента е на ниско ниво. В такъв момент самарянски настроените Риби ще помогнат на обичания Лъв. Чакайте завръщането на каещите се грешници. В неделя интуицията ви работи с цялата си сила. Ще се събудите с верен усет за полезното и вредното, ще усетите кого да предпочетете и кого да отхвърлите, какво да ядете и какво да изключите от менюто си. Доверете се на предчувствията си. На 13-и излизате от храстите на изчакването и приключвате обещана работа. 14-и е ден на фатално привличане. Губите нишката и връзката с правилните хора. На хоризонта се появява нещо ново, което ще ви обсеби душевно и емоционално. Неблагоприятен ден за нови запознанства. Не приемайте нови членове в средата и в екипа си. На 15-и почитаме Богородица. Посетете свети места, водете уточняващи разговори, стиснете си ръцете в името на бъдещия живот. В този ден не се пълнее, хапнете наволя. На 16-и ще получите подтик за действие, защита и финансиране. Настройте се оптимистично. Чакайте придобивки и поява на спонсор. В петък късметът ще ви следва на всички нива. Тези, за които мислите ще се обадят. Правата ви ще са защитени.", "date": "2018.08.11", "title": "Седмичен хороскоп за 11-17 август"}
{"url": "https://www.monitor.bg:443/bg/a/view/shokirashto-ot-mrejata-momiche-buta-prijatelskata-si-ot-most-edva-oceljava-141378", "text": "Шокиращи кадри на момиче, което блъска приятелката си от мост във Вашингтон, се разпространяват из социалните мрежи. На кадрите се вижда как 16-годишната Джордан стои на мост над река Луис заедно с приятели. Те се опитват да я убедят да скочи от моста, но момичето се страхува и отказва. Тогава един от групата я пита дали е готова. Преди да отговори обаче нейна приятелка я бута със сила от моста. Момичето се разминава на косъм със смъртта. При силния удар с водата тя получава тежки наранявания. Оцеляла благодарение на мъж на брега, който се хвърлил в реката, за да я спаси, съобщава Bulgaria on air. След инцидента прекарва дълго време в болница. Видеото обикаля социалните мрежи с коментар: \"С приятел като този, кой се нуждае от врагове!?\".", "date": "2018.08.11", "title": "Шокиращо от мрежата: Момиче бута приятелската си от мост, едва оцелява (ВИДЕО)"}
{"url": "https://www.monitor.bg:443/bg/a/view/jertvite-na-zemetresenieto-v-indonezija-stanaha-nad-380-141379", "text": "На 387 души нарасна броят на загиналите при силното земетресение миналия уикенд на индонезийския остров Ломбок - популярна туристическа дестинация, предадоха ДПА и Асошиейтед прес, цитирайки националната служба за справяне с бедствията. Ранени са близо 13 700 души, а хората, останалите без подслон или принудени да напуснат дома си, са 397 000 - около 10 процента от жителите на Ломбок, каза говорителят службата Сутопо Нугрохо. \"Числеността на жертвите ще продължи да расте, тъй като все още има хора, пометени от свлачища или погребани под отломките на разрушените сгради\", предупреди той. По предишни данни загиналите при труса с магнитуд 6,9 от 5 август бяха 321. На 29 юли същият остров беше разтърсен от земетресение със сила 6,4, отнело живота на 20 души, а при вторичен трус с магнитуд 6,2 на 9 август рухнаха повредени при предишното земетресение сгради, причинявайки смъртта на поне трима души. Ранените при този трус бяха 24-ма. Сутопо Нугрохо отбеляза, че според сателитни снимки на НАСА между 30 юли и 5 август о-в Ломбок се е издигнал с 25 см. Говорителят на службата за справяне с бедствията каза, че пострадалите се нуждаят спешно от помощ, като най-неотложно е да им се осигури подслон, храна, одеала и санитарно-хигиенни съоръжения. Индонезия се намира в зоната на т.нар. Огнен кръг в Тихия океан - район със засилена вулканична и сеизмична активност, припомня ДПА.", "date": "2018.08.11", "title": "Жертвите на земетресението в Индонезия станаха над 380"}
{"url": "https://www.monitor.bg:443/bg/a/view/devet-zaginaha-pri-katastrofa-s-helikopter-v-japonija-141381", "text": "Японските власти потвърдиха смъртта на девет души на борда на спасителен хеликоптер, разбил се вчера в централната част на страната, предадоха световните агенции. Радиовръзката с хеликоптер Бел 412 ЕП е прекъснала около час след излитането, след което машината катастрофира. На борда му е имало седем спасители от централната префектура Гума и двама пилоти. Представители на префектурата казаха, че днес е било открито деветото тяло. Хеликоптерът трябвало да извърши двучасов полет, за да наблюдава откриването на планински път. Поради катастрофата префектурата отмени събитието. Властите разследват причините за трагичния инцидент. Според очевидци машината е летяла ниско в условия на мъгла, съобщават японски медии, цитирани от Асошиейтед прес. По данни на властите хеликоптерът е бил на 20 години. От април до юни тази година двигателят му е бил на ремонт, но не са били открити дефекти, посочва ДПА, цитирайки агенция Киодо. През ноември в префектура Гума се разби друг хеликоптер на същата въздухоплавателна компания. И четиримата членове на екипажа загинаха.", "date": "2018.08.11", "title": "Девет загинаха при катастрофа с хеликоптер в Япония"}
{"url": "https://www.monitor.bg:443/bg/a/view/tyrsjat-kupuvach-za-markite-djinsi-lee-i-wrangler-141366", "text": "Корпорацията VF проучва възможностите за продажба на марките джинси Lee и Wrangler, като причината е спадът в продажбите пише The Wall Street Journal. Според данни на собствениците на марката от няколко години жените по света предпочитат да купуват спортни дрехи от по-престижните марки J Brand и Frame. Затова и корпорацията, чиято пазарна стойност се оценява 38 млрд, долара залага на тези стоки, а също и на спортните обувки и якета. Според изданието през миналата година в САЩ са били продадени джинси от всички марки за 16,2 млрд. долара, срещу 18,8 млрд. през в 2013 г. Спад продажбите отчитат почти всички производители на такива стоки с изключение на Levi Strauss.", "date": "2018.08.11", "title": "Търсят купувач за марките джинси Lee и Wrangler"}
{"url": "https://www.monitor.bg:443/bg/a/view/mirela-sled-srebroto-sledvashtijat-pyt-shte-uspeja-141367", "text": "Мирела Демирева спечели сребърен медал в скока на височина от европейското първенство по лека атлетика в Берлин. Българката се надскача с Мария Ласицкене (Рус) за първото място на височина от 204 см. Ето какво сподели Демирева след финала пред българските журналисти в Берлин: „Щастлива съм, разбира се. Медалът си е медал, 2 метра са си два метра. Скачах за първо място - този път не успях, но следващия знам, че ще успея. Знаех, че няма шанс да стана първа с височини под 2 метра. Височини като 196 и 198 см не ми носят всичко. За мен всичко след първо място няма никакво значение”, бяха първите думи на българската медалистка в скока на височина. „Надявам се сега радостта да е още по-голяма заради ситуацията, при която съм поставила хората. В никакъв случай не бях спокойна, когато отидох на 2 метра. Знаех, че или взимам медал, или оставах без него. Не знаех на коя позиция съм, но знаех, че не съм сред медалите. Не бях спокойна, но бях много развълнувана, защото исках да скачам на височини 2 метра и повече. В крайна сметка беше всичко или нищо. 204 см - беше ми страшен кеф да скачам на 204 см, особено борейки се за първото място”, добави скачачката. Знам, че мога да скачам и над 2 м, знам какво ми липсва. Липсва ми малко в техническо отношение, да финализирам опита си. Липсват ми и повече опити на 2 метра. Смятам, че и днес бях готова за 204 см. Никога не знаеш - дори и да улучиш опит, важното е да минеш над летвата. Тренирам психиката си, защото нашата основна цел е Токио и всяко едно състезание е тренировка за Токио.“ Другата ни финалистка снощи – Габриела Петрова, завърши 6-а в тройния скок. Тя постигна 14,26 м, но отново имаше проблеми с разбега, които й попречиха да се бори за отличие. Носителката на сребърно отличие от континенталния форум в зала в Прага през 2015 г. обаче все пак остана доволна, че е намерила място сред финалистките. “Усмихната съм, защото за мен беше чест да бъда тук след толкова години прекъсване, сподели пловдивчанката пред акредитираните български медии на шампионата. - Няма как да съм доволна от резултата, сами виждате, че беше мъчно състезание – аз си го направих такова. Така и не стъпих на дъската, иначе щях да съм много по-напред. Не е станало нищо кой знае колко драматично. Но не трябва да се допуска повече да се получават такива неща. Състезанието е свършило, продължавам да работя. Вярвам в себе си и знам, че рано или късно този труд ще се покаже. Бих казала, че това шесто място е една глътка свеж въздух за мен, защото знаете, че последните няколко години ми беше много трудно във всяко едно естество и самото влизане във финала е една крачка напред към сбъдване на най-големите ми мечти”, каза Петрова след финала.", "date": "2018.08.11", "title": "Мирела след среброто: Следващият път ще успея"}
{"url": "https://www.monitor.bg:443/bg/a/view/izpisaha-bencho-benchev-v-stabilno-zdrave-141369", "text": "Зам.-председателят на Общинския съвет на Бургас Бенчо Бенчев е изписан вчера от болница в стабилизирано общо състояние, съобщи БГНЕС. Според източници от здравното заведение и приближени до семейството на зърнения бос Бенчев е бил на силни лекарства заради паркинсона и е излязъл от сърдечна аритмия. По неофициална информация той се е ориентирал към услугите на софийски адвокат. Очаква се другата седмица да се яви, за да получи обвинителния акт. Бенчев най-вероятно ще реши да остане в Общинския съвет като независим. По неофициална информация той правел вътрешен одит на досегашната си дейност и възнамерявал да предприеме драстични съкращения на средства и хора. Семейството на Бенчев не желае той да дава изявления за медиите, заради здравословното му състояние. Бенчев, за който от години е известно, че е в близки отношения с Димитър Желязков, известен като Митьо Очите, все още не е получил обвинението си. Очаква се през следващата седмица обаче лично да му бъде връчено в присъствието на адвокат предявеното обвинение за \"лично укривателство\" от бургаската районна прокуратура. До дни ще стане ясен и кой ще бъде адвокат на бургаския зърнен бос. Към този момент разследването за групата на Митьо Очите от криминалисти под наблюдението на спецпрокуратурата продължава. Започнала е и проверка на фирмата, в която Бенчо Бенчев е акционер \"Аркус Сигурност\". Бенчев притежава акции в компанията заедно със собственика на автокъща Георги Дросев и бившия полицай Иван Владимиров. Специализираната прокуратура проверява всички договори на охранителната фирма. Вчера Специализираната прокуратура възложи на Националната агенция за приходи и ГД „Национална полиция“ проверка на дружество \"Аркус-сигурност Бургас“ и свързаните с него физически и юридически лица. Проверката се възлага във връзка с разследване на специализираната прокуратура на организирана престъпна група за рекет, телесни повреди, разпространение на наркотици. По делото към наказателна отговорност са привлечени 10 лица за извършени престъпления по чл.321, чл.330 и чл. 213 от НК, съобщиха в петък от прокуратурата. При проведената на 2 август специализирана акция на територията на Бургаска област бяха претърсени над 30 различни адреса, включително и офиси на фирми и домове. В някой от тях бяха открити пари, оръжия, боеприпаси и черно счетоводство с бележки за суми, които трябва да се дадат на едно от обвиняемите лица – Димитър Желязков, познат като Митьо Очите. Последният беше задържан в хотелска стая в Истанбул, Турция. Той е под стража в Турция и се очаква да бъде екстрадиран в България, където да бъде изправен пред съда. Задържани бяха 19 души, за които имаше данни, че са свързани с организираната престъпна група на несебърския бос. Задържани под стража обаче останаха 5. От всички с обвинения в неизвестност е само общинският съветник от Несебър Пейко Янков, който се издирва с червена бюлетина. Един от основните участници в скандала е общинският съветник Бенчо Бенчев. Бившият депутат от ДПС Незрин Узун също е сред задържаните. На 8 август Бенчев бе призован за явяването му пред разследващия орган с цел привличането му към наказателна отговорност. На 9 август Апелативният специализиран съд остави петимата от групата на Митьо Очите в ареста. На заседанието стана ясно, че по разпореждане на Митьо Очите човек от бандата му запалил игрална зала в Слънчев бряг, като за изпълнението на задачата си Карен Ованесян получил 250 лв. Това стана ясно от признанията на Ованесян, цитирани в залата, припомня БГНЕС.", "date": "2018.08.11", "title": "Изписаха Бенчо Бенчев в стабилно здраве"}
{"url": "https://www.monitor.bg:443/bg/a/view/slujitel-otkradna-samolet-i-posle-se-razbi-141368", "text": "Служител на авиокомпания е откраднал самолет без пътници от международното летище Такома в Сиатъл, в северозападната част на САЩ. Той излетял без разрешение, но малко след това се е разбил в залива Пюджит, предадоха световните агенции, като се позоваха на летищните власти. По първоначални данни, цитирани от Асошиейтед прес, авиомеханик е откраднал двумоторен турбовитлов самолет \"Бомбардие\" Q400 на авиокомпания \"Хърайзън еър\". Самолетът бил последван от два изтребителя Ф-15, казаха от полицията, която отрича случаят да има нещо общо с тероризъм, отбелязва Франс прес. \"Това не е терористичен инцидент. Информацията е потвърдена. Става въпрос за самоубийство на сам човек. Знаем за кого става дума. Няма друг замесен\", посочи в Туитър полицията в окръг Пиърс, щата Вашингтон, без да даде подробности. \r\n Американската брегова охрана е изпратила свой кораб на мястото на катастрофата, след като очевидци казаха, че са видели в небето да се издига стълб от дим. Летището временно е спряло работа, но сега то отново работи нормално, уточни ТАСС. Властите изясняват случилото се.", "date": "2018.08.11", "title": "Служител открадна самолет, с който после се разби (ВИДЕО)"}
{"url": "https://www.monitor.bg:443/bg/a/view/pochti-40-mln-lv-chakat-za-obnovjavane-na-hramove-141346", "text": "Почти 40 млн. лева са осигурени и чакат да бъдат усвоени за обновяването на храмове по програмата за селските райони чрез фонд „Земеделие“, съобщиха за „Монитор“ от фонда. Общо 89 договора са сключени за отпускане на безвъзмездна финансова помощ по подмярка 7.6. „Проучвания и инвестиции, свързани с поддържане, възстановяване и подобряване на културното и природно наследство на селата“ от мярка 7. „Основни услуги и обновяване на селата в селските райони“ от Програмата за развитие на селските райони за периода 2014 – 2020 година. По двете мерки са отпуснати общо 50 679 814 лева. Към 9 август са изплатени 11 763 449 лева, като 1 866 892 лева от тях са по подадени заявки за междинно и окончателно плащане, показва справка на фонд „Земеделие“, предоставена на „Монитор“. Изрично изискване е бенефициентът да сключи застраховка за 5 години от датата на заявката на плащането. Съгласно сключените договори ползвателите са длъжни да я сключат за обекта на подпомагане, по неговата действителна стойност, без право на подзастраховане. На практика това е мониторинговият период. Към момента няма изтекли застрахователни полици, казаха от фонд „Земеделие“. При подаване на заявка за плащане ползвателят представя застрахователна полица, валидна за срок от минимум 12 месеца. Ежегодно в срок до изтичане срока на валидност на застрахователната полица (в случаите, когато договорът за застраховка не покрива целия срок на мониторинг), ползвателят се задължава да представя пред фонда подновената застрахователна полица, валидна за период поне от една година, считано от датата, на която е изтекла валидността на предходната полица заедно с платежни документи за изцяло платена застрахователна премия, поясниха от там. Оказва се, че повечето от храмовете в България все още нямат нотариални актове. Без тях те не могат да удостоверят собственост, за да кандидатстват по селската програма, поясниха експерти. Другата пречка е, че изрично изискване е обектът да е в населено място с население не по-малко от 500 жители, каквито в страната са малко.", "date": "2018.08.11", "title": " Почти 40 млн. лв. чакат за обновяване на храмове"}
{"url": "https://www.monitor.bg:443/bg/a/view/krystovishteto-na-sofijskija-zatvoreno-ot-dnes-141345", "text": "Кръстовището на Софийския университет е затворено от днес заради преасфалтиране на участъка. Движението ще бъде отпушено в понеделник в 4,30 сутринта, когато тръгват първите тролеи. От Столичната община призовават софиянци и гости на града да използват обходни маршрути - бул. „Евлоги и Христо Георгиев“, улиците „Гурко“ и „Раковски“, както и бул. „Дондуков“. Кръстовището ще се ремонтира и през нощта, защото около него няма жилищни сгради и няма да се създаде неудобство. От понеделник пък ще продължи ремонтът на бул. „Васил Левски“ от Ректората до паметника на Апостола. В този участък движението няма да бъде блокирано, защото ще се работи на етапи. В столицата предстоят още няколко ремонта. Утре се очаква да бъде пуснато движението на трамвай №7, след което ще започне реконструкцията на бул. „България“ в участъка между булевардите „Гешов“ и „Гоце Делчев“. Там ремонта ще се извършва поетапно, като първо ще се затвори платното в посока Бояна. От „Московска“ 33 съветват хората да не минават по „България“, а да използват трамвая за достигане на центъра, а ако са с автомобили, да заобикалят по „Цар Борис III“ или „Черни връх“. В понеделник ще стартира и обновяването на бул. „Арсеналски“. Във вторник ще влезе в експлоатация новото тролейбусно трасе в квартал \"Младост\". Строителството на новото трасе от бул. \"Андрей Сахаров\" до \"Младост\" 2 е продължение на тролейбусната контактна мрежа на тролейбус от линия № 5 до обръщателното колело на автобус № 306 в \"Младост 2\". „Новата тролейбусна мрежа е първата изградена за последните 17 години в София. Изграждането струва около 600 хил. лв., а средствата са от бюджета на Столична община“, заяви зам.-кметът по транспорт Евгени Крусев.", "date": "2018.08.11", "title": "Кръстовището на Софийския затворено от днес"}
{"url": "https://www.monitor.bg:443/bg/a/view/nad-6000-uchastvaha-v-ljatnata-viktorina-na-mrrb-141370", "text": "Над 6000 участници премериха знания и отговориха на въпроси свързани с културната и туристическа инфраструктура, финансирана от Оперативна програма „Региони в растеж“ 2014-2020 г. в лятната викторина, която е част от кампанията „Моят град е моята крепост“, организирана от МРРБ, съобщиха от ведомството. Победителите бяха определени чрез жребий. Всеки ден, в продължение на 10 дни, се теглеше победител на „деня“, а в края на седмицата и победител на „седмицата“. Двадесет участника получиха страхотни летни комплекти за игри, а четирима победители на „седмицата“ електронни книги. През есента играта ще продължи с нови въпроси и награди. Образователно-патриотична кампания „Моят град е моята крепост“ има за цел да популяризира постигнатото в регионите със средства от Оперативна програма „Региони в растеж“ и да накара децата да се гордеят още повече с родните си места. През май месец бяха проведени две състезания - полуфинали в Шумен и Кюстендил, като на тях присъстваха близо 1000 деца и учители. Отборите бяха изпитвани от известните актьори Димитър Рачков и Васил Василев - Зуека, а помощ на децата оказваше водещата на „Аз обичам България“ Евелина Павлова. Участниците премериха знания в три състезателни кръга. В първи кръг всеки отбор отговори на два въпроса от родния му край, като трябваше да познае обектите от снимката (културна и туристическа инфраструктура, финансирана от Оперативна програма „Региони в растеж“). Във втори кръг участниците трябваше да познаят изпълнителят и името на песента, от която чуваха откъс. Последният кръг беше колело на късмета с региони, всеки отбор отговаряше на въпроси за региона, който показва колелото. Петчленно жури, председателствано от министър Николай Нанков, оцени представянето на учениците. Победител в Кюстендил стана отборът на Перник-Деян Ботев и Калина Брънзова, а в Шумен победиха домакините-Михаил Костов и Ния Димитрова. Всяко събитие бе съпътствано от атрактивна програма, игра с публиката със забавни въпроси, скечове и музикални изпълнения. През новата учебна година ще се проведат още два полуфинала в Стара Загора и Габрово, а през ноември ще бъде финалът в София.", "date": "2018.08.11", "title": "Над 6000 участваха в лятната викторина на МРРБ"}
{"url": "https://www.monitor.bg:443/bg/a/view/aviokompanija-plati-2400-leva-za-zaguben-bagaj-141349", "text": "Претенция за щети от 2400 лева заради загубен багаж са изплатени на нашенец от нискотарифен авиопревозвач. Обезщетението е максималното възможно от авиокомпанията, но за да получи сумата пътникът е пазил всички касови бележки и документите за вещите и дрехите в багажа. Претенция за щети от 2400 лева заради загубен багаж са изплатени на нашенец от нискотарифен авиопревозвач. Обезщетението е максималното възможно от авиокомпанията, но за да получи сумата пътникът е пазил всички касови бележки и документите за вещите и дрехите в багажа, коментираха експертите от Европейски потребителски център за „Монитор“. Обикновено компенсацията на пътника за загубен багаж се изплаща на кг по 30 евро. Друг интересен случай за изплатено обезщетение е за скъп куфар с нарушена цялост. И тук става дума за нискотарифен авиопревозвач, който е платил 500 евро за надупчения багаж. Вчера бяха от и до няколко държави в Европа поради стачни действия на пилотите. Засегнати са около 55 000 пътници. За 24 часа стачкуват пилотите в Ирландия, Германия, Швеция, Белгия и Холандия, с искания за промяна в заплащането и условията на труд. Това доведе и до отмяната на 4 полета от и до София. Може ли българите пострадали да получат компенсиция? В момента юристите в Европа се питат дали авиокомпаниите трябва да дават пари или не заради стачки на персонала, защото протестът им се смяташе за \"извънредна ситуация\". Така според европравилата се освобождава търговеца да изплаща обезщетение, казва Игнат Арсенов, директор на Европейски потребителски център. Но две съдебни решение в Европа по искове срещу „Луфтханза“ и TUIfly отварят „вратичка“ да си търсим правата за отменен полет заради стачки. Най-пресният случай завършва с допълни Арсенов. Класическите случаи на отменени полети са заради стачка, които стават в последния момент и пътниците имат определени права, защото не са уведомени 14 дни преди полета. Тези права включват 2 възможности – да бъдете пренасочени при сходни условия възможно най-скоро или да откажете пътуването и да получите парите за билета си. Ако пътниците изберат да пътуват полет имат право на грижи – безплатна храна, напитки и настаняване в хотел при необходимост от нощувка, както и транспорт. Ако няма служител на авиокомпанията на летището, какъвто е случая с нискотарифните компании, е важно да пазим документи за направените разходи, за да претендираме след като се приберем. Може да поискаме и допълнително от 250 до 600 евро Европейската организация за безопасност на въздухоплаването е изчислила, че световният пътнически трафик до 2040 г. ще се увеличи с 360 млн. души, а броят на полетите - с 4 млн. Една от причините е интензивното развитие на нискотарифните авиокомпании. Според прогнозите на експертите всяко отпътуване при настоящия пропускателен капацитет на летището ще се забавя средно с 20 минути. По тази причина броят на закъснелите полети с повече от един час ще се увеличи седем пъти. А в резултат от закъсненията може да страдат до половин милион души годишно.", "date": "2018.08.11", "title": "Авиокомпания плати 2400 лева за загубен багаж"}
{"url": "https://www.monitor.bg:443/bg/a/view/unajted-zapochna-s-pobeda-novija-sezon-141371", "text": "„Манчестър Юнайтед“ започна по успешен начин сезона във Висшата лига, след като победи „Лестър“ с 2:1 у дома в първия мач от откриващия кръг на шампионата. На „Олд Трафорд“ титуляр за „червените дяволи“ бе френският национал Пол Погба, въпреки че халфът имаше само няколко дни за тренировка след завръщането си от почивка. От първата минута за домакините започнаха и новото попълнение Фред, както и завърналият се след наем в Испания Андреас Перейра. Двубоят започна отлично за тима на Жозе Моуриньо, след като още в третата минута играчите на „Юнайтед“ получиха право да изпълнят дузпа за игра с ръка на футболист на гостите. Погба, който беше с капитанската лента в тази среща, реализира наказателния удар и даде преднина на домакините. Възпитаниците на Клод Пюел постепенно поеха контрол и владееха повече топката, макар и трудно да стигаха до чисти голови положения. След почивката „лисиците“ продължиха да са по-активни, а Давид де Хеа се отличи с няколко добри намеси. В 83-та минута левият бек на „Юнайтед“ Люк Шоу покачи на 2:0 с първия си гол в професионалния футбол. По всичко изглеждаше, че мачът е решен, но в 90-та минута Де Хеа не се ориентира добре при центриране отдясно и Джейми Варди прати топката във вратата му от близко разстояние. „Червените дяволи“ все пак удържаха преднината си в оставащите минути и по този начин започнаха кампанията с успех, въпреки че играта им не бе убедителна.", "date": "2018.08.11", "title": "„Юнайтед“ започна с победа новия сезон"}
{"url": "https://www.monitor.bg:443/bg/a/view/kakvo-vreme-ni-ochakva-prez-uikenda-141365", "text": "Днес ще бъде слънчево, след обяд над източната половина от страната с временни увеличения на облачността. Ще духа слаб до умерен изток-североизточен вятър. Максималните температури ще са между 29 и 34 градуса, в София - около 29 градуса, съобщават от НИМХ - БАН. Над Черноморието ще бъде слънчево. След обяд ще има временни увеличения на облачността, но валежи не се очакват. Ще духа умерен вятър от изток-североизток. Максималните температури ще са 27 - 29 градуса. Температурата на морската вода е 26 - 28 градуса. Вълнението на морето ще е 3 - 4 бала. Над планините ще бъде слънчево. След обяд над масивите в Източна България ще има временни увеличения на облачността. Ще духа слаб до умерен вятър от изток. Максималната температура на височина 1200 метра ще е около 23 градуса, на 2000 метра - около 15 градуса. В неделя и понеделник ще бъде слънчево. През първия ден в следобедните часове ще има купеста облачност над планините, без валеж. Вятърът ще е слаб, в Дунавската равнина и източните райони до умерен, в неделя временно от запад-северозапад, през новата седмица - отново с източна компонента. Дневните температури в понеделник ще достигнат 30 - 35 градуса", "date": "2018.08.11", "title": "Какво време ни очаква през уикенда"}
{"url": "https://www.monitor.bg:443/bg/a/view/goranov-i-rivaldinio-se-zavyrnaha-v-grupata-na-levski-141353", "text": "Защитникът Иван Горанов и нападателят Ривалдиньо се завърнаха в групата на \"Левски\". Старши треньорът на \"сините\" Славиша Стоянович взе 19 играчи на лагер преди гостуването в Русе на \"Дунав\" в събота вечерта, пише \"Меридиан Мач\". Сред тях има и цели 6 юноши – Ивайло Найденов, Илия Юруков, Атанас Кабов, Мартин Петков, Станислав Иванов и Томислав Папазов. Последният дори се очаква да играе титуляр заради сериозните кадрови проблеми на тима в защита. Именно поради това в групата попадна и Иван Горанов, който на 90 процента обаче няма да играе, защото все още не е напълно възстановен. Подредбата на отбраната е единствената въпросителна пред Стоянович днес. Отсъствието на Яблонски ще наложи или Белаид да се върне в центъра на защитата, след като игра два мача като ляв защитник, или споменатият младок Папазов да си партнира с Ейолфсон. Колкото до Ривалдиньо, бразилецът за първи път е в разширения състав на „сините“ от началото на сезона. Не се очаква обаче той да започне като титуляр. Присъствието на бразилеца е продиктувано от отсъствието на Серджиу Буш, който пак се контузи и отпадна от гостуването на \"Дунав\".", "date": "2018.08.11", "title": "Горанов и Ривалдиньо се завърнаха в групата на \"Левски\""}
{"url": "https://www.monitor.bg:443/bg/a/view/ubijstven-jrebij-za-grisho-v-sinsinati-141372", "text": "Миналогодишният шампион на „Мастърс“ турнира в Синсинати Григор Димитров ще има нелеката задача да защити титлата си. Поставеният под номер 5 в схемата българин ще почива в първия кръг, а във втория ще срещне победителя от двубоя между коварните съперници Миша Зверев и Дамир Джумхур. При евентуален успех Димитров почти сигурно ще се изправи срещу шампиона от „Уимбълдън“ Новак Джокович. Ако достигне до 1/4-финалите, той най-вероятно ще играе срещу световния номер 1 Рафаел Надал. Преди това обаче испанецът трябва да се справи последователно с Милош Раонич и някой измежду младите таланти Франсис Тиафо, Денис Шаповалов и Кайл Едмънд, докато сърбинът със Стийв Джонсън, а след това и с Марко Чекинато или Адриан Манарино. В същото време експертите на Sky Sports и бивши топ тенисисти Грег Русецки и Анабел Крофт дадоха своето мнение за случващото се с Григор Димитров. В анализа си след категоричната загуба на българина от Кевин Андерсън, двамата не спестиха мнението си за лошата година, която Димитров има. Според Руседски, Григор трябва да работи по цял ден на тренировъчните кортове, тъй като \"няма идея какво се случва\". Анабел Крофт пък е на мнение, че проблемът е психологически и Григор има специализирана нужда. Иначе и двамата изразиха съжаление, че българинът не успява да надгради над това, което показа през 2017-а. Ако работих с Григор, щях да му кажа: \"Хайде, успокой се един час\" и после отиваме да тренираме. Отиваме да тренираш сервиси цял ден, цяла нощ, на другия ден. Това е важното\", споделя Русецки. \"Увереността му е компрометирана, защото във всеки важен момент той прави двойни грешки. Виждаме го в три поредни мача. Трябва да стигне до момент, в който вярва в това, което прави. Но проблемът е, че той бърка на дължина, бърка на широчина, бърка на мрежата. Няма само един компонент, в който бърка, той няма идея какво се случва\", допълни достигалият до №4 в света. Крофт обаче смята, че само тренировки няма да помогнат. \"Той трябва да тренира, но това няма да оправи проблема. Има нужда от психолог, психотерапевт. Има нужда от психологическа помощ. Психолог може да помогне за сервиса. Трябва да промени мислите си, защото нещо се случва, когато хвърли топката за сервис. Ако играе така, ще загуби в първи кръг (в Синсинати б.р.)\" \"Той е сянка на тениса, който видяхме в „О2 Арена“. В Синсинати също сервисът бе страхотен, използва перфектно слайс бекхенд. Беше физически много добре подготвен, продължи, спечели в Лондон. Всички очакваха да надгради през тази година, а не се случва. А е жалко, защото е толкова приятен човек, искаш да се представя добре. Той е много несигурен на корта, постоянно гледа към Дани (Валверду)\", допълни Крофт.  ", "date": "2018.08.11", "title": "Убийствен жребий за Гришо в Синсинати"}
{"url": "https://www.monitor.bg:443/bg/a/view/tochno-s-takiva-machove-se-stava-goljam-otbor-141355", "text": "Статистиката ще отчете, че ЦСКА загуби у дома от \"Копенхаген\" с 1:2 и намали до голяма степен шансовете си да продължи напред в Лига Европа. Това са сухите цифри, които след време ще бъдат преглеждани от следващите поколения. Те обаче няма как да предадат емоцията, тръпката, радостта, драмата на стадиона. Отвъд резултата станахме свидетели на изключително вълнуващ двубой, в който „червените“ дълго време който определено ги превъзхожда като класа, качества и опит. Момчетата на Нестор Ел Маестро се бориха със зъби и нокти и показаха точно характера, който си пожела самият треньор на пресконференцията преди мача. Точно с такива мачове ЦСКА може да стане много голям отбор. При такова напрежение и взривоопасна атмосфера във въздуха младите Ангел Лясков, Валентин Антов, а и по-печените Кирил Десподов и Жанио Бикел правят огромни крачки напред в развитието си. Тези срещи каляват нервите, хранят харизмата, Да, ЦСКА загуби, но определено не разочарова. Защото отборът даде повече, отколкото се очакваше от него, защото много футболисти надхвърлиха ръста си на моменти, защото Нестор Ел Маестро продължи да удивлява. Треньорът има ясна визия за всеки мач и успява да настрои отбора си точно според своите виждания. „Червените“ изглеждат много грамотни тактически – знаят кога да натиснат, кога да се приберат, кога да забавят играта, ако се наложи. Този път от червения картон на Божидар Чорбаджийски и принудителната смяна на Едвин Джеси. Това доведе и до изваждането от терена на плеймейкъра Тиаго Родригес, което на практика лиши тима от идея и смяна на ритъма. Дори и в тази ситуация обаче „червените“ не продадоха кожата си без бой и правеха всичко според намаляващите си сили. Агресията бе водеща за ЦСКА в първите минути. Футболистите стъпваха много здраво в единоборствата, което респектира играчите на Копенхаген и дори ги накара да бъркат в някои ситуации. Те бяха припряни и заради мощната подкрепа от трибуните, която със сигурност ги дезориентираше и им пречеше да се чуват на игрището. „Червените“ заложиха на много бързо преливане след откраднатите топки в центъра в атака и разчитаха на скоростта на Кирил Десподов и Едвин Джеси. Мауридес няма такава линейна бързина, но за сметка на това компенсира с правилно позициониране, а и съотборниците му вече предугаждат накъде ще тръгне, за да му сервират топката. Разбира се, не всичко в четвъртък вечер бе цветя и рози, но това е напълно нормално, при положение, че говорим на практика за Стечението на обстоятелствата също не бе в полза на ЦСКА. Жеферсон се контузи тежко в последния час, което наложи пускането на „зеления“ Ангел Лясков. Този избор на Нестор Ел Маестро пък показа, че той държи да има на този пост човек с ляв крак, защото юношата бе предпочетен пред по-опитен футболист като Александър Дюлгеров. Наказанията на Николай Бодуров и Кристиян Малинов бяха известни отдавна, но и те лишиха „червените“ от вариативност. Не на последно място, ЦСКА имаше срещу себе си съперник, който пристигна в оптималния си състав и в чудесна форма, което се видя и на стадион „Васил Левски“. Отборът на ЦСКА заслужи уважение заради непримиримостта и характера. Именно те са предпоставка за бърз растеж и стабилно развитие. Хубаво е и селекцията да продължи, защото са нужни един-двама качествени играчи да балансират тима, а вече и нов ляв защитник. Това обаче са само щрихи към общия портрет, който изглежда все по-привлекателен. А това се дължи на здравата работа на отбора и треньора през последните два месеца.", "date": "2018.08.11", "title": "Точно с такива мачове се става голям отбор"}
{"url": "https://www.monitor.bg:443/bg/a/view/sysobstvenici-v-tesla-sydjat-shefa-na-firmata-za-izkupuvane-na-akcii-141363", "text": "Акционери на Tesla са подали съдебни искове във Федералния окръжен съд на Северния окръг на Калифорния срещу генералния директор на корпорацията Илон Мъск, съобщава Reuters. Причината е негово изявление за възможно изкупуване на акциите на компанията. Според ищците думите на шефа на Tesla са нарушили 2 федерални закона - за ценните книжа и за защита на инвеститорите. В тях е записано, че подобни оферти трябва да бъдат преди всичко достоверни, а също така да са записани в официален документ, който да бъде предаден на съответните органи, занимаващи се с регулация на пазара на ценни книжа. Във вторник Мъск заяви, че обмисля възможността да изкупи акциите на Tesla, като обяви и цена от 420 долара за всяка от тях. По думите му изкупуването било финансово обезпечено. Веднага след изявлението му акциите на компанията на фондовата борса в Ню Йорк скочиха с 7,64% до 368,12 долара. В случай, че той не успее да предостави надеждни доказателства за наличието на достатъчно средства за реализация на изкупуването, то изявлението му може да се счита за манипулация на котировките на акциите. В сряда The Wall Street Journal съобщи, че Федералната комисия по ценните книжа и борсите на САЩ е започнала проверка по случая. През миналата седмица Tesla публикува отчет за второто тримесечие, в който са записани загуби от 717,5 млн. долара срещу 336,4 млн. долара за същия период на миналата година. От април до края на юни компанията е продала 40 хил. електромобила или с 18 хил. повече на годишна база.", "date": "2018.08.11", "title": "Съсобственици в Tesla съдят шефа на фирмата за изкупуване на акции"}
{"url": "https://www.monitor.bg:443/bg/a/view/mnogo-raneni-i-arestuvani-sled-mashtaben-protest-v-bukuresht-141364", "text": "Мащабен протест и сблъсъци имаше между десетки хиляди демонстранти и полицията в Букурещ. Румънци, емигрирали в чужбина, се върнаха в родината си за демонстрация за правова държава. Между 30 000 и 50 000 протестираха в петък вечерта в Букурещ, пише Би Би Си, като се позовава на местни медии. Протестиращите се опитаха да пробият полицейските заграждения пред сградата на правителството. Органите на реда използваха  сълзотворни гранати и водни оръдия. Има много ранени и арестувани. По информация на Би Би Си и \"Ройтерс\" около 100 души са ранени и са имали нужда от лекарска помощ. Има и поне 10 пострадали полицаи. \"Дойче Веле\" пък съобщава за минимум 250 ранени, които са потърсили лекарска помощ. Агенция \"Аgerpres\" съобщава дори за 440 ранени в сблъсъците, сред които и 24 служители на силите за сигурност. Членовете на румънската диаспора са пристигнали в столицата на Румъния от няколко европейски държави. Протестиращите носеха знамена на Румъния и ЕС и скандираха „Справедливост, а не корупция\". Исканията им са за разпускане на парламента. Протестиращите обвиниха управляващата Социалдемократическа партия в опити да отслаби съдебната система и настояват за предсрочни избори, правителство на технократи, независимост на правосъдието. Искат също и създаване на еднокамерен парламент, в който да влизат 300 сенатори, от които 100 да бъдат представители на диаспората, предаде БГНЕС Общо протестиращите имат 20 искания. Хората са недоволни от данъчната система и пенсионната реформа, системата за социална помощ. Те настояват също за развитие на икономиката, селското стопанство и предприемачеството, електронно гласуване. Румънският президент Клаус Йоханис осъди случилото се и заяви, че вътрешният министър Кармен Дан трябва незабавно да обясни начинът, по който е управлявала събитията, предаде „Agerpres“.", "date": "2018.08.11", "title": "Много ранени и арестувани след мащабен протест в Букурещ (СНИМКИ И ВИДЕО)"}
