{"url": "https://www.monitor.bg/bg/a/view/aferata-ktb-kuhi-firmi-i-sejshelska-ofshorka-v-krajbata-na-hotelite-i-zemite-154896", "text": "3 ноември 2016 г. Синдиците на КТБ излизат с официално съобщение, че са пратили сигнал до премиера, главния прокурор и министъра на вътрешните работи, в който настояват за разследване на вторичен грабеж на активи, финансирани с кредити от фалираната от Цветан Василев банка. В сигнала си те призовават държавните институции да направят разследване и да преустановят кражбата на тези активи, за да могат да бъдат осребрени и съответно да се покрие поне част от огромната дупка, отворена от банкера беглец. В списъците на синдиците за задълженията към трезора „Хелт енд уелнес“ фигурира с над 60 млн. лева, а „Сана спейс“ - с 40 млн. лева взети кредити. Благодарение на задвижена година преди сигнала схема с участието на кухи фирми, свързани с хора от най-близкото обкръжение на Цветан Василев обаче, банката, а оттам и държавата, която е неин основен кредитор в момента, губи шанса да си върне тази сума. Причината е, че благодарение на договори за фиктивни вземания, изфабрикувани от хората на банкера беглец, КТБ е избутана на опашката на кредиторите, чакащи да си вземат парите от дружествата. Главно действащо лице в схемата е фирмата „Лодж пропърти“, а основен обект на машинациите - „Хелт енд уелнес“. Учредена през януари 2016 г. и вписана в регистрите на страната в средата на февруари същата година, „Лодж пропърти“ е собственост на фирмите пощенски кутии - „Кронос лимитед“ и „Фобос консулт“. Самите те са създадени броени дни по-рано – през декември 2015 г.. „Фобос консулт“ е учредена с уставен капитал 50 лева от Георги Пазвантов – едно от подставените лица на Цветан Василев у нас. „Кронос лимитед“ е създадена с 2 лева уставен капитал от друг верен човек на банкера беглец – Йордан Златков. И Пазвантов, и Златков са с биографии на лоялни, мултифункционални пионки на Василев. Вторият е участник в един от отчаяните опити на банкера беглец да сложи ръка на TV7 (виж карето). Първият от своя страна играе ключова роля в схемите на Българския Мадоф за прилапване на завода в Парачин чрез фиктивно вземане (виж стр. 5). Но докато машинациите му в съседна Сърбия в крайна сметка пропадат, то у нас те са увенчани с успех. По подобие на Парачин, фиктивни вземания стоят и в основата на схемата за прилапването на „Хелт енд уелнес“. На 12 февруари 2016 г., ден след вписването си в регистрите, „Лодж пропърти“ придобива чрез цесия вземания от „Кронос лимитед“ и „Фобос консулт“ за 28 млн. лева, длъжник по които е „Хелт енд уелнес“. Две седмици по-късно прибавя към портфейла си ново вземане към фирмата - за 18 млн. лева, пак чрез договор за цесия с „Фобос консулт“. Така, в края на месеца, „Лодж пропърти“ се оказва основен кредитор на „Хелт енд уелнес“ с 46 млн. лева вземания и е вписан като такъв от съда при обявяването в несъстоятелност по-късно през 2016 г. на кредитираната от КТБ фирма. Каква е равносметката? Пионките на Василев успешно, с признати от съда претенции, слагат ръка на апетитните имоти от портфейла на „Хелт енд уелнес“. А самото КТБ отива на опашката и съответно губи шансове да си прибере парите, отпуснати като кредити на инвестиционното дружество във времената, в които начело на банката бе Цветан Василев. Не по-малко любопитен е начинът, по който са формирани и превъртени вземанията. Така например по-голямата част от дълга на „Хелт енд уелнес“ е заради два предварителни договори за продажба на имоти, които са били удобно развалени. Преди вземанията да се озоват в „портфейлите“ на „Кронос лимитед“ и „Фобос консулт“, пък са превъртени под формата на цесии през други фирми бушони, свързани с Цветан Василев. Самите те, също мастити кредитополучатели от КТБ - „Бромак инвест“, „Сън сити 03“, „Карне М“. Компания им прави и регистрираната на Сейшелските острови офшорка „Стаджиори лимитед“, използвана и в схемата със завода в Парачин. Неин пълномощник е отново собственикът на „Фобос консулт“ и съсобственик на „Лодж пропърти“ Георги Пазвантов. Не по-малко абсурдно е и положението със „Сана спейс хотел Хисаря“. Подобно на „Хелт енд уелнес“, и това дружество в момента вече е в несъстоятелност, но сред основните му кредитори отново се оказва компания бушон - „Ливия спа“. Неин собственик и управител е Йордан Златков, регистрирана е на същия адрес, по същото време и със същия уставен капитал като „Кронос лимитед“. И пак по същия начин като при „Хелт енд уелнес“ се оказва с вземане, длъжник по което е „Сана спейс“. То е на стойност 5 872 166 лева и възниква въз основа на договор за заем от началото на 2016 г. Как дружество с капитал 2 лева отпуска подобен заем е истинска енигма. Логично, вземането е оспорено в съда от синдиците на КТБ, но магистратите отхвърлят иска на банката и признават частично вземането на „Ливия спа“. Така дружеството бушон на Златков става кредитор на „Сана спейс“. Сред кредиторите на хотелиерската компания, с признати вземания впрочем, е и „Дунарит“, който се оказва, че има да взема от „Сана спейс“ 22 000 лева от „заплатени, но неизползвани туристически услуги“. Четири отчаяни опита да открадне кредитираната с 300 млн. от КТБ телевизия TV7 направи за годините след бягството си в Сърбия Цветан Василев. При три от тях помощ му оказваха хората на руския му ортак – олигарха от забранителните списъци на ЕС и САЩ Константин Малофеев. За целта бяха използвани белгиецът с московски паспорт Пиер Луврие, руският бизнесмен Дмитрий Косарев и проруският бивш издател на в. „Дума“ Николай Малинов, който всъщност е и човекът, запознал Василев с Малофеев. Според неофициалната информация договорката между Българския Мадоф и руския олигарх е била TV7 да обслужва геополитическите интереси на Кремъл на Балканите. Опитите обаче се провалиха, а междувременно телевизията загуби и лиценза си, в резултат на което и руснаците загубиха интереса си към нея. Въпреки това през септември 2017 г. Василев направи четвърти опит да наложи контрол над медията - през дружеството „Вояджър резорт“, собственост на Йордан Златков. Съдът обаче го поряза, а в крайна сметка TV7 миналата година най-сетне бе окончателно обявена в несъстоятелност. Мейли, разпращани от Радосвета Василева до ръководството на „Хелт енд уелнес“, уличиха щерката на банкера беглец. Василева-младша е обвиняема за пране на пари за над 2,5 млн. лева, като основната й защитна теза, както и на родителите й, е, че не е имала нищо общо с ръководството на КТБ, нито с дружествата от бизнесимперията на баща й, финансирани с кредити от трезора. В същото време обаче мейли, пратени от личната й поща, публикувани от Блиц, показват, че тя е била наясно както с работата в КТБ, така и с фирмите, създадени с парите на банката. Така например до човек от борда на „Хелт енд уелнес“ е написала: „Решаваме единствено аз и баща ми, а на този господин вече му е казано „не“. Подобно на майка си Антоанета Василева, Радосвета ще отговаря пред Темида за далавери при покупко-продажба на имот. Става въпрос за 360 кв. м апартамент в курорта Св.св. Константин и Елена. Маститият имот, който Младша се опитва да изкара „двустаен апартамент“, й е бил продаден от „Хелт енд уелнес“ срещу 2,1 млн. лева, които тя твърди, че са били „дарени“ от баща й. Че цената е била надута в пъти, става ясно от факта, че само две години по-късно – през 2015 г., Младша продава апартамента за 190 000 лева.", "date": "2019.01.17", "title": "Аферата КТБ: кухи фирми и сейшелска офшорка в кражбата на хотелите и земите"}
{"url": "https://www.monitor.bg:443/bg/a/view/saniraneto-hvashta-pazarnata-pyteka-154884", "text": "Субсидиите по евросанирането у нас са на път да отидат в историята. Вероятно по този начин нещата ще си дойдат на мястото. В последните покани за кандидатстване с проекти за енергийно обновяване на еднофамилни къщи и на студентски общежития по ОПРР става дума за нисколихвени кредити и то само за 85% от сумата за кредита. Изисква се 15% самоучастие от кандидатите. Нямаме ли налични пари за въпросния дял, ще трябва да теглим заем, но на свободния пазар. При изтичането на тази информация сигурно яростните фенове на безплатното саниране (разбирай почти целия народ) със сигурност ще изпаднат в дива ярост. Те обичат да казват как след обединението на Германия, на територията на бившата ГДР, от хазната са инвестирани милиарди марки, за основно обновяване на панелките, но там собствеността върху тях бе почти изцяло държавна. Донякъде ще имат право, припомняйки мизерните ни доходи, сравнени с братята европейци от другите държави от ЕС. Да не забравяме и друго - независимо от портфейла, повечето от нас живеят на принципа „шамар да е, аванта да е“. От друга страна пък, защо с общите пари от хазната, пълнена от съвестните данъкоплатци, да трябва да се санират жилища? При това не на всички, а само на част от собствениците, докъдето стигнат кинтите. За да стигнат те обаче, е справедливо и ползвателите на обновяването, съответните притежатели на имотите, да имат принос. Защото стане ли санирането харизан кон, кой ще му гледа зъбите, както казва народът. Инвестираш ли в нещо собствени пари, то и грижата ти към него ще е по-голяма. Освен това влагането на собствени пари има и възпитателен ефект и ще ни отучи от вечното чакане само държавата и Европа се погрижат за нашите интереси. Принципите на пазарната икономика изискват всеки да се грижи за собствеността си и да си прави сметката как ще се справи. Дето се вика, най-после и санирането трябва да хване пазарния път. Безспорно интересът ни диктува жилищата ни да са по-добре изолирани и топлото да не бяга навън и по този начин да спестим някой друг лев от сметките за парно, ток, газ или дърва. След като добре разберем, че от това имаме полза, и не от днес за утре, а за години напред, то по-лесно ще надвием манталитета си и ще намерим начин да инвестираме в саниране. Тук е редно да споменем и доколко въпросното саниране, практикувано масово досега, е наистина такова, а не се прави само лепене не изолации по външните стени на блоковете и смяна на прозорците на апартаментите и стълбищата и евентуална поправка на покрива.", "date": "2019.01.17", "title": "Санирането хваща пазарната пътека"}
{"url": "https://www.monitor.bg:443/bg/a/view/uchat-sveshtenicite-da-usvojavat-dyrjavni-pari-154889", "text": "Свещеници и служители на Българската православна църква ще преминават курсове в Сметната палата, за да се учат да усвояват държавните пари, с които от тази година ще се заплащат месечните им възнаграждения, както и здравните и пенсионни осигуровки. За това се е договорило ръководството на одиторите по време на среща с патриарх Неофит, който е и Софийски митрополит, съобщиха от Синодалната палата. За целта синодът поема ангажимента всеки митрополит да изпраща по двама-трима служители или свещеници от своята епархия, които ще отговарят за заплатите на духовниците. От 2019 година те вече ще са от перо в държавната хазна, като ще бъдат индексирани съобразно инфлацията, както тези на учителите. Тази промяна залегна с приемането на новия Закон за вероизповеданията в края на декември 2018 година. В него изрично е подчертано, че субсидията за БПЦ по това перо ще бъде до 15 млн. лв. според възможностите на бюджета. В Сметната палата църковните хора ще бъдат обучавани как да подават искания до Министерството на финансите чрез Дирекцията по вероизповеданията, как да усвояват средствата и как да подготвят отчетите. Парите за месечните възнаграждения и осигуровките на свещениците и църковните служители ще им се отпускат на всяко тримесечие, като за следващото ще се дават, след като вече те са се отчели как са усвоили парите за предходния период. Предвижда се от 2020 година, когато се смята, че духовенството ще се е научило да усвоява и отчита средства така, както го налагат финансовите закони, държавата да им ги отпуска преди предстоящото тримесечие. Предвид промяната в Закона за вероизповеданията, според която заплатите на духовенството се поемат от държавната хазна, Светият синод трябва да подготви национален регистър на своите свещеници. Той ще бъде на базата на данни, дадени от митрополитите на съответните епархии. По този начин ще е ясно дали наистина държавните пари отиват за възнаграждения и осигуровки на реални хора, като ще бъде отрязана всякаква възможност за пренасочването им за други нужди в епархиите. Към момента само четири епархии са предали списъци със своите хора. По време на срещата в Сметната палата нейният председател Цветан Цветков е подарил на патриарх Неофит копие от клетвен лист на одитор, положил клетва пред свещеник от преди 70 години, когато е имало такава практика. Точно този подарък стана повод за тиражирането на информация, че одиторите отново щели да се кълнат пред духовници. Светият синод на Българската православна църква ще реши идната седмица дали да признае новата Украинска православна църква, която се отдели от Московската патриаршия и получи автокефалия от Вселенския патриарх Вартоломей първи, или да не я зачита. Това съобщиха от Синодалната палата и уточниха, че въпросът ще бъде поставен по време на зимната сесия, която се открива на 21 януари. В първия й ден обаче владиците няма да заседават, а само ще я открият. Те ще празнуват именния ден на патриарх Неофит. Честването на именника ще започне със Света литургия в храма „Света Неделя“ в 9.30 часа, която ще бъде оглавена от Русенския митрополит Наум, а в 11.00 часа ще бъде отслужен и молебен. Митрополит Наум ще поздрави светейшия от името на Светия синод, а викарийният епископ Поликарп ще му връчи поздравителен адрес от името на клира и миряните.", "date": "2019.01.17", "title": "Учат свещениците да усвояват държавни пари "}
{"url": "https://www.monitor.bg:443/bg/a/view/bitkata-za-petrol-154895", "text": "Помните ли десетките интервюта на Цветан Василев и сие и материалите във финансираните от него медии и изданията на ортаците му олигарси срещу приетите от Народното събрание поправки за КТБ в Закона за банковата несъстоятелност? Ако все още се чудите каква е била причината за този вой, то сагата с финансирания с кредити от КТБ за близо 200 млн. евро „Петрол холдинг“ я илюстрира особено добре.   Холдингът, и по-специално бензиностанциите на дъщерното му дружество „Елит петрол“ бяха сред първите жертви на вторичния грабеж на КТБ. Схемата за прилапването им беше проведена под вещото задгранично ръководство на Цветан Василев, с помощта на ловешкия бизнесмен Гриша Ганчев и любезното сътрудничество на бившите вече квестори на КТБ Станислав Лютов и Елена Костадинчев. С поредица от врътки бензиностанциите, с които бяха обезпечени кредитите, теглени от петролния холдинг, се озоваха в дружество на пенсионер, създадено през август 2014 г., сформирано два месеца след поставянето на трезора под спецнадзора на БНБ. Групичката се надяваше, че по този начин ще бъде скъсана пъпната връв между банката и едни от малкото златни активи, финансирани от него, които биха могли да се осребрят.  Промените в Закона за банковата несъстоятелност, внесени от депутата и издател на „Телеграф медиа“ Делян Пеевски и колегите му от групата на ДПС Йордан Цонев и Хамид Хамид, обаче позволиха на синдиците на КТБ да възстановят обезпеченията върху бензиностанциите и в момента тече процес по връщането им в масата на несъстоятелността на трезора. Ето защо Василев и ортаците му реват срещу промените, впрягайки във воя си не само перодръжките и глашатаите си, но дори и доверени магистрати от различни съдилища в страната. Причините са не една, а десетки и дори стотици милиони. В евро. Пладнешкият обир е планиран и проведен в няколко стъпки, стартирали веднага след гръмването на аферата „КТБ“. Тогава с фиктивни цесии и прихващания са заличени обезпеченията в полза на КТБ върху над 150-те бензиностанции, собственост на „Елит петрол“, а самите обекти са апортирани в нова фирма - „Елит петрол Ловеч“. На 19 март 2015 г., буквално ден след като парламентът приема първите изменения в Закона за банковата несъстоятелност, даващи възможност в КТБ да влезе временен синдик, квесторите на трезора Лютов и Костадинчев позволяват заличаването на особения залог на „Елит петрол“, учреден в полза на банката. Така първи по ред кредитор на „Елит петрол“ се оказва дружество, чийто особен залог до този момент е бил трети на опашката – свързаната с Гриша Ганчев фирма „Кристъл асет мениджмънт“. В деня, в който промените са отразени в Търговския регистър, е вписан и още един особен залог в полза на „Кристъл асет мениджмънт“ – на „Елит петрол Ловеч“. Схемата е завършена в края на същата година, когато се оказва, че бензиностанциите са продадени на учредената през август 2014 г. фирма „Прима консулт индъстри“. Тя е собственост на 68-годишния тогава пенсионер Чавдар Йорданов. За сметка на Йорданов, който е никому неизвестен в бизнес средите, далеч по-познато е името на дъщеря му Росица – служителка на Ганчев и управител и съдружник в над 10 дружества от бизнес групата му. Сделката е направена със заем от 67 млн. лева, даден на фирмата от „Литекс комерс“. Синдиците на КТБ атакуват пред Темида сделката за продажбата на бензиностанциите, но са порязани от магистрат от Софийския градски съд. Според публикации в медиите решението е на съдийката от СГС Зорница Гладилова, чийто съпруг е синдик на „Петрол холдинг“ и част от обкръжението на Василев по линия на адвокат Мариана Брага. Така пъпната връв между кредитите, отпуснати от КТБ, и обезпеченията, направени срещу тях, изглежда безвъзвратно прекъсната. До приемането през 2018 г. на новите промени в Закона за банковата несъстоятелност. Едно от основните изменения в тях гласи: „Извършените от квесторите, временните и постоянните синдици на КТБ в периода от поставянето й под специален надзор до датата на откриване на процедурата по осребряване имуществото на банката заличавания на учредени от длъжници или от трети лица в полза на банката обезпечения са нищожни. Учредените обезпечения се смятат за действителни и запазват своя ред.“ Въз основа на този параграф през лятото на 2018 г. синдиците на КТБ подават заявление в Търговския регистър отново да бъдат вписани особените залози на „Елит петрол“ в полза на фалираната банка. Искането предизвиква шок сред Цветан Василев и хората му, които задействат нов лост в средите на съда, за да спрат вписването. Така през септември то е спряно с решение на състав на Видинския окръжен съд, като магистратът, постановил решението, праща преюдициално питане до Съда на европейската общност в Люксембург с искане за тълкуване на въпросния параграф. Целта е прозрачна – вписването да бъде поставено на трупчета, докато европейската институция не се изкаже. Процес, който може да продължи с години. Планът за блокиране на възстановяването на обезпеченията обаче пропада, след като през декември по-горната инстанция – Софийският апелативен съд, отменя като незаконосъобразно решението на видинските магистрати залозите да не бъдат вписани в Търговския регистър. Така пътят пред връщането на бензиностанциите в масата на несъстоятелността на КТБ е отворен и в момента синдиците възстановяват обезпеченията в различните служби по вписвания. В края на миналата година Софийската градска прокуратура внесе в СГС обвинителен акт срещу бившите квестори на КТБ Станислав Лютов и Елена Костадинчев. Те ще отговарят пред Темида за това, че в периода от 20 август 2014 г. до 14 януари 2015 г. са нанесли щети за над 1 млн. лева. Те позволили да бъдат предсрочно прекратени 9 от т.нар. ВИП договори за депозит с преференциални, високи лихви, давани от КТБ. Въпросните депозити не влизат в обхвата на сумите, които ще възстановяват от Фонда за гарантиране на влоговете след фалита на банката. С предсрочното прекратяване обаче влоговете са били прехвърлени за изплащане на фонда, в нарушение на закона. Както стана известно още при избухването на аферата „КТБ“, сред хората, радвали се на преференциални лихви, е бил благодетелят на Цветан Василев – бившият премиер Иван Костов.  ", "date": "2019.01.17", "title": "Битката за „Петрол“"}
{"url": "https://www.monitor.bg:443/bg/a/view/sydyt-ostavi-v-aresta-muletata-na-cvetan-vasilev-154887", "text": "Апелативният спецсъд остави окончателно в ареста 5-имата обвинени за пране на пари по поръчка на организираната престъпна група, отговорна за източването на КТБ. Разследването срещу тях е едно от десетките, отделени от мегаделото КТБ. Образувано е през 2015 г за укриване на данъци, но неотдавна е трансформирано в дело за пране на пари Според прокуратурата всеки един от обвиняемите - Васил Шуманов, Красимир Зарев, Никола Киров, Иван Стойков и Венцислав Тодоров през 2013 г е получил пари от т.нар. каса на шефа на КТБ Цветан Василев. \"Като балон се пука всяка версия на защитниците им, защото приложените доказателства са в противовес на казаното от тях. Има показания на трима свидетели, че Цветан Василев е имал фирма, която движела финансите - \"Финансконсулт\", казвала се е общо \"Фирмата\". Тя си е имала каса на Цветан Василев. Двама души са имали ключ, с парите са разполагали само те и са ги давали\", каза пред съда прокурорът по делото. Един по един адвокатите на обвиняемите и самите те заявиха, че подписите под разходните касови ордери не са техни и се позоваха на някои от заключенията на 4-кратните графологични експертизи. Най-новите от тях обаче са със заключения, че подписите са техни, твърди държавното обвинение. Никола Киров от обвиняемите каза пред съда,че допреди 1 г. е бил член на УС на „Дунарит“ и не е писал докладна до Цветан Василев, с която да предлага да се дадат суми на определени лица. Киров отрече пред съда да е купувал недвижими имоти и коли. \"Не съм получавал пари, няма доказателства да съм получил сума и да съм знаел произхода на парите\", твърди той. Обвиняемият Иван Стойков пък е бил касиер във фирмата. Обвиняемият Венцислав Тодоров и до сега е шофьор в „Дунарит“. След повече от час размисъл 3-членният съдебен състав на апелативния спецсъд потвърди решението на спецсъда на 5- та да бъде наложена най- тежката мярка \"задържане под стража\". Мотивите за това са, че от гласните свидетелски показания и от писмените - таблици за движение на пари от 2013 г, се доказва, че и 5- та са получили пари през декември 2013 г.Това подкрепя обоснованото предположение за извършване на деянието. Няма опасност да се укрият, но има опасност на свобода да извършат престъпление. Председателят на съдебния състав подписа с особено мнение, защото е против. 15 близки и роднини на обвиняемите ги подкрепяха в залата. И 5-та имат вече наложена забрана да напускат страната.", "date": "2019.01.17", "title": "Съдът остави в ареста \"мулетата\" на Цветан Василев"}
{"url": "https://www.monitor.bg:443/bg/a/view/pone-3-oferti-za-dostavki-na-mljako-i-plodove-za-decata-154848", "text": "Поне от три оферти трябва да се избират изпълнителите на доставките по схемите „Училищен плод“ и „Училищно мляко“, които се финансират през Държавен фонд „Земеделие“. Това се предлага в проект за постановление за промяна и допълнение на съответната наредба за прилагането им. Документът е публикуван за обществено обсъждане, с краен срок 28 януари. Една от офертите задължително трябва да е от производител на плодове и зеленчуци или мляко и млечни продукти. Обявлението за набиране на оферти за избор на доставчици трябва да се публикуват от учебните заведения на Интернет страницата им, а когато съответното учебно заведение няма собствена страница, то се публикува на Интернет страницата на съответната община. В обявлението задължително се посочва срокът за набиране на предложения, който не може да бъде по-кратък от 7 дни, брой на децата/учениците в учебното заведение, учебните години, за които ще се извършват доставките, но за не повече от 3 учебни години. С предлаганите промените в наредбата се предвижда да отпадне служебният избор и да се делегират по-големи права на директорите на учебните заведения при избора на доставчици. В тях липсва изискването да се избират производители, чиито площи са разположени на разстояние до 100 км от учебното заведение. При постановен отказ за одобрение на заявител от ДФ \"Земеделие\" директорът на учебното заведение може да обяви нова процедура за набиране на предложения.“ По двете училищни схеми „Училищен плод“ и „Училищно мляко“ на децата в градините и училищата се предлагат плодове, зеленчуци, мляко и млечни продукти. Целта е насърчаване на здравословното хранене на децата, подобряване на хранителните им навици и увеличаване на възможностите за пазарна реализация на мляко, млечни продукти, плодове и зеленчуци в страната.", "date": "2019.01.17", "title": "Поне 3 оферти за доставки на мляко и плодове за децата"}
{"url": "https://www.monitor.bg:443/bg/a/view/prez-sajta-im-frognuz-kuki-ot-ds-kichat-peevski-s-fejkove-154891", "text": "Куките от ДС се разшетаха и взеха да кичат с фейкове депутата от ДПС и наш издател Делян Пеевски. Първият залп даде Огнян Стефанов – агент Академик от ДС във „Фрогнюз“. В сайта си, в който той се е писал „основател“, а е прехвърлил собствеността на сина си, вероятно, за да не бъде съден за сериите от лъжи, се появи текст с гръмкото заглавие „Златев срещу Домусчиев – олигархо-руски бой за скъпи играчки“. В статията се посочва фактът, че Българската петролно-газова асоциация, оглавявана от Валентин Златев, напуска КРИБ с председател Кирил Домусчиев. В словесната главоблъсканица обаче е намесено името на издателя на „Телеграф медия“ Делян Пеевски. Според сюжета на агент Академик Делян Пеевски заедно с прокуратурата е един от скритите играчи, които може би инспирирали скандала. Твърдението, от една страна, е абсурдно, но, от друга, издава и бушуващите стихии в главата на агент Академик. Три дни по-късно в телевизия „Евроком“, в предаването на Люба Кулезич „Честно казано“, цъфна друг виден агент на ДС – бившият ни посланик в Русия Илиян Василев. Агент Сашо доразви тезата на агент Академик, като обясни, че Пеевски бил в сянката на спора между Златев и Домусчиев. Явно спусната му от банкера белец Цветан Василев опорка му се видя ялова и за това авторът добави фейка за „Булгартабак“. Както многократно сме разкривали, Пеевски няма нищо общо с тютюневия холдинг, а Фабриката за фалшиви новини превърна този фейк във вечен. Двамата агенти и фамозната лифтингова журналистка Люба Кулезич са част от обслужващия персонал на БГ Мадоф. Връзката на Кулезич с Василев датира от времената, в които мустакатият аферист изливаше пари от КТБ в ТВ7, а Кулезич беше скъпоплатен служител. Между агентите на ДС Сашо и Академик има много прилики – правят се на прозападни, антируски, но всъщност са вербувани на идеологическа основа. С други думи декларирали са вярност към марксизма, ленинизма и комунистическия строи. Нещо повече Огнян Стефанов е бил политически офицер от БНА. За Илиян Василев пък има данни от РУМНО – комунистическото военно разузнаване. Той се е подвизавал дори с два псевдонима – Сашо и Драган. Първият му идва от комунистическото външнополитическо разузнаване – ПГУ, не е ясно дали вторият не е от РУМНО. И двамата са шпионирали граждани на Великобритания. Сашо е слухтял за земеделски лидер от Обединеното кралство, а Академик е бил съдържател на явочна квартира. В нея куки от ДС са се срещали с внедрените от тях шпиони в британското посолство.", "date": "2019.01.17", "title": "През сайта им „Фрогнюз“: Куки от ДС кичат Пеевски с фейкове"}
{"url": "https://www.monitor.bg:443/bg/a/view/alo-izmamnici-iznasjat-imane-chrez-sdelki-za-koli-kym-rumynija-154888", "text": "Телефонните измамници са започнали да изнасят парите си към Румъния с мними сделки за коли. Това обявиха разследващи пред „Монитор“. Схемата била проста, но ефективна. Мулетата, които трябвало да прибират пачките, били уговаряни, че взимат пари за покупка на автомобил от Румъния, който трябвало да докарат в близост до Русе, където е и една от меките на ало-мошениците. На място обаче измамниците им взимали парите и им давали между 500 и 1000 лева за пътя след което го отпращали без кола към България. Мулетата нямали никаква представа, че участват в схема за измама на възрастни хора, но и дори да имали, си мълчали, тъй като припечелвали добри суми от превоза на парите.  Последният такъв регистриран случай е в Ловеч. Парите били прибрани от мулета, които не знаели, че става въпрос за престъпление. На тях им било обяснено, че с пачките ще купуват коли от Румъния.  От полицията в Троян например обясниха, че 44-годишен мъж от града е подал сигнал в ловешката полиция, че най-вероятно е станал „муле“ на телефонни измамници. Мъжът е обяснил, че работи във фирма и чрез обявените контакти на 26 ноември е бил нает от непознати да извози ударен автомобил от Румъния до България. Било му е заръчано да мине през Ловеч, където ще го чака „позната“ на обаждащите се жена и тя ще му предаде парична сума, която им е необходима, за да си покрият извънредните разходи. Мъжът изпълнил указанията и от точно определено място в Ловеч взел пари от възрастна жена, след което потеглил към Русе. По пътя мъжът се усъмнил в законността на всички обстоятелства около създалата се ситуация, подал е сигнал в районното управление в Ловеч и се е върнал обратно в града, където предал сумата от 4900 лева на полицейските служители. Същия ден в ловешката полиция бил получен сигнал от 71-годишна жена от Мездра, която е обяснила, че е станала жертва на телефонна измама и на 26 ноември в Ловеч е предала сумата от 4900 лева на непознат мъж. По случая е образувано досъдебно производство и работата по случая продължава. От полицията съобщават за още една телефонна измама. Възрастен мъж от Троян дал 2600 лева на измамници. Той бил излъган по познатата схема, че оказва съдействие на МВР за залавянето на телефонни измамници От полицията в Ловеч отново предупреждават „На този етап телефонните измамници продължават активно - поне това, което ние имаме като информация - да използват румънски сим карти и да действат от територията на нашата северна съседка – Румъния“, обясниха за „Монитор“ от сектор „Измами“ към „Национална полиция“. От там потвърдиха, че авоарите на мошениците вече се изнасят активно към чужбина, а не се харчат за скъпоструващи палати у нас.  „В началото на годината проведохме няколко операции в регионите на живеене - говоря в Северна България - Плевенска, Русенска област и Великотърновска област, които доведоха до изнасяне на контингента в северната ни съседка. Тоест основната част от извършителите на тези престъпления в момента са се позиционирали на територията на Румъния - в различни хостели, къщи за гости, хотели, откъдето извършват престъпления в България и в Гърция\", поясниха още от „Национална полиция“. От там допълниха, че достъпът до чуждестранни SIM карти, с които се извършват престъпленията, е изключително лесен, а веднага след използването им, те се унищожават.  Само за около два месеца пък измамниците, които действат от територията на Румъния, са прилапали над 800 000 лева. Притеснително обаче било, че все повече млади хора ставали жертва на този тип престъпления. Само преди седмица дете остави над 50 хил. лева и злато под автомобил, след като било притиснато от телефонни измамници. Както малчуганът, така и възрастните хора били подвеждани по една и съща схема – за съдействие при полицейска операция. Това били и 95 процента от случаите, при които хората си давали парите – за да помагат на органите на реда.", "date": "2019.01.17", "title": "Ало-измамници изнасят имане чрез сделки за коли към Румъния"}
{"url": "https://www.monitor.bg:443/bg/a/view/nominirat-evrokandidatite-na-gerb-do-20-fevruari-154890", "text": "Националният предизборен щаб на ГЕРБ проведе поредното си заседание. На него щабът разгледа решението на Изпълнителната комисия за утвърждаване на критериите за номиниране на евродепутати, както и процедурите за стартиране на общински номинационни събрания в цялата страна. На тях ще бъдат номинирани кандидати за членове на Европейския парламент от  ГЕРБ и изборът ще стане съгласно приетите от ръководния орган на партията критерии. В рамките на заседанието е взето решение общинските събрания за номиниране на кандидати за европейски депутати да приключат до 20 февруари 2019 г. Предизборният щаб обсъди и  организационни въпроси във връзка с предстоящата тази неделя Национална работна среща в НДК. В нея ще вземат участие близо 2000 души, които са народни представители, евродепутати, членове на областните и общинските ръководства на партията, кметове и представители на Общински съвети, както и министрите от квотата на ГЕРБ.", "date": "2019.01.17", "title": "Номинират еврокандидатите на ГЕРБ до 20 февруари"}
{"url": "https://www.monitor.bg:443/bg/a/view/princ-filip-katastrofira-154894", "text": "Съпругът на Елизабет Втора катастрофира край Норфолк.  97-годишният принц Филип не е пострадал, но е прегледан. Не е ясно кой е виновен при сблъсъка на пътя. Автомобилът на принцът се е превъртял.", "date": "2019.01.17", "title": "Принц Филип катастрофира"}
{"url": "https://www.monitor.bg:443/bg/a/view/berluskoni-shte-stava-evrodeputat-154893", "text": "Бившият италиански премиер Силвио Берлускони заяви днес, че ще се кандидатира на предстоящите избори за Европейски парламент, за да разпали дебата за \"бъдещето на света\", предаде ДПА. \"Реших, на моята зряла възраст, воден от чувство за отговорност, да се насоча към Европа, където липсва задълбочено мислене за бъдещето на света. Ще бъда там и моля Господ да ми даде сили да убедя и мнозина други\", каза той. Осемдесет и двегодишният Берлускони, който направи изказването си в Сардиния, докато агитираше за своята дясноцентристка партия \"Форца Италия\" за частични избори в неделя, каза, че е обезпокоен, че Китай е на път да измести Европейския съюз на световната сцена. През своята близо 30-годишна политическа кариера имиджът на Берлускони беше очернен от поредица корупционни и сексскандали. До миналата година му беше забранено да заема публични длъжности заради осъдителна присъда за данъчни измами в медийната му империя. Той беше изместен от бившия си съюзник Матео Салвини като водеща фигура на италианската десница. Крайнодясната \"Лига\" на Салвини има рейтинг от 30 процента, спрямо 10 процента за \"Форца Италия\" на Берлускони. Салвини в момента участва в коалиционно правителство с антисистемното \"Движение 5 звезди\" като вицепремиер и външен министър. Берлускони нееднократно е призовавал лидера на \"Лигата\" да излезе от тази коалиция и да се върне при него.", "date": "2019.01.17", "title": "Берлускони ще става евродепутат"}
{"url": "https://www.monitor.bg:443/bg/a/view/eskobar-chakal-chast-ot-hvanatija-v-haskovo-heroin-154881", "text": "Престъпна мрежа за разпространение на наркотици е разбита в Благоевград, а в Хасково са арестувани двама доставчици с общо 46 кг хероин за над 5,5 млн. лева. Оценката е по цени на съдебната система, но при размесване и пласиране на дрогата на улицата цената се покачва поне трикратно.  Доставката е била пропусната контролирано през ГКПП Капитан Андреево на 15-е януари т.г. Дрогата е била скрита в топове плат в тир, който е карал различни стоки за различни търговци от цялата страна. Част от нея очаквал закопчаният същия ден петрички наркобос Огнян Атанасов-Ескобар. На 16-и януари призори антимафиоти са атакували жилища в Хасково и са задържали двама мъже на 48 и 49 години. След това при претърсване в гараж в кв. „Орфей“ са открити над 46 кг хероин. Точното количество е 46,520 кг, уточни на пресконференция окръжния прокурор на Хасково Иван Стоянов в присъствието на шефовете на дирекциите на МВР в Хасково и Благоевград Ангел Цанков и Николай Хаджиев. Наркотикът е трябвало да бил предназначен за страната. Част от него е трябвало да стигне до Благоевград. Организаторът на канала и неговия съучастник са били хванати в момент в който дрогата е била претоварена в лек автомобил и са се готвели да потеглят за разпределение в страната. Успоредно с арестите в Хасково са били атакувани и над 20 адреса в Благоевград, Петрич и село Тополница. Там е задържан сочения от дълги години за наркобос Огнян Атанасов, известен с показателните прякори Ескобар и Тополнишкия, както вече писахме. В района на Благоевград са били открити и 16 кг амфетамин. Хората на Ескобар и техните партньори от Хасково са били следени няколко месеца. Има категорични доказателства, че прекарания през Капитан Андреево хероин е трябвало да стигне именно до него. Изяснява се произходът на синтетичния наркотик, като и дали той е предназначен за разпространение в Благоевград и бил част от разплащането за чаканата доставка хероин. Разпространена практика е на доставчиците на дрога от Турция да се плаща освен с пари и синтетични наркотици, произведени в България. При предаването на  хероина обикновена се дават пари и амфетамин, който поема през Турция към страните от Близкия Изток, казаха хора с дългогодишен опит в наркотрафика Двамата мъже от Хасково са задържани с прокурорска заповед за 72 часа. Обвинени са в нарко трафик в особено големи размери. Повдигнато им е обвинение за съхранение и разпространение на наркотици в особено големи размери. Ако бъдат признати за виновни от съда ги очакват присъди от 15 до 20 години затвор. Двамата са криминално проявени, имат регистрации за кражби и каране на автомобили в нетрезво състояние. Не са сред изявените фигури от престъпния свят в Хасково, твърдят запознати. От първоначално арестуваните над 20 човека в Благоевградско в ареста са останали 5 човека, сред които и самия Огнян Атанасов - Ескобар.      ", "date": "2019.01.17", "title": "Ескобар чакал част от хванатия в Хасково хероин за 5,5 млн. лева"}
{"url": "https://www.monitor.bg:443/bg/a/view/novi-14-mln-lv-za-turizma-po-granicite-s-makedonija-154876", "text": "Допълнителни 14 млн. лева ще бъдат отпуснати за развитие на туризма, каза заместник-министърът в Министерството на регионалното развитие и благоустройство (МРРБ) Деница Николова. Изказването стана по време на среща за Програмата за трансгранично сътрудничество, провела се в Македония. Средствата ще бъдат използвани както за туризъм, така и за опазване на околната среда и за подобряване на конкурентоспособността. Чрез Програмата за трансгранично сътрудничество ИНТЕРРЕГ-ИПП България - Македония 2014 - 2020 г. ще бъдат финансирани общо 17 проекта, сред които са „Културен мост през вековете“ на НЧ „Георги Тодоров“ и Център за развитие на източен планов регион в Македония. След тях е „Опазването на духовните светилища в Струмица и Кюстендил“, който е на стойност 1 млн. лева. Близо 200 хил. лв. ще получат Търговско-промишлената палата в Кюстендил и Фондацията за малки и средни предприятия в Куманово, които имат проект за развитие на културния туризъм. С близо 1 млн. лв. ще се финансира взаимният проект „Обща история на културен мост отвъд границите“ на общините Дупница и Куманово. Над 1,1 млн. лв. ще получи и община Гоце Делчев за съвместен проект с Центъра за развитие на Източния планов район. Общо подадените предложения за втората част на програмата са 162, а целият бюджет до 2020 г. е над 37 млн. лева. В рамките на Първата покана за набиране на проектни предложения по програмата, в периода 2015-2016 г., бяха одобрени 48 проекта за почти 20 млн.лв. „Програмата е пример как институциите и организациите от двете страни на границата продължават да търсят и намират ефективни и устойчиви решения на специфичните за региона проблеми, както и да поддържат и развиват успешни партньорства“, коментира ресорният зам.-министър Николова. По нейни думи граничните региони имат свои характерни трудности, а програмата помага да се подобри качеството на живот на хората от двете страни. По отношение на следващия програмен период пък се очаква да се появят нови предизвикателства. „Предвиждаме дискусиите да стартират максимално бързо, за да може на базата на придобития опит да заложим дългосрочна стратегия за още по-ефективно инвестиране на финансовите ресурси в съвместни инициативи за развитие на региона“, завърши Николова.", "date": "2019.01.17", "title": "Нови 14 млн. лв. за туризма по границите с Македония"}
{"url": "https://www.monitor.bg:443/bg/a/view/anev-14-i-na-sprinta-i-s-mjasto-v-masovija-start-154874", "text": "Красимир Анев записа най-доброто си класиране за сезона с 14-ото място на спринта на 10 км от Световната купа по биатлон в Руполдинг (Гер). Той завърши на 52,5 сек. след победителя Йоханес Тингес Бьо (Нор), след като повали и 10-те мишени в двете стрелби. С това самоковецът си осигури и място в масовия старт на 15 км в неделя. В него участват първите 25 в генералното класиране и петимата най-добри извън тях в кръга. Тъй като в Руполдинг няма преследване и индивидуално състезание, за това важат резултатите от спринта. Анев е втори от петимата със спечелени 27 точки, а пред него е Андрей Расторгуевс (Лат) с 28. Останалите са Доминик Ландертингер (Ав), Ларс Хелге Биркеланд (Нор) и Шон Дохърти (САЩ). Димитър Герджиков финишира 54-и, на 1:49,4 мин (1+1), Антон Синапов - 73-и, на 2:09,1 (2+1), а Владимир Илиев - 82-ри, на 2:22,4 (3+1). Втори стана братът на Йоханес Бьо - Тарей Бьо, на 7,9 сек. (0+0), а трети - Бенедикт Дол (Гер), на 10,5 (0+1). При жените на 7,5 км Десислава Стоянова стана 53-а, на 2:10,1 мин. (0+1) от победителката Анастасия Кузмина (Слвк), която завърши за 19:15,1 мин. (0+0). Емилия Йорданова е 77-а, на 2:43,2 (0+1), а Милена Тодорова - 82-а, на 2:52,3 (0+1). Втора е лиза Витоци (Ит), на 11,5 сек. (0+0), а трета - Хана Оеберг (Шв) - на 29,10 (0+0). В петък е мъжката щафета на 4 по 7,5 км, а в събота - женската на 4 по 6. В неделя са масовите стартове - на 15 км при мъжете и на 12,5 при жените.", "date": "2019.01.17", "title": "Анев 14-и на спринта и с място в масовия старт"}
{"url": "https://www.monitor.bg:443/bg/a/view/madona-stjaga-kufarite-za-turne-154870", "text": "Любимката на няколко поколения меломани Мадона се подготвя за турне в края на годината. Това ще е първата обиколка на певицата от 2016-а насам. Тя подготвя спектакъл с пиротехника и обичайните многобройни танцьори, както и \"смайващи костюми\". Това ще са най-търсените билети\", споделя човек от обкръжението й. Със серията от концерти изпълнителката на Like A Virgin ще промотира 14-ия си студиен албум, който скоро ще излезе на пазара. Тавата ще носи името Risky places, а основната тема на песните са сексуалните фантазии на 60-годишната суперзвезда. Певицата трябваше да е готова с нея преди месеци, поради което си спечели яда на част от феновете. Предишното турне на Мадона Rebel Heart се проведе от септември 2015 до март 2016 г. За него тя изнесе 82 концерта.", "date": "2019.01.17", "title": "Мадона стяга куфарите за турне"}
{"url": "https://www.monitor.bg:443/bg/a/view/sofija-s-rekord-ot-112-jalbi-sreshtu-gradoustrojstvoto-154883", "text": "София с рекорд от 112 жалби постъпили за година срещу градоустройството в столицата. Това съобщи общественият посредник на Столична община – Лилия Христова на обществено обсъждане, свързано с предстоящото изменение на Общия устройствен план на столицата. Като основна причина се изтъква промяната на подробния устройствен план на квартала Младост 1 - Мусагеница. Пред форума главният архитект на София Здравко Здравков сподели, че зоните на инвестиции в града се променят, метрото изменя и плана на наземния транспорт, а проблеми представляват и решението на гробищните паркове, имоти предвидени в части на зелената система, основната улична мрежа и класовете на улиците. В този смисъл, Общият устройствен план (ОУП) трябва да се измени само там, където е необходимо. По време на обсъждането на сегашния Общ устройствен план бяха посочени някой недостатъци, като липсата на добра визуализация на проекта, недостатъчното данни, върхо които ляга цялото планиране, дефицити в механизмите за планиране и прилагане, както и остаряло законодателство.", "date": "2019.01.17", "title": "София с рекорд от 112 жалби срещу градоустройството"}
{"url": "https://www.monitor.bg:443/bg/a/view/proverjavat-hranata-v-2-uchilishtni-stola-154878", "text": "Българска агенция по безопасност на храните (БАБХ) проверява храната и персонала в училищни столовете на 72 ОУ „Христо Ботев” и 151 СОУ Национално средно общообразователно училище в столицата след сигнал за хранително натравяне на част от децата. Вчера 250 хлапета обядвали с боб в двете школа, а днес над 10 от тях са се оплакали от коремни болни и главоболие. Поради това родителите на малчуганите са се усъмнили, че причина за неразположенията е вчерашният им обяд. След подадения сигнал от БАБХ веднага извършили проверка в помещенията, в които се хранят учениците на двете учебни заведения и кетъринга, приготвил храната вчерашния ден. „При проверките не са установени несъответствия на действащото законодателство в областта на храните. Проби от храната (менюто от 16 януари 2019 г.) вече са предоставени на акредитирана лаборатория за микробиологично изпитване. Връчено е предписание за изследване на персонала, зает с приготвяне и разливане на храната“, съобщиха от Агенцията. Междувременно на част от деца са направи изследвания, при които е установено, че хлапетата са болни от грип. „БАБХ продължава действията си по компетентност свързани с изясняване на причината за възникналото неразположение при децата.“, коментираха още от Агенцията.", "date": "2019.01.17", "title": "Проверяват храната в 2 училищни стола"}
{"url": "https://www.monitor.bg:443/bg/a/view/asimetrichni-dynki-stanaha-hit-snimki-154873", "text": "Асиметрични дънки светкавично се превърнаха в нов моден хит. Те са дело на украинската дизайнерка Ксения Шнайдер, която разбуни духовете в социалните мрежи и предизвикаха купища коментари от страна на потребителите. Особеността на новия артикул се състои в това, че панталоните с марка Asymmetric jeans са с един тесен и един широк крачол. За да се сдобиете с чифт от тези „сбъркани“ дънки, джобът ви ще олекне със скромната сума от 377 долара. Те са налични в сайта на дизайнерката. \"Отначало всички ми казваха, че идеята ми е налудничава и никой няма да я оцени. Поради тази причина Но накрая реших да се пробвам и асиметричните дънки станаха хит!\", споделя Шнайдер.", "date": "2019.01.17", "title": "Асиметрични дънки станаха хит (СНИМКИ)"}
{"url": "https://www.monitor.bg:443/bg/a/view/jalba-pred-kzk-blokira-porychkata-chetirilentovija-pyt-mezdra-botevgrad-154880", "text": "Постъпила жалба пред КЗК блокира обществената поръчка за избор на изпълнител на строително-монтажните работи на 20-километров участък от пътя Мездра - Ботевград, път І-1 (Е-79) лот 1 от км 174+800 до км 194+122, съобщиха от АПИ. На 12 октомври Агенция „Пътна инфраструктура“ стартира обществените поръчки за избор на изпълнител при изграждането на 33 км от път I-1 между Мездра и Ботевград, обособени в два участъка - лот 1 и лот 2. Програмата предвижда строителството на направлението Видин - Ботевград да започне от една от най-сложните отсечки предвид терена, през който преминава. Поради това участъкът е разделен в два лота, за да може на обекта да се работи едновременно и да завърши в кратък срок. Пътят ще бъде с две платна с по две ленти за движение в посока, с габарит 20 м, т. е. двойно по-широко от настоящото, тъй като в момента има по една лента за движение в посока. Трасето ще следва съществуващия път, който ще бъде разширен до новия габарит, а настоящото трасе ще бъде основно ремонтирано и реконструирано, където е необходимо. По нов терен бъдещият скоростен път ще се развива в участъците, обхождащи селата Люти дол, Типченица, Новачене и Скравена. На обхода на с. Люти дол ще бъдат построени два тунела, с дължини съответно 490 м и 340 м. Ще бъдат изградени и ремонтирани редица съоръжения - над ж. п. линията Мездра - София, мостове над р. Искър, Малата река, Калница, Бебреш, Рударка, както и пътен възел при село Новачене. Пресичанията на републиканските и общинските пътища ще се осъществява чрез кръгови кръстовища „Мездра“, „Дърманци“, „Ребърково“, „Люти дол“, „Скравена“ и „Ботевград“. Предвидено е построяването на селскостопански надлези, площадки за отдих и т. н. За участъка от лот 2 - път I-1 от км 161+367 до км 174+800, който е с дължина 13,4 км, отварянето на офертите за изпълнение на строително-монтажните работи е предвидено за 25 януари 2019 г. Общата индикативна стойност на участъка между Мездра и Ботевград /лот 1 и лот 2/ е близо 302 млн. лв. без ДДС. Проектът ще се финансира със средства от републиканския бюджет. За първи път при изпълнението на обществените поръчки за строителство на двата участъка от пътя ще се приложи нова схема на плащане, която предвижда цялата стойност на договора да се разплати на изпълнителя след като бъде подписан Акт 16 за завършване на обекта и има издадено разрешение за ползване на новопостроения пътен участък. Целта е бъдещите изпълнители да работят максимално мобилизирано и да завършат обекта качествено и в кратък срок. Направлението Видин – Ботевград /167 км/ е приоритетен проект в инвестиционната програма на АПИ и МРРБ до 2022 г., тъй като с цялостното хомогенизиране и модернизация на трасето от Дунав мост 2 ще се осигури бърза и удобна връзка между автомагистралите „Хемус“, „Тракия“ и „Струма“. С изпълнението на проекта транзитният трафик ще бъде изведен от населените места, с което ще се повиши безопасността на движение и ще се ограничи вредното въздействие на шума и замърсяването на околната среда от интензивния тежкотоварен трафик.", "date": "2019.01.17", "title": "Жалба пред КЗК блокира поръчката за четирилентовия път Мездра - Ботевград"}
{"url": "https://www.monitor.bg:443/bg/a/view/lekar-otkaza-da-prieme-82-godishna-baba-sys-zaduh-bila-lekuvana-edva-predi-13-dni-154866", "text": "Лекар от общинската болница в Дупница отказа да приеме 82-годишната Елинка Костадинова Искренова, която буквално се задушавала пред очите на близките си и медицинския персонал от здравното заведение. За нелепият случай разказа внучката на баба Елинка – Иванка Атанасова. „На 28-ми декември 2018 г. баба ми постъпи в общинската болница с бронхопневмония. Беше изписана на 3-ти януари, но вчера отново се почувства зле. Започна да се задушава и ние веднага подадохме сигнал на тел. 112. Това става в сряда /16-ти януари/ около 18.10 часа. След прегледа от спешните медици се установи, че тя е за болнично лечение и ни издадоха документ, за да отидем отново в МБАЛ „Св. Иван Рилски“. В Първо вътрешно отделение ни посрещна д-р Николай Апостолов, който отказа дори да я прегледа. Обяснението му беше, че тя е лекувана в здравното заведение преди 13 дни. Според правилата на НЗОК пациенти не могат да бъдат приемани в същото отделение в едномесечен срок след изписването им. Правилото обаче има изключение и то е, че пациенти се настаняват, ако състоянието им изисква незабавно болнично лечение“, обяснява Иванка Атанасова. По нейни думи, още при влизането на възрастната жена в манипулационната д-р Апостолов започнал да крещи и се държал грубо и арогантно. По това време баба Елинка се молила да й обърнат внимание, защото се задушавала. Цялата разправия продължила повече от час и половина, през което време възрастната жена стояла без да бъде прегледана. Стигнало се до там, че д-р Апостолов подал сигнал до полицията. „След като този човек, който се държа изключително грубо и арогантно, не обърна внимание на баба ми, аз започнах да го снимам на видео с телефона ми. Това го вбеси до краен предел. Повика полиция, за да ни изгони, вместо през това време да окаже първа помощ на баба ми“, обяснява още внучката на възрастната жена. В крайна сметка при пристигането на униформените се установило, че няма упражнена агресия от страна на близките на пациентката към дежурният по това време лекар. „Служителите на реда ме посъветваха да се обърна към управата на болницата или към прокуратура, което и смятам да направя.  Веднага след това въпросния доктор се барикадира в друго отделение на болницата“, разказват още близки на 82-годишната баба. В крайна сметка след час и половина разправии на място пристигнала началникът на отделението, д-р Елена Гюзелева, която настанила за лечение в отделението Елинка Искренова. Оказало се, че възрастната жена е с хипертония, недоизлекувана бронхопневмония от дясно и пристъп на задушаване. „Много благодаря на д-р Гюзелева и на целия персонал на отделението. В момента баба ми е с кислородна маска и отоци по краката заради сърдечна недостатъчност и хипертония. В крайна сметка се надявам съвсем скоро тя да се възстанови и подобни абсурди да не се случват повече“, каза още Иванка, която малко след това публикува и скандално видео в социалните мрежи По повод проблема потърсихме за коментар и ръководството на МБАЛ „Св. Иван Рилски“. Свързахме се зам.- управителят по лечебната част, д-р Крум Бонев. „Запознат съм с проблема. Мога да кажа, че до този момент не е отказвано лечение на нито един пациент. Такъв е и този случай. По-скоро става въпрос за междуличностен конфликт между дежурния доктор и близки на пациентката, които са започнали да се карат с него. Естествено, че той ще даде писмени обяснения за случилото се. Отново обаче съм категоричен, че нашето здравно заведение не е отказало прием на жената. Още снощи тя е настанена в стая № 11 в Първо вътрешно отделение и за нея се полагат необходимите медицински грижи“, обяви още зам.-управителят на общинската болница, д-р Крум Бонев.", "date": "2019.01.17", "title": "Лекар отказа да приеме 82-годишна, била лекувана скоро"}
{"url": "https://www.monitor.bg:443/bg/a/view/infekcioznoto-otdelenie-v-dobrich-ne-raboti-154863", "text": "Отделението по инфекциозни болести в МБАЛ – Добрич не работи от вторник, научи „Монитор”. Причината – и двамата лекари-инфекционисти, обгрижващи отделението, са заболели, а правилата в здравеопазването не позволяват функциониране на Инфекциозно отделение без съответната специализирана лекарска помощ. „Спряхме дейността на отделението до края на седмицата”, обясни изпълнителният директор на МБАЛ – Добрич, д-р Светозар Байчев. „Сестрите и санитарките бяха пренасочени в други отделения или се възползваха от полагаемия им се отпуск. Болните също бяха пренасочени в друго отделение, предупредихме институциите”, допълни той. Що се отнася до бъдещето на Инфекциозно отделение, предвид очевидния недостиг на специалисти,  д-р Байчев заяви следното: „Единият колега в отделението е пенсионер, другият е последният инфекционист в областта. Имахме специализант, който обаче предпочете да продължи професионалната си реализация в Инфекциозна болница – Варна. Ние нямаме никакво желание да закриваме отделението, но поради факта, че млади колеги не желаят да специализират в областта на инфекциозните болести и при  действащото в момента законодателство, няма да бъда изненадан, ако Инфекциозно отделение бъде сполетяно от съдбата на Очно отделение, тоест, да бъде закрито.” Очаква се от понеделник Инфекциозното отделение в МБАЛ – Добрич, да заработи нормално.", "date": "2019.01.17", "title": "Инфекциозното отделение в Добрич не работи, заради болни лекари"}
{"url": "https://www.monitor.bg:443/bg/a/view/styklenija-dirijira-supergeroi-na-goljam-ekran-154865", "text": "Какво е мястото на супергероите в съвременната култура? Този въпрос окупира премиерното заглавие за седмицата „Стъкления“. След като спечели сърцата на киноманите с „Неуязвимият“, много преди супергероите да станат на мода, М. Найт Шамалан се завръща ударно в афиша и на родните салони, за да ни представи отново култовия си персонаж Илайджа Прайс, или иначе казано – Стъкления. За тези от вас, които са пропуснали хитовия филм от 2000 г. припомняме, че героят бе основният противник на сякаш непоклатимия Дейвид Дън, под чиято свръхчовешка кожа изпъчи бицепс Брус Уилис. Прайс страда от болест, при която костите му се чупят с лекотата, с която се троши стъкло, а основната му задача бе да уязви клиширано добрия супергерой в лицето на Дън. Днес двамата се завръщат на голям екран, подкрепени от присъствието на Джеймс Макавой, дебютирал във вселената, изградена от режисьора Шамалан, в „На парчета“ от 2017 г. Именно по неговите дири тръгва Уилис преди и двамата да се озоват зад „решетките“ на психиатрична клиника. Там с тефтер в ръка ги очаква Сара Полсън, облякла престилката на д-р Ели Стейпъл. Тя е поддръжник на идеята, че супергероите не съществуват, а мястото на тези, които си внушават, че са такива е именно в специално изградени за това учреждения. Психоложката си въобразява, че може да промени разбирането на свърхчовеците, като проповядва пред Дън, че няма суперсили, а пред Кевин (Макавой) – че не побира в тялото си 23 други самоличности. Истинският диригент в съзнанието на бореца за справедливост и злия Звяр (една от самоличностите на Кевин) обаче се оказва не кой да е, а – Стъкления. Тъй като Стъкления не се появи в „На парчета“ (Уилис има кратко присъствие пред камерата там – б.а.), реално изчаках почти две десетилетия, за да се завърна в образа“, обясни пред медии Джаксън по време на премиерата на филма в Ню Йорк. Той отбеляза, че работата с режисьора е станала по-спокойна, като Шамалан вече не държал препоръките му да са изпълнени по конец от всички участници в творческия процес. „Стъкления“ си заслужава разходката до киносалона, ако сте сред хората, които харесват фантастиката, но потъват в диабетична кома от клишираните в последните десетина години заглавия за супергерои. Филмът носи така жадуваното разнообразие, като по традиция за трилогията, на която е представител, успява да заиграе и малки психологически игри със самите зрители. Относно дали това ще е последното включване на тройката – Джаксън, Уилис и Макавой, във франчайза – Шамалан и към момента държи, че няма да разтяга повече локуми около историята си. Въпреки това признава, че нарочно е оставил финала на „Стъкления“ „донякъде недовършен“.", "date": "2019.01.17", "title": "„Стъкления“ дирижира супергерои на голям екран"}
{"url": "https://www.monitor.bg:443/bg/a/view/animacijata-parijkata-sveta-bogorodica-stava-film-s-aktiori-ot-plyt-i-kryv-154861", "text": "„Парижката Света Богородица“ ще бъде следващата анимация на „Дисни“, която ще се превърне в игрален филм с актьори от плът и кръв, обявиха от студиото. Така историята, почерпена от прочутия едноименен роман на Виктор Юго от 1831 г., ще продължи листата от класики на „Дисни“, екранизирани впоследствие с живи изпълнители - „Красавицата и Звяра“, „Книга за джунглата“ и заглавия, над които се работи в момента, като „Цар лъв“, „Аладин“, „Дъмбо“... Сценаристът и драматург Дейвид Хенри Уонг, носител на награда „Тони“ за пиесата си „М. Бътерфлай“, залегнала в основата на едноименния филм на Дейвид Кроненбърг, ще създаде сценария за игралната версия на „Парижката Света Богородица“. Алън Менкен и Стивън Шуорц, номинирани за „Оскар“ за музиката към анимацията от 1996 г., ще композират саундтрака и за игралния филм. Що се отнася до актьорския състав, от „Дисни“ се въздържат да споменават имена в тази първа фаза от разработването на проекта, но според Deadline Джош Гад, който участва в игралния вариант на „Красавицата и Звяра“ от 2017 г., навярно ще получи сега ролята на Квазимодо. Със сигурност актьорът ще е сред продуцентите на новия филм. Историята за гърбушкото Квазимодо – звънар в катедрала „Нотр Дам“, и неговото романтично приятелство с красивата танцьорка Есмералда, като анимационен филм на Гари Трусдйл и Кърк Уайз за „Дисни“ инкасира 325 милиона долара по целия свят.", "date": "2019.01.17", "title": "Анимацията „Парижката Света Богородица“ става филм с актьори от плът и кръв"}
{"url": "https://www.monitor.bg:443/bg/a/view/razbiha-narkomreja-v-haskovo-i-blagoevgrad-zaloviha-46-kg-heroin-154869", "text": " 7 човека са арестувани след разгром на наркомрежа, действала в Благоевград и Хасково. В Хасково са задържани двама доставчици с общо 46 кг хероин. Стойността му е за над 5,5 милиона лева. Дрогата е открита в гараж в хасковския квартал \"Орфей\". В Благоевград са арестувани петима пласьори на наркотици. При претърсванията са хванати и 16 кг амфетамини. Очаквайте подробности!", "date": "2019.01.17", "title": "Разбиха наркомрежа в Хасково и Благоевград, заловиха 46 кг хероин"}
{"url": "https://www.monitor.bg:443/bg/a/view/al-atija-s-treta-tobi-prajs-s-vtora-titla-na-dakar-154886", "text": "Катарецът Насър Ал-Атия с \"Тойота Хайлукс\" спечели третата си титла при автомобилистите в рали \"Дакар\". Тоби Прайс с КТМ пък стана шампион за втори път при мотоциклетистите на надпреварата в Перу. Ал-Атия завърши на 12-о място в последния 10-и етап - от Писко до столицата Лима по плажовете края Тихи океан (112 км скоростна отсечка), на 9:01 минута от победителя Карлос Сайнц с \"Мини\". С това обаче катарецат остана недостижим в генералното класиране, в което остана на върха с аванс от 46 минути пред втория - Нани Рома с \"Мини\". Рекордьорът по титли във WRC - Себастиен Льоб с частен тим и автомобил \"Пежо\" е третият на подиума в 41-ото издание на екстремното рали. Ал-Атия триумфира на \"Дакар\" и през 2011-а и 2015-а година. Австралиецът Тоби Прайс пък финишира първи в последното изпитание по хронометъра с преднина от 2:21 мин. пред Хосе Корнехо от Чили с \"Хонда\" и с 2:38 пред миналогодишния победител Матиас Валкнер (Ав) с КТМ. С това Прайс стигна до шампионската титла за втори път след 2016 г., когато пак караше КТМ. Валкнер остана втори в генералното подреждане на 9:13 мин., а трети стана Сам Съндърланд (Вбр) с КТМ на 13:34 мин. Франциско (Чалеко) Лопес Контрарио от Чили спечели ралито за първи път при бъгитата от новата категория SxS. Във финалния етап той беше трети, а иначе беше най-бърз в четири други. Това му осигури първото място с аванс от 1.02:35 ч. пред Жерар Фаре (Исп) с \"Кан Ам\" и с 1.05:19 пред Рейналдо Варела (Браз) също с \"Кан Ам\". При камионите четвърта титла взе екипажът на руснака Едуард Николаев с КАМАЗ, финиширал 6-и в етапа, на 8:22 мин. от победителя Тон ван Генюктен (Хол) с \"Ивеко\". Николаев събра 41.01:35 часа в 10-те етапа и изпревари в генералното класиране с 25:36 минути сънародника си Дмитрий Сотников с КАМАЗ и с 1.34:44 ч. Жерар де Рой (Хол) с \"Ивеко\".", "date": "2019.01.17", "title": "Ал-Атия с трета, Тоби Прайс с втора титла на \"Дакар\""}
{"url": "https://www.monitor.bg:443/bg/a/view/tijm-ne-izdyrja-i-napusna-melbyrn-154868", "text": "Поставеният под номер 7 в схемата при мъжете на Australian Open Доминик Тийм (Ав) напусна турнира заради физически проблеми. В мача му от втория кръг срещу 19-годишния участващ с \"уайлд кард\" представител на домакините Алексей Попирин той поиска медицински таймаут във втория сет и прекрати участието си при 5:7, 4:6, 0:2. Тийм игра тежък петсетов мач в първия кръг срещу Беноа Пер (Фр), който продължи до 2 часа след полунощ в сряда и това оказа влияние на състоянието му. Полуфиналистът от 2016 г. Милош Раонич (Кан) елиминира шампиона от 2014-та Стан Вавринка (Швейц) след четири поредни тайбрека - 6:7(4), 7:6(6), 7:6(11), 7:6(5) след малко повече от четири часа игра. В повторение на финала от 2008 г. световният номер 1 Новак Джокович (Сър) победи Жо-Вилфред Цонга (Фр) с 6:3, 7:5, 6:4 и в следващия кръг среща Денис Шаповалов (Кан). Александър Зверев (Гер) за малко не допусна обрат срещу Жереми Шарди (Фр), но все пак спечели със 7:6(5), 6:4, 5:7, 6:7(6), 6:1. При жените напред продължават и двете сестри Уилямс. Седемкратната шампионка Серена, която е 16-а поставена, постигна лесен успех над финалистката от \"Уимбълдън\" през 2014 г. Южени Бушар (Кан) с 6:2, 6:2. В третия кръг 37-годишната американка, която преследва 24-а титла от Шлема, ще играе срещу 18-годишната Даяна Ястремска (Укр), отстранила номер 23 в схемата Карла Суарес Наваро (Исп) с 6:3, 3:6, 6:1. Винъс пък елиминира Ализе Корне (Фр) с 6:3, 4:6, 6:0 и очаква водачката в световната ранглиста Симона Халеп. Румънката победи 20-годишната София Кенин (САЩ) с 6:3, 6:7(5), 6:4.", "date": "2019.01.17", "title": " Тийм не издържа и напусна Мелбърн"}
{"url": "https://www.monitor.bg:443/bg/a/view/bulgartransgaz-registrira-dyshterna-kompanija-gazov-hyb-balkan-154864", "text": "„Булгартрансгаз“ ЕАД регистрира дъщерна компания „Газов хъб Балкан“ ЕАД, съобщиха от газопреносното дружество. Към настоящия момент 100% от акциите принадлежат на „Булгартрансгаз“ ЕАД, като на по-късен етап не повече от 49% от акциите биха могли да се предоставят на други физически и юридически лица. Регистрацията е в изпълнение на приетото от кабинета и Народното събрание решение за изменение и допълнение на Енергийната стратегия на Република България до 2020 г. и във връзка с реализация на концепцията за изграждане на газоразпределителен център на територията на България, Компанията ще оперира платформи за търговия за нуждите на пазарите на природен газ в рамките на газов хъб „Балкан“. В синергия с физическата инфраструктура на газоразпределителния център ще се осигурят необходимите предпоставки за изграждане на първия ликвиден физически и търговски газов хъб в региона на Югоизточна Европа, базиран в България. В изпълнение на своите цели, „Газов хъб Балкан“ ЕАД ще изгради ликвидна газова борса на територията на България, със сегмент и за двустранна търговия, предлагайки съвременни продукти и финансови услуги. Като първи етап от изграждането на борсата, „Газов хъб Балкан“ ЕАД ще предостави на участниците на пазара на природен газ в България и региона възможност да използват търговска платформа с всички необходими функционалности, съгласно изискванията на чл. 10 от Регламент (ЕС) № 312/2014 за установяване на Мрежов кодекс за балансиране на газопреносните мрежи. Новоучредената компания ще има едностепенна форма на управление чрез Съвет на директорите с Председател - Изпълнителният директор на „Булгартрансгаз“ ЕАД, г-н Владимир Малинов, и членове г-н Захари Дечев и г-н Кирил Равначки - Изпълнителен член на Съвета на директорите. „Булгартрансгаз“ ЕАД реализира концепцията за газов хъб „Балкан“ в пълно съответствие с плановете за развитие на газовата инфраструктура в Европа. С изграждането на газоразпределителен център на територията на България ще се подобри енергийната сигурност, ще се осигури диверсификация на източниците и маршрутите за доставка на природен газ и ще се гарантират конкурентни цени за потребителите. Проектът е в унисон с нуждите, идентифицирани от Групата на високо равнище за газова свързаност на Централна и Югоизточна Европа (CESEC), с развитието на Европейския енергиен съюз и се подкрепя активно от Министерски съвет на Република България и Европейската комисия.", "date": "2019.01.17", "title": "„Булгартрансгаз“ регистрира дъщерна компания „Газов хъб Балкан“"}
{"url": "https://www.monitor.bg:443/bg/a/view/obvinenijat-v-otvlichane-i-iznasilvane-sasho-cheshkija-ostava-v-aresta-154862", "text": "Обвиненият от прокуратурата в Пловдив в отвличане и изнасилване Пеньо Мангъров – Сашо Чешкия остава за постоянно в ареста. Това реши апелативният съд в Пловдив, откъдето приеха, че срещу Мангъров са повдигнати обвинения за две тежки умишлени престъпления, които се наказват с лишаване от свобода, като за отвличането законът предвижда наказание лишаване от свобода от 10 до 20 години или доживотен затвор. Макар и разследването да е в начален етап, от събраните до момента доказателства може да се направи обосновано предположение Пеньо Мангъров да е съпричастен към престъпленията, в които е обвинен, се мотивират апелативните съдии. Според тях има реална опасност при по-лека мярка от задържане под стража обвиняемият да извърши престъпление. Този извод се обосновава от обремененото му съдебно минало, като всички престъпления, за които е осъждан, с изключение на първото, са за престъпления против личността, изнудване и принуда. Апелативният съд  прие, че съществува и реална опасност да се укрие. Той бил закопчан на 10 януари в града на тепетата, след като пловдивчанка се оплакала, че Пеньо я е качил в колата си, закарал я е до София, където я е изнасилил. След това я върнал обратно в Пловдив. Последно бе арестуван миналия септември и отново бе обвинен в изнасилване на млада жена. Рано сутринта на 5 септември м.г. в къщата си в столицата той изнасилил друго момиче, като преди това й дал избор, сочейки й че има две възможности. „Или да те пребия, да те изнасиля и да те изхвърля като куче, или да не се съпротивляваш и да стане по лесния начин”. Момичето явно не се съгласило на лесния начин и Пеньо Мангъров бил арестуван в София. Няколко месеца по-късно случката се повтаря, но с пловдивчанка. Според запознати с разследването момичето доброволно се е качило в луксозната кола на Мангъров и той я е закарал в столицата. Името на Сашо Чешкия нашумя в началото на века. Той бил издирван от прокуратурата в Чехия за две поръчкови убийства. Едното е от декември 1998г. на богатия строителен предприемач Ладислав Цимерман. Второто покушение е от април 1999г. на осветителя в Народния театър в Прага Иржи Витек. От прокуратурата в Чехия издирвали над 2 години Мангъров и го открили в нашенски затвор. Сашо Чешкия излежавал присъда за изнасилване на студентка. В Прага Мангъров получил 30 години затвор при задочно съдене, която присъда била отменена. През септември 2009г. Мангъров получи 20 години затвор за убийството на Цимерман от окръжния съд в Пловдив, който го оправда за второто убийство на Иржи Витек. Определението е окончателно и не подлежи на протест и обжалване.  ", "date": "2019.01.17", "title": "Обвиненият в отвличане и изнасилване Сашо Чешкия остава в ареста"}
{"url": "https://www.monitor.bg:443/bg/a/view/novata-strategija-na-otbranata-na-sa-sht-zalaga-na-komsicheskite-senzori-154867", "text": "САЩ ще имат нова стратегия за противоракетна отбрана, която разглежда начини за засилване на сигурността на Америка, включително чрез евентуално разполагане на космически сензори за откриване и проследяване на вражески ракети, съобщи Ройтерс. Американският президент Доналд Тръмп ще представи новите планове пред Пентагона. Тръмп трябваше да бъде придружен от вицепрезидента Майк Пенс, съветника по националната сигурност Джон Болтън, и високопоставени представители на министерството на отбраната. Държавният глава първоначално нареди преглед на стратегията да бъде направен през януари 2017 година - първия му месец на поста, но след това прегледът многократно бе отлаган. Резултатите от този преглед се очакваха от няколко месеца. Това е първото осъвременяване на стратегията за противоракетна отбрана на САЩ от 2010 година, когато такова направи администрацията на предишния президент Барак Обама. Новата стратегия е предназначена да отговори на заплахи, идващи от новите оръжия на Русия и Китай, а също и от тези на Иран или на Северна Корея, отбелязва Франс прес. Стратегия се съдържа в документ от 80 страници, който вече бе раздаден на представители на пресата. В него Пентагонът представя бъдещите си проекти с цел защита на САЩ от новите свръхзвукови ракети, разработвани от Китай и Русия. Тези ракети могат да летят с над 5000 километра в час, тоест четири пъти колкото скоростта на звука. След като бъдат изстреляни, е почти невъзможно те да бъдат прехванати, отбелязва Франс прес. За да се защитят от Русия, САЩ искат да разполагат със способността да следват по-отблизо движението на руските ракети, благодарение на специални сензори в космоса и посредством модернизиране на оборудването, което вече е разгърнато в космоса, се посочва в документа. Пентагонът освен това ще постави началото на проучване относно разработването на нова система за прехващане в космоса с помощта на дрон от нов тип, който ще бъде въоръжен с ракети и който ще остане в орбита около Земята за постоянно, за да унищожава вражеските свръхзвукови ракети. Новата стратегия за отбрана цели също така САЩ да бъдат защитени от балистичните ракети на Иран и КНДР. За да се предпази от техните ракети, които не са чак толкова модерни като тези на Русия и Китай, заплашващи директно съюзниците на САЩ, по-специално Европа и Япония, Пентагонът ще се придържа към друг тип действия - унищожаването им още при тяхното изстрелване. За тази цел един от разработваните варианти е оборудване с нов тип ракети на новия изтребител Еф-35 по технологията стелт. Благодарение на това ще може например да се унищожава севернокорейска ракета още след изстрелването й в случай на открит конфликт с режима на Пхенян. \"Космическото пространство е ключът към следващата стъпка на противоракетната отбрана\", заяви високопоставен служител от администрацията на американския президент Доналд Тръмп, който трябваше да представи новата стратегия пред Пентагона. \"Пояс от сензори, базиран в космоса, е нещо, което търсим, за да помогнем за ранно предупреждение, проследяване и унищожение на ракети, когато те бъдат пуснати\", допълва служителят. Възможността за космически оръжия за противоракетна отбрана се проучва, но не е взето решение. Инвестициите са на върха на обявените планове на САЩ за увеличаване на броя на наземните системи за прихващане за следващите няколко години, като броят им във \"Форт Грийли\", Аляска е увеличен до 64 от 44. Американски служители, включително заместник-министърът на отбраната за научни изследвания и инженерство Майкъл Грифин, смятат, че космическият сензорен слой може да помогне за откриване на ракети, движещи се при свръхзвукови скорости.", "date": "2019.01.17", "title": "Новата стратегия на отбраната на САЩ залага на космическите сензори "}
{"url": "https://www.monitor.bg:443/bg/a/view/pensioner-obgorja-pri-pojar-v-kyshtata-mu-154852", "text": "76-годишен мъж е обгорял при пожар, обхванал къщата му в Пазарджик. Пенсионерът е получил изгаряния по глава и шия от втора степен и е настанен в болницата в града. Сигналът за огнената стихия е бил получен в 00,39 часа в сряда срещу четвъртък в Оперативния център на Регионалната дирекция  „Пожарна безопасност и защита на населението“ в Пазарджик. Оттам веднага са изпратени два противопожарни автомобила и шестима служители на местната Районна служба“ Пожарна безопасност и защита на населението“, които са успели да овладеят пламъците и да повикат „ Бърза помощ“ за пострадалия собственик на жилищната постройка. Огънят обаче е унищожил домашното имущество, етажна и покривна конструкция.", "date": "2019.01.17", "title": "Пенсионер обгоря при пожар в къщата му"}
{"url": "https://www.monitor.bg:443/bg/a/view/balkan-se-podsili-s-amerikanec-154850", "text": "Ден след отпадането си от турнира за Купата на България при мъжете отборът на „Балкан“ се подсили с американеца Ламаркъс Рийд, който идва от един от лидерите в Кипър „Керавнос“. 30-годишният гард е играл още в първенствата на Румъния, Израел, Гърция, Белгия, Франция, Швеция и Финландия. Тимът от Ботевград бе елиминиран от турнира след загуба у дома от „Левски Лукойл“ със 73:96, въпреки победата си с точка в София. На полувремето феновете на двата тима си спретнаха меле, което бе овладяно с намесата на жандармерията. Вчера от „Балкан“ разпространиха кадри от охранителните камери, на които се вижда, как момче от агитката на „сините“ хвърля предмет към привържениците от Ботевград, а след това инцидентът прераства във физическа саморазправа.", "date": "2019.01.17", "title": "„Балкан“ се подсили с американец"}
{"url": "https://www.monitor.bg:443/bg/a/view/zelena-kniga-stava-serial-154854", "text": "„Зелена книга“ - големият победител от тазгодишните награди „Златен глобус“, се превърна в причина телевизионният екип на продуцента Стан Брукс да преустанови работата си по телевизионен сериал, вдъхновен от същия пътеводител \"Зелената книга на негро пътешественика\". Работата по телевизионната продукция е започнала много преди филмът да излезе на голям екран, категорични са авторите й. Те уточняват, че са качили проекта си на трупчета, за да не преповтарят сюжета, който по думите им са очаквали да видят развит и в „Зелена книга“. обяснява Чандъс Джаксън, сценарист на сериала. „Това е и причината да подновим работата по сериала, като ще започнем преговори с телевизиите най-късно до година“, допълва още той. Припомняме, че „Зелена книга“ си тръгна с три „Златни глобуса“ под ръка след церемонията, която се проведе в началото на януари в „Бевърли Хилтън“. Лентата, режисирана от Питър Фарели и с участието на Виго Мортенсен, Махершала Али и българина Димитър Маринов, взе призовете за най-добър филм (мюзикъл или комедия), най-добър сценарий и най-добър актьор в поддържаща роля (Али).", "date": "2019.01.17", "title": "„Зелена книга“ става сериал"}
{"url": "https://www.monitor.bg:443/bg/a/view/zemedelskite-kooperacii-iskat-samostojatelen-zakon-154859", "text": "За земеделските кооперации трябва да има отделен специален закон, заяви в дискусия по актуалните проблеми на земеделските кооперации омбудсманът Мая Манолова на годишния семинар на Националния съюз на земеделските кооперации в България, който се провежда край Варна. Според нея, по този начин държавата ще отговори на изискванията на Европа, които особено през последните няколко години са категорично срещу свръх концентрацията на земя. Сблъсъкът между огромните собственици и ползватели и дребните собственици е драматичен, при който потърпевши са малките, посочи омбудсманът като отбеляза, че при нея има множество жалби срещу неплащането на рента, като реалните собственици на земя стават крепостни на големите ползватели, които са много по-силни от тях. Манолова смята, че при кооперирането малките производители ще могат да са конкурентни и достатъчно силни, когато се подписват договорите. „В практиката си съм установила, че проблемът на дребните производители е в това, че са с извити ръце, когато с преработвателите и големите изкупвачи и прекупвачи се подписват договорите за следващия сезон. Реално, те не могат да наложат никое от своите условия, поясни омбудсманът. Манолова коментира още, че кооперациите трябва да бъдат подкрепяни и реално да имат икономически и административни стимули, но в момента нямат нищо. Тя посочи още, че поземлените отношения в страната се характеризират с много ярки контрасти и противопоставяния, като процент и половина от собствениците държат над 85 процента от земята, а от друга страна са стотици хиляди дребни собственици, които за да оцелеят срещу големите трябва да се сдружават в земеделските кооперации. Председателят на Националния съюз на земеделските кооперации в България Явор Гечев коментира, че в момента в страната има около 900 земеделски кооперации и им е необходим нов закон. Преди участието си в годишния семинар на НСЗКБ Мая Манолова се срещна във Варна и със собственици на умъртвени прасета, заради африканската чума от варненското село Тутраканци, които потърсиха нейната помощ, поради неизплатените им обезщетения. „Държавата трябва да намери начин да обезщети стопаните, чиито прасета бяха умъртвени“ категорична беше Манолова. Заради огнище на болестта в края на август м.г. всичките 90 прасета в селото бяха евтаназирали. Нито едно от тях не беше регистрирано, заради което 26-те им стопани нямат право на обезщетение. „В малките населени места и в селата отглеждането на прасе в задния двор е обичайна практика. Със сигурност огромната част от тях не са регистрирани. В конкретния случай не става въпрос за някакви средства, които земеделското министерство не може да си позволи. За тях не са много пари, но за стопаните са огромни”, коментира Манолова. Тя добави, че вече е имала разговор със земеделския министър Румен Порожанов и ще бъде потърсен начин за изплащане на обезщетенията. Хората в Тутраканци пък казаха, че са възмутени, че никой не им обръща внимание и настояваха да им бъдат изплатени обезщетения по пазарни цени. В противен случай жителите на селото заплашиха да заведат съдебни дела срещу Агенцията по безопасност на храните, тъй като изследванията на пробите от убитите им животни не са били положителни за наличието на африканска чума.", "date": "2019.01.17", "title": "Земеделските кооперации искат самостоятелен закон   "}
{"url": "https://www.monitor.bg:443/bg/a/view/deputat-ot-vmro-shte-sydi-mareshki-za-kleveta-dava-parite-za-pametnik-154856", "text": "Депутатът от Обединени патриоти Александър Сиди от квотата на ВМРО ще съди лидера на „Воля“ Веселин Марешки за клевета. Това заяви самият Сиди в кулоарите на НС, а поводът е твърдението на Марешки по-рано през деня, че Сиди е искал подкуп от 10 000 лева от бивш шеф на Басейна дирекция в Пловдив Георги Семерджиев. Самият Сиди отрече категорично да е искал подкуп. Именно затова е решил да съди Марешки, а парите ще даде за изграждане на паметник на Тодор Александров в Пловдив. Дори ще напиша, че Марешки и Семерджиев са дарители за паметника, допълни депутатът. Сиди поясни, че марешки е коментирал темата още през октомври 2018 година. Именно затова той е поискал справка от МВР дали са постъпвали сигнали от името на Семерджиев срещу него, както твърди Марешки. Така на 2 ноември от МВР отговорили с писмо, че не са депозирани сигнали от Семерджиев. \"Най-логичното е, ако имаш проблем, да се обърнеш към МВР и прокуратурата\", коментира Сиди. Според него Марешки има фиксация спрямо патриотите и \"сериозни психиатрични проблеми\". \"Когато вместо политик или аптекарски пост, се изживяваш като прокурор, вероятно имаш проблеми и смяташ, че си някаква друга личност\", допълни депутатът. По-късно през деня от \"Воля\" съобщиха, че са внесли сигнал в прокуратурата за рекет срещу държавен служител от страна на Сиди. От партията уточняват, че случаят е от 2017 г. В писмото до прокуратурата от \"Воля\" питат и дали са се самосезирали от изказванията на биш шеф в ВМРО Костадин Костадинов, който  обвини Каракачанов, че е \"архитект на престъпна схема\" с даването на българско гражданство. В декларация от парламентарната трибуна пък Марешки отново скочи срещу вицепремиера Красимир Каракачанов заради случая във Войводиново. По думите му патриотите поставят на карта етническия мир в България, за да вдигнат собствения си рейтинг. Езикът на омразата няма да доведе до нищо добро, заяви Марешки. Той подчерта, че от \"Воля\" се противопоставят на езика на омразата, който би могъл да създаде проблем с непредвидими последици. „Хора, които са готови да направят престъпна група за продажба на българско гражданство, не могат да разберат какво им говорим ние от \"Воля\" и за какво си мислят българските граждани“, отбеляза Марешки, визирайки за скандалите около Агенцията за българите в чужбина и разследването за раздаване на БГ гражданство. В отговор Юлиян Ангелов от „Обединени патриоти“ обвини Марешки, че разпространява лъжи и тиражира клевети.", "date": "2019.01.17", "title": "Депутат от ВМРО ще съди Марешки за клевета, дава парите за паметник"}
{"url": "https://www.monitor.bg:443/bg/a/view/monahii-shte-svirjat-rok-na-papata-154872", "text": "\"Лас сиервас\" - перуанска рокбанда от девет монахини, чиито песни са с милиони гледания в Ютюб, ще свири пред папата на Световната младежка среща, предаде Франс прес. Срещата ще се проведе в края на януари в Панама. Монахините са свирили вече два пъти пред папа Франциск - в Мексико през 2016 г. и в Перу през 2018 г., по време на неговата латиноамериканска обиколка.  Техният първи видеоклип в Ютюб \"Confia en Dios\" (\"Вярвай в Бог\") е гледан 1,7 милиона пъти, а вторият - \"Hoy despierto\" (\"Днес се събуждам\") - над два милиона пъти.  В превод названието на рокбандата означава \"служителките\". Групата е създадена през 2014 г. Религиозните рокерки са от различни страни на Латинска Америка и Азия и изпълняват рок в обичайните си черно-бели религиозни одежди.  \"Лас сиервас\" вече са имали концерти в десетки латиноамерикански страни и разпространяват \"божието послание\" посредством рок музиката.  \"Нашата музикална позиция се различава от обичайното разбиране\", подчертава 22-годишната сестра Даяна, за да обясни успеха на групата. \"Това е музиката, която обичаме, тя показва това, което сме\", казва сестра Ивон, която композира песните.  Съставът има около 30 рокпарчета, седем клипа и четири албума. Младите рокаджийки не уточняват какви са приходите им от интернет или как финансират заснемането на клиповете. Казват, че пеят безплатно, а постъпленията си инвестират в социални дейности.", "date": "2019.01.17", "title": "Монахини ще свирят рок на папата "}
{"url": "https://www.monitor.bg:443/bg/a/view/obshtinarite-v-sofija-veche-glasuvat-s-tableti-154858", "text": "Общинските съветници в София вече гласуват решенията си с таблети. Новата система за вота заработи в четвъртък. До момента общинарите взимаха решения чрез пултове за гласуване. С нововъведението всеки един от тях разполага с персонален таблет, на който може в реално време да четат докладите, които трябва да гласуват, както и становищата към тях. Системата дава възможност да се следи внимателно и правилника относно продължителността и поредността на изказванията на съветниците. Подобрения има и относно излъчването на заседанията в интернет. Всеки желаещ ще може да гледа го и през телефона си. „Съвременна, модерна система за гласуване, която се използва и други общини в България. Целта е да се работи по-бързо и открито за гражданите, а общинските съветници да имат цялата информация пред себе си за решението, което взимат“, коментира председателят на общинския съвет Герджиков преди време.", "date": "2019.01.17", "title": "Общинарите в София вече гласуват с таблети "}
{"url": "https://www.monitor.bg:443/bg/a/view/vkarvat-usednalost-i-pri-priem-v-detska-gradina-154853", "text": "Столичната община обмисля въвеждане на уседналост при кандидатстване в детска градина. Това съобщи зам.-кметът на София д-р Тодор Чобанов след заседание на общинския съвет. Планира се за децата с настоящ адрес в района на градината да се предвиди уседналост от две години, за да получават точки. В момента уседналост няма, а постоянният адрес е равностоен на настоящия и носи една точка. Други промени в наредбата за прием в детските градини и в подготвителните групи в училищата предвиждат да се дават по две точки вместо по една за работещ родител или студент. В нея е заложено и намаляване на броя на децата с хронични заболявания в една група от сегашните 5 до 3. Чобанов съобщи още, че следващата седмица ще бъдат представени и предложенията за промени в приема за първи клас, които ще са в синхрон с наредбата на Министерството на образованието за организацията на дейностите в училищното образование. В нея се предвижда деца, чиито братя или сестри до 12- годишна възраст са ученици в същото училище, да се разпределят в първа група по независимо от постоянния или настоящия им адрес. По този начин ще се избегнат случаите, когато второто дете е записано в кварталното школо, а баткото например учи в центъра. През миналата година общината се опита да реши проблема с вторите деца като им даде голям бонус от точки при кандидатстването. Ако обаче адресът им не е в района на училището, шансът им за прием в него беше доста по-малък. Междувременно общинарите гласуваха положително предложението на Чобанов в детските градини да се приемат до 23 деца в една яслена група. Според сегашната нормативна уредба в групите трябва да има до 18 хлапета, като се позволява бройката да бъде завишена с още 2 деца. С приемането на доклада бройката може да бъде увеличена с още три хлапета. Максималният брой на децата в група ще се завишава в случаите, когато броят на децата, изчислен на базата на средна месечна посещаемост за период три последователни месеца, е по-малък от 12. Чобанов изтъкна, че с увеличаване на бройката в групите, ще бъде намерено място за 700 малчугани.", "date": "2019.01.17", "title": "Приемат с уседналост и в детска градина в София"}
{"url": "https://www.monitor.bg:443/bg/a/view/paris-djeksyn-vzeh-si-pochivka-ot-rabotata-154855", "text": "Дъщерята на Краля на попа Майкъл Джексън – Парис, си взе почивка от професионалните си ангажименти. 20-годишната звезда се изявява като модел, певица и актриса, но в момента това й идва в повече. Също така, наследницата на Джако се отказва от социалните мрежи и телефона си за неопределен период от време. Съобщението тя направи, за да оправдае слуховете, че се лекува в клиника. \"Да, взех си почивка от работа, от социалните мрежи и телефона ми, защото понякога ми идват в повече. Като се изключи това, съм щастлива и здрава и се чувствам по-добре от всякога\", написа в Инстаграм Парис и допълни, че „медиите преувеличават“. Фалшивата новина се появи поради факта, че през годините чаровната блондинка неведнъж се бои с депресия, а в тийнейджърските си години дори е направила опит за самоубийство.", "date": "2019.01.17", "title": "Парис Джексън: Взех си почивка от работата"}
{"url": "https://www.monitor.bg:443/bg/a/view/bionse-sprja-deloto-sreshtu-fionse-154830", "text": "Поп дивата Бионсе се отказа от своя съдебен иск срещу тексаската компания, продаваща стоки с наименованието \"Фионсе\" на сгодени двойки. Суперзвездата заведе дело срещу дружеството още през 2016 г. Причината – според Бионсе „Фионсе“ нарушава търговската й марка и обърква потребителите с името си. Така, например, един от продуктите на компанията представлява чаша с надпис: което е препратка към текста \"Put a ring on it\" към хита на певицата от 2008 г. - Single Ladies. Миналия октомври федералният съд в Ню Йорк отхвърли искането на певицата за окончателно спиране на продажбите на продуктите \"Фионсе\" и постанови двете страни да определят дати за евентуално споразумение. През декември Бионсе помоли делото да бъде прекратено, а вчера съдът е приел нейната молба. Не е ясно дали страните са постигнали извънсъдебно споразумение. Техните адвокати не отговориха на молбата за коментар.", "date": "2019.01.17", "title": "Бионсе спря делото срещу „Фионсе“"}
{"url": "https://www.monitor.bg:443/bg/a/view/el-maestro-dovolen-ot-cska-despodov-trudno-e-154857", "text": "Треньорът на ЦСКА Нестор Ел Маестро изрази задоволството си от състоянието на тима му след първата контрола – 1:1 с „Бохум“. Спецът бе категоричен, че играчите са се представили на ниво, но все пак отправи и леки забележки за играта им. „В приятелските срещи резултатът не ме интересува, сподели спецът пред клубната телевизия. - За мен по-важно бе поведението, физическото състояние и мотивацията на момчетата, а това бе наред. Нуждаем се от повече качество и концентрация в последната фаза. Ако го имахме срещу „Бохум“, щяхме да спечелим лесно. Но впечатленията са добри, всички момчета се трудиха здраво”, допълни Ел Маестро. Добра новина за него е, че бразилският защитник Жеферсон е очакван всеки момент в лагера на ЦСКА в Испания. Бранителят закъсня за старта на подготовката, но все пак хвана самолета. В същото време голямата звезда на „армейците“ Кирил Десподов даде интервю за предаването \"FIFA Football\", което ще бъде излъчено следващата седмица по “Евроспорт”. Футболист на годината за България бе категоричен, че е много трудно да играеш в ЦСКА, защото очакванията към играчите са огромни във всеки един мач. \"ЦСКА има невероятен дух, притежава манталитет на победител, бори се за всичко, сподели Десподов. - На моменти не е никак лесно, но ние се опитваме да останем позитивни, да тренираме здраво, да даваме най-доброто от себе си на терена, за да постигнем целите, които клубът си е поставил. Отговорността е голяма, защото играя за най-великия отбор в България. Доста е трудно, но за мен винаги е било удоволствие да нося червената фланелка и да се раздавам. В миналото тимът е побеждавал грандове. Трябва да се докажем пак на европейската сцена - работим здраво, за да го направим. Вярвам, че в близко бъдеще ще го постигнем и ще върнем ЦСКА на върха\", допълни Десподов.", "date": "2019.01.17", "title": "Ел Маестро доволен от отбора, Десподов: В ЦСКА е трудно"}
{"url": "https://www.monitor.bg:443/bg/a/view/mitaka-ot-sofija-den-i-nosht-zabi-pop-folk-pevica-snimki-154860", "text": "Звездата от риалити сериала „София – Ден и нощ“ Кристиян Кирилов, по-познат на телеманиаците просто като Митака, може да се похвали с известно гадже. Мускулестият левент е в сериозна връзка с младата поп-фолк надежда Джулия. Двамата са заедно от преди коледните празници, а нещата между тях се задълбочават. Затова сподели изпълнителката на „На дявола жената“ пред Планета тв. Чаровната брюнетка се радва от факта, че двамата с Кристиян са популярни личности. „Отчитам го като плюс, защото се разбираме много добре в това отношение. Един човек, който не е в шоу бизнеса, по-трудно би приел това, което правиш.”, сподели тя. Джулия е била във връзки, в които партньорите й не са приемали работата й. която е неоснователна и не можеш да обясниш, че това ти е работата и няма място за сърдене. Някои хора, които не са в тези среди, не го разбират.”, допълни певицата. Междувременно Джулия има амбицията през тази година да пусне и балада, тъй като такава в репертоара й до този момент няма.", "date": "2019.01.17", "title": "Митака от „София – Ден и нощ“ заби поп-фолк певица (СНИМКИ)"}
{"url": "https://www.monitor.bg:443/bg/a/view/naj-golemijat-i-pyrvi-po-roda-si-v-sveta-istoricheski-park-otvarja-vrati-u-nas-tazi-prolet-154839", "text": "Мащабният проект е своеобразно пътуване назад във времето през различни епохи от развитието на човешката цивилизация, случили се по нашите земи. Замислен като мащабен комплекс, разположен в завършения си вид на над 500 декара площ на 33 км от Варна, Историческият парк предлага на българските и чуждестранни посетители интерактивно пътуване до 10 000 години назад във времето през петте епохи на човешката цивилизация. На място е пресъздадено развитието на случило се по нашите земи от епохата на халколита и неолита, през славната история на траките и Рим, до разцвета на Първото и Второто българско царство. Чрез различни интерактивни и сетивно-образователни формати Паркът предлага на посетителите възможност да се докоснат до древни и антични култури, превръщайки се в абсолютна революция в културно-историческия туризъм и запълвайки нарастващото търсене за исторически забележителности в световен мащаб. Наред с тях са предвидени и традиционни места за отдих и хранене с ястия по автентични рецепти от антични времена, приготвяни само с натурални български продукти. За допълнително изживяване ще бъде създадена детска зона, киносалон и сувенирен магазин с автентични български възстановки от художници-майстори на артефакти от миналото и много други. Работата по Исторически парк започна преди повече от 8 години, а от момента на планирането досега са включени над 4 000 души. Атракционът се изгражда поетапно като се планира целият обект в пълна функционалност да бъде завършен през 2022 година. В момента тече изграждането на първата фаза –  халколит, неолит и траки със зона за почивка и езера. Тя ще приключи през пролетта на т. г., когато Паркът ще отвори официално врати за посетители. Освен изграждането на мащабния актракцион, дейностите се разширяват и във вече издадените над 100 комикса, илюстровани книжки и енциклопедии за деца и възрастни, които целят запознаването и обикването на българската история по приятен и забавен начин. Книжките са преведи на над 7 чужди езика, което съответства с дългосрочната цел за популяризирането на богатата и ценна българска култура по света и промяна на възприятието за българите, както сред чужденци, така и сред самите нас.", "date": "2019.01.17", "title": "Първият по рода си исторически парк отваря врати у нас (СНИМКИ)"}
{"url": "https://www.monitor.bg:443/bg/a/view/malkata-djulka-patentova-chaj-154838", "text": "С поредно бизнесначинание се хвали риалити звездата Джулиана Гани. Броени дни, след като обяви, че ще потегли на национално турне със собствено шоу-кастинг за Miss Beauty, Малката Джулка, както е известна плеймейтката на феновете си, ще патентова своя марка чайове и масла. По проекта изкусителката работи заедно с мъжа до себе си – Илиян Найденов. Именно по негова рецепта ще бъдат чайовете, които по думите му ще служат за подобряване на имунната система, както и за пречистване на организма. По тях фитнес инструкторът работи в продължение на над три месеца, като екипът му е правил и проби върху „определен брой хора“. „Измислена е на базата на моя опит и знания, както и на визията на Джулка“, допълва още Найденов. Междувременно заедно с Гани вдигнаха пищен купон заедно с някои от съквартирантите на Мис Силикон 2013 от „Вип Брадър“, сред които Албена Вулева, Цецо Андреев, Wosh MC, Антон Стефанов и др. На партито щастливата двойка представи книгата „Детокс 2.0“, дело отново на Найденов и дори подари по едно копие на всички присъстващи.", "date": "2019.01.17", "title": "Малката Джулка патентова чай"}
{"url": "https://www.monitor.bg:443/bg/a/view/patriotite-pregovarjat-da-se-javjat-li-zaedno-na-evrovota-154841", "text": "Патриотите преговарят дали да се явят заедно на евровота тази година. В сряда се е провело заседание на съвета на т.нар. „малка коалиция“. На него обаче са присъствали само представители на две от формациите – ВМРО и НФСБ, а лидерът на „Атака“ Волен Сидеров е отсъствал. По време на срещата патриотите обсъждали два въпроса – евроизборите и организационни теми около ръководството на парламентарната група. Сидеров е бил поканен и писмено, дори чрез СМС-и и аргументирал липсата си със спешна работа. На свой ред ВМРО и НСФБ обсъдили, че нищо не пречи да патриотичното обединение да се яви заедно на изборите за европарламента. Според коалиционното споразумение обаче такова решение не може да се вземе без Сидеров и атакистите, които за трети пореден път бойкотирал заседанието на съвета. Той поясни, че водят преговори как ще се явят на вота, но все още няма финално решение. По думите му разединението между патриотите по темата със самолетите не означава края на коалицията и няма вътрешна драма. Въпреки това Симеонов не пожела да каже дали ще се явяват сами на изборите или предпочита това да стане в обединение. 'След като преговаряме значи търсим мнението на нашите партньори“, разясни Симеонов. Мотивът бил във факта, че Симеонов вече не е вицепремиер, а редови депутат. На свой ред обаче атакистите били категорично против, а аргументът бил, че НСФБ все още имат свой вицепремиер в лицето на Марияна Николова, която бе посочена от Валери Симеонов на негов заместник. По неофиациална информация именно желанието Симеонов да бъде съпредседател на групата била и причината за бойкота на заседанията от страна на атакистите.", "date": "2019.01.17", "title": "Патриотите преговарят да се явят ли заедно на евровота"}
{"url": "https://www.monitor.bg:443/bg/a/view/zabraniha-svijdanija-i-operacii-v-bolnici-kakto-i-tyrjestva-zaradi-gripa-154845", "text": "Заради обявената грипна епидемия в област Пазарджик  Регионалната здравна инспекция разпореди да бъдат забранени свижданията и плановите операции в болниците, с изключение на спешните и неотложните. Преустановени са и плановите консултации на здрави бременни и кърмачета, както и всички профилактични прегледи и имунизации. В детските заведения трябва да се провежда качествен ежедневен филтър, текуща дезинфекция и редовно проветряване на помещенията. Разпоредено е и да бъде спряно провеждането на тържества в училища, детски ясли и градини. Здравната инспекция е изпратила уведомителни писма до всички здравни заведения заедно с мерките, които следва да бъдат предприети при грипна епидемия. Вирусът засяга предимно децата до 4 години и възрастните хора. Голям е броят на усложненията и на болните в детските отделения и отделенията по вътрешни болести. Очаква се пикът на заболеваемостта да е през следващата седмица.Поради значително увеличаване броя на заболелите от грип и ОРЗ, от 17.01.2019 г. за област Пазарджик е обявена грипна епидемия. В изнесените данни от Регионалното управление на образованието в Пазарджик, процентът на заболеваемост в училищата все още е нисък и учебните занятия засега не се преустановяват. Предстои обсъждане в петък, на което началникът на РУО Пазарджик ще представи актуална информация и ще бъде  взето решение за обявяване на грипна ваканция. Междувременно в социалните мрежи майки и бащи гневно реагират на мудността на чиновниците да обявят ваканция за децата и някои родители превантивно ги спират да не ходят на училище, за да се предпазят от болестта, която протича тежко и с усложнения.  ", "date": "2019.01.17", "title": "Без свиждания в болниците на Пазарджик, заради грипа"}
{"url": "https://www.monitor.bg:443/bg/a/view/petrichkija-eskobar-topolnishkija-otnovo-zad-reshetkite-154840", "text": "Прочутият наркотрафикант от югозапада Огнян Атанасов, по известен като Тополнишкия отново падна в капана и беше арестуван в родното си село Тополница. Вчера полиция и жандармерия организираха мащабна акция в петричкото село и района, като успяха да разкрият канал за трафик на хероин. Канал който започва от Хасково, преминава през Тополнишкия и през Кулата отива в Гърция. Вчера заедно с него бяха арестувани още деветима негови авери от родното му село Тополница, което се намира само на няколко десетки метри от ГКПП – Кулата. Между арестуваните са трима, които му помагали в зеленчуковата му градина и оранжерията, неговия съсед А. Трайков, както  и още неколцина младежи - мулета от Тополница.  В акцията вчера около 60 маскирани полицаи  със със седем буса щурмуваха меката на дрогата село Тополница, обискираха 7 къщи и арестуваха организираната група на Огнян Атанасов. От няколко години той не беше попадал зад решетките, поради легендата, която си създаде с любезното съдействие на адвокати, че е в тежко психично разтройство. Така беше казано тогава по време на едно от съдебните дела срещу Атанасов в София. Богата е кримибиографията на петричкия Ескобар Огнян Атанасов – Тополнишкия. В прощапулника си веднага след промените в България той тръгва с каналджийство. Тогава в началото на 90-те години на миналия век идват първите нелегални емигранти от Пакистан, Авганистан и Ирак през Турция. Тополнишкия заедно друг международно известен „артист“ от ъндерграунда Васил Маникатов избирали хълм на 3-4 километра след Мелник, преди границата с Гърция. Тополнишкия водел клетите бегълци  на нощен поход към набелязания хълм на свободата. Точно преди изгрев слънце групата била в подножието на хълма. Тогава другият ”артист” в спектакъла, Маниката, нахлузвал запасняшката си униформа от БНА и с пушка манлихера на гърба, кой знае откъде открадната, пресичал хоризонта по гърба на възвишението като граничар-часови. Щом силуетът му изчезвал Тополнишкия шепнешком заповядвал на бегълците: “Давайте парите и бегайте натам. След баиро е Гърция”. Не след много време клетите бегълци с жени и деца се озовавали директно в граничната застава... На едно от съдебните заседания по-късно Тополнишкия, като обвиняем е казвал в своя защита, че е патриот и така  е работил за националната сигурност на България. Премества се в Гърция но бързо, още през 1994 година е хванат за продажба на хероин. Осъден е от гръцки съд на 18 години затвор, но след 4 години успява да избяга от строго охранявания затвор „Касандра“. В Гърция остава до 2003 година, където гръцките власти го уличават в извършване на още 11 престъпления, свързани с наркотици. После Тополнишкия Ескобар се връща в селото си досами границата и продължава активната си дейсност. Арестуван за пореден път през август 2010 година при специализирана акция за разпространение на десетки килограми хероин, полицаите откриват в къщата на Тополнишкия Ескобар от 300 000 евра, 7 000 долара, 1 кг кокаин, 900грама хероин, 300 г амфетамини, 1 кг златни накити, преработен газов пистолет, кутия и пълнител с патрони от браунинг, 50 мобилни телефона и десетки СИМ карти с предплатени услуги. Това са му били “мунициите” само за лична употреба.  Бързо е уличен и арестуван. Да, ама доста години у нас се влачат 2 дела срещу него за трафик на хероин и пране на пари. Това е бил и мотива на нашите власти, за да отказват на гръцките си колеги екстрадация, за да доизтърпи присъдата си с „бонуса“, заради бягството си. През 2011 Върховният касационен съд конфискува имущество в размер на 165 100 лева на наркобос номер едно в Югозапада Огнян Атанасов от петричкото село Тополница. Върховните магистрати не допуснаха касационно обжалване на решението на Софийския апелативен съд от 30 март 2011 година, по силата на което се конфискуват пари и недвижима собственост на Атанасов и съпругата му Даниела. Производството бе образувано още през 2007 година от Комисията по установяване на имущество, придобито от престъпна дейност в Благоевград. След поредица от съдебни заседания, в които бяха събрани множество доказателства и експертизи, Окръжен съд – Благоевград уважи изцяло исковите претенции на Комисията, оглавявана към този период от проф. Стоян Кушлев. Съгласно първоинстанционното решение, потвърдено години по-късно от Софийски апелативен съд, Огнян и Даниела Атанасови губят 27 декара ниви в петричкото село Тополница, 52 декара земеделски имот в село Генерал Тодоров, дялов капитал в търговско дружество \"Стемма\" и от апартамент в Сандански. Съдът реши още да бъдат конфискувани автомобили \"Тойота\", \"БМВ\" и 2560 лева, придобити от продажба на семеен \"Фолксваген\".  През 2016 година Огнян Атанасов – Тополнишкия е освидетелстван като психично болен – нанесени са му били тежки увреждания на мозъка, поради системната, повече от 20-годишна употреба на  обезболяващото лекарство бензидиазетин?! Освободен е от затвора, за да научим вчера, че той продължава своята „активна състезателна дейност“- наркоразпространение.", "date": "2019.01.17", "title": "Петричкия Ескобар - Тополнишкия отново зад решетките"}
{"url": "https://www.monitor.bg:443/bg/a/view/sofijanec-katastrofira-na-avtomagistrala-trakija-154847", "text": "Мъж е самокатастрофирал в района на автомагистрала „Тракия“. Сигнал за случилото се е бил получен вчера около 11.30 ч. в районното управление на МВР в Септември. По първоначални данни в района на 64-ти километър в платното по посока за Пловдив 63-годишният С.Р. от София загубил управлението над лек автомобил „Тойота“.Возилото напуснало пътното платно и се озовало в канавката. Мъжът е транспортиран до МБАЛ-Пазарджик и настанен за лечение с фрактури и наранявания, но без опасност за живота. На мястото е извършен оглед от дежурна група при РУ-Септември, води се дознание.  ", "date": "2019.01.17", "title": "Софиянец катастрофира на автомагистрала“ Тракия“"}
{"url": "https://www.monitor.bg:443/bg/a/view/maskirani-napadnaha-chejnd-buro-zaminaha-si-sys-100-bona-154846", "text": "Снощи около 21:45 часа четирима маскирани с качулки нападнаха чейндж бюро в Петрич, което се намира срещу Спешния център в града. Обирджиите издебнали 47-годишния собственик  на обменното бюро Стоян Рошков, когато той излизал с две чанти в ръце и го нападнали.  Отнели му със сила чантите, в които имало валута на стойност над 100 000 лева и лични документи. Нападателите се оттеглили в неизвестна посока с автомобил, с неустановени към момента марка и модел. За случая е уведомена Окръжна прокуратура  в Благоевград. Образувано е досъдебно производство. Работата по случая продължава.", "date": "2019.01.17", "title": "Маскирани нападнаха чейнд бюро, заминаха си със 100 бона"}
{"url": "https://www.monitor.bg:443/bg/a/view/simeonov-za-reshenieto-za-pirin-sydebno-obslujvane-na-lichni-interesi-154849", "text": "Тежък удар върху икономиката на България и съдебно обслужване заради лични интереси, така определи бившият вицепремиер Валери Симеонов в кулоарите на НС решението на ВАС да върне плана за парк „Пирин“. Той припомни, че в Банско, Гоце Делчев, Белица и Якоруда основният поминък е именно туризмът. „Знаете цялата схема на зелените да рекетират държавни институции и частни фирми, за да получат лични облаги без да се интересуват от развитието на региона или като цяло на държавата“, каза Симеонов и добави: „ За съжаление се получава едно съдебно обслужване на лични интереси и природата няма нищо общо“. По думите на Симеонов километричните опашки, „нагънати като змии на базовата станция“, ще продължат и благодарение на зелените чуждите туристи няма да се върнат втори път у нас. По думите му решението на МС за „Пирин“ се ограничавало само за изграждането на 2 лифт, който бил нужен за Банско. Той поясни, че целта била да се отвори курорта за нормален сезон, но и да защитят Пирин от върволиците коли по пътя към Бъндеришка поляна, които изхвърлят неизгорели газове. Според него държавата има шанс, но когато има несъгласуване между институциите се намесвали такива „тарикати“ като еколозите и обжалвали всичко.", "date": "2019.01.17", "title": "Симеонов за решението за „Пирин“: Съдебно обслужване на лични интереси"}
{"url": "https://www.monitor.bg:443/bg/a/view/iznosyt-ni-za-makedonija-se-e-uvelichil-dvojno-154843", "text": "Повече от два пъти е нараснал българският износ за Македония през последните 10 години. Това е казал зам. икономическият министър Александър Манолев по време на двустранен бизнес форум в Скопие с участието на над 100 представители на бизнеса от двете държави. Събитието бе официално открито от заместник министър-председателя на Република България Томислав Дончев и вицепремиерът на Македония Кочо Ангюшев, съобщиха от пресцентърът на икономическото министерство. „Общият ни стокообмен расте с подобни темпове и достига 723 млн. евро“, е допълнил Александър Манолев. По думите му устойчиво се увеличават и българските инвестиции в съседката ни. Те са съсредоточени в сектори, като банкова и застрахователна дейност, металургия, хранително-вкусова промишленост, геоложки проучвания, информационни технологии и телекомуникации, сектора на услугите и др. В рамките на своето изказване, Манолев е акцентирал и на някои от най-добре развиващите се сектори на българската икономика – машиностроене, ИТ, селско стопанство и др. „Надявам се днешния форум да спомогне за установяване на дългосрочни партньорства между български и македонски компании и се повече наши стоки да намерят място на вашия пазар“, е казал още Александър Манолев. Той се е спрял и на предимствата, които страната ни може да предложи на чуждестранни инвеститори.", "date": "2019.01.17", "title": "Износът ни за Македония се е увеличил двойно"}
{"url": "https://www.monitor.bg:443/bg/a/view/atletiko-aut-za-kupata-real-madrid-ocelja-154844", "text": "“Атлетико” (Мадрид) изхвърча по зрелищен начин на 1/8-финалите за Купата на краля. \"Дюшекчиите\" направиха 3:3 като домакин с “Жирона” и след 1:1 в първата среща отпадат от надпреварата заради повече допуснати голове на собствен терен. На косъм от подобна издънка бе другият мадридски гранд „Реал“. Кралският клуб загуби с 0:1 като гост на „Леганес“ в реванша, след като в първата среща бе спечелил с 3:0. Играчите на Сантяго Солари обаче трябваше да треперят много в края на мача, когато бяха подложени на сериозен натиск. В герой за „Реал“ се превърна вратарят Кейлор Навас, който направи няколко зрелищни спасявания и отърва тима си от сензационно отпадане. Все пак испанските медии акцентират върху факта, че мадридският колос игра с интересен състав – достатъчно е да се отбележи, че в атака бе защитникът Серхио Регилон, който си партнираше с Винисиус Жуниор и Лукас Васкес. Това се наложи, тъй като в състава на Солари има редица контузени в нападение, а спецът се опита да запази основните си играчи за битките в първенството.", "date": "2019.01.17", "title": "“Атлетико“ аут за купата, „Реал“ (Мадрид) оцеля"}
{"url": "https://www.monitor.bg:443/bg/a/view/kola-padna-v-dere-kraj-varna-zagina-vyzrastna-jena-154833", "text": "70-годишна жена загина на място, след като лека кола падна в дере. Инцидентът е станал към 10,20 часа на пътя между Вълчи дол и с. Войводино, информират от варненската полиция. Загиналата е била пътничка в леката кола с марка „Хонда”. Зад волана е била 58-годишна жена. Тя и друг 70-годишен пътник са отведени в болнично заведение с тежки фрактури. Образувано е досъдебно производство, по което все още текат действия по разследване на инцидента. Изясняват се детайли и обстоятелства около катастрофата, уточниха от ОД на МВР-Варна.", "date": "2019.01.17", "title": "Кола падна в дере край Варна, загина възрастна жена "}
{"url": "https://www.monitor.bg:443/bg/a/view/bylgarija-i-makedonija-planirat-obsht-kontrol-po-granicite-154837", "text": "За опростяване на пропускателния режим и общ граничен контрол между България и Македония се договориха да работят със съвместни усилия вицепремиерът Томислав Дончев и неговият македонски колега Кочо Ангюшев. Двамата проведоха среща в рамките на официалното посещение на вицепремиера Дончев за Българо-македонския бизнес форум, който се провежда днес в Скопие, съобщиха от правителственият пресцентър. Общ приоритет за двете държави е изграждането на транспортен коридор № VІІІ и железопътната линия по направлението Скопие – София, като България ще направи всичко необходимо да бъде ускорено завършването, е заявил вицепремиерът Дончев. Заместник министър-председателят Кочо Ангюшев е подчертал, че Македония има интерес към засилване на сътрудничеството с България и в сектор енергетика. Вицепремиерите Дончев и Ангюшев се обединиха около необходимостта от преглед и облекчаване на всички правила и административни режими, които са в тежест за инвестициите и търговията между двете страни. В изказването си пред самия форум пък Дончев изтъкна, че отношенията между България и Македония имат сериозен потенциал за развитие, особено в  контекста на договора добросъседство. Според него обаче този потенциал трябва да бъде се разгърне допълнително и в икономически план.  Вицепремиерът подчерта, че от ключово значение е активният диалог между бизнес средите на двете държави. По думите му пазарът в Македония е атрактивен за българските компании предвид ниските транспортни разходи, сходните изисквания към стоките и услугите. За първите девет месеца на 2018 г. пък двустранният стокообмен между страните възлиза на 550 млн. евро и трябва да работим за ръст с 50%., разяни той.  Двете ни страни имат голям потенциал за развитие на отношенията си в енергийния сектор, включително чрез партньорство при изграждането на нова атомна електрическа централа и обща енергийна борса, обяви на свой ред македонският вицепремиер по икономическите въпроси Кочо Ангюшев. Във форума взеха участие над 100 български и македонски компании. В нарочна среща на представителите на туристическия бранш взеха участие заместник-министърът на туризма Любен Кънчев и македонският му колега министърът на икономиката Крешник Бектеши. Кметовете на Кюстендил, Дупница, Белица, Берово, Струмица, Крива Паланка, Каменица, Делчево, Пехчево и Ново село обсъдиха перспективите за по-тясно сътрудничество между пограничните общини. В рамките на визита в Скопие заместник министър Манолев трябва да открие новият офис на Службата ни по търговско-икономически въпроси.", "date": "2019.01.17", "title": "България и Македония планират общ контрол по границите (ОБНОВЕНА)"}
{"url": "https://www.monitor.bg:443/bg/a/view/nad-400-uchebni-zavedenija-vyv-vakancija-154826", "text": "От днес в област Перник за 40 училища е обявена грипна ваканция, а 36 училища в област Варна не учат по предписание на РИОКОЗ. В Ямбол затвориха 50 училища до 23 януари със заповед на РЗИ, заради висока заболеваемост. Продължава ваканцията за 137 училища в Бургаска област до 18 януари. Заради грипна епидемия не учат 120 училища в област Стара Загора, 65 училища в област Шумен и 18 училища в община Силистра. В едно училище в област Кърджали - СУ „Н. Й. Вапцаров“ в с. Бенковски, и в едно в област Пловдив - ОУ „Хр. Ботев“ в с. Поповица, също няма занятия. Продължават да не се провеждат занятия в ДГ \"Детелина\" в с. Черно поле, Видинска област. 419 училища са в грипна ваканция, като се очаква днес такава да бъде обявена в други учебни заведени, заяви пък просветният министър Красимир Вълчев в кулоарите на НС, но не уточни с колко още ще се увеличат школата. Той припомни, че към момента най-много са в Пловдив и Стара Загора. Близо 140 са в Пловдив и около 120 в Стара Загора. Вълчев коментира и междусрочната ваканция, която тази година е само един ден – 5 февруари, вторник, което пък затруднява родителите. По думите му причината се криела в наредбата за учебните срокове, според която те трябвало да са равни. Именно затова от МОН обмислят промяна в наредбата догодина. Така по думите на Вълчев може двата учебни срока да не са задължително равни, за да не се налага почивният ден между тях да бъде в средата на седмицата. \"Имаме определен брой дни от една страна, които предполагат усвояването на учебния материал. От друга страна имаме голям брой почивни дни. Ако погледнете празниците съвпадат с работни и учебни дни, по-дълга е малко Коледната ваканция. Декември е по-къс откъм учебни дни\", заяви Вълчев.", "date": "2019.01.17", "title": "469 школа във ваканция заради грипа (ОБНОВЕНА)"}
{"url": "https://www.monitor.bg:443/bg/a/view/shopov-mladshi-pretyrpja-pylna-promjana-za-10-godini-snimka-154828", "text": "Актьорът Наум Шопов-младши се включи в популярното през последните дни предизвикателство, което те мотивира да покажеш как си се променил през изминалото десетилетие. Лекарят на екран и в живота разбуни духовете със снимката, която сподели. На старата фотография екранният д-р Тасев е доста пълен и с расти. Феновете на звездата от \"Откраднат живот\" коментират, че трудно биха го познали със старата му визия, но и го адмирират за голямата промяна. „И понеже Аз ще ви споделя само едно - човек сам прави избора, кой път да поеме. На каквато и възраст да сте сега, постарайте се да направите така, че след 10 години да бъдете горди със себе си!“, написа Шопов-младши в социалните мрежи. За няколко часа снимките на Наум „преди и сега“ генерираха над 9000 харесвания.", "date": "2019.01.17", "title": "Шопов-младши претърпя пълна промяна за 10 години (СНИМКА)"}
{"url": "https://www.monitor.bg:443/bg/a/view/prokuraturata-podhvashta-sluchaja-s-otnetoto-bebe-ot-smoljanskoto-selo-arda-154836", "text": "Районната прокуратура в Смолян подхваща случая с настаненото в средата на декември директно от родилния дом в приемно семейство пеленаче, съобщиха оттам след запитване на Агенция Монитор. Проверката е била разпоредена след получен анонимен сигнал по електронната им поща на 11 януари т.г. Това съобщи зам.-окръжният прокурор и говорител на окръжна прокуратура в Смолян прокурор Недко Симов. „В петък миналата седмица бе получен в Районна прокуратура в Смолян по електронна поща анонимен сигнал, касаещ този случай. След като бе определен наблюдаващ прокурор, във вторник тази седмица бе възложено на органите на МВР да извършат проверка по случая”, заяви прокурор Симов. По думите му проверката е за евентуално престъпление по глава Четвърта, раздел Първи от Наказателния кодекс, което касае престъпления срещу брака и семейството. „Няколко различни състава се проверяват едновременно, тъй като от сигнала, а и от публикации по медиите, трудно може да се извлече една обективна истина. Ние в крайна сметка трябва да изясним каква е обективната истина. Включително се проверява дали има от страна на родител неизпълняване на своите задължения по отношение на ненавършило пълнолетие дете, което е състав от НК”, заяви той. Майката Симона Алекова от село Арда родила със секцио на 11 декември м.г. в смолянската болница. Въпреки че й било трудно след операцията, всеки ден ходела да си вижда малкия Александър, който бил в кувьоз. По случая Агенция Монитор писа първа. Само няколко дни след раждането му в отдел „Закрила на детето” в Смолян бил получен сигнал от Неонатологичното отделение в смолянската болница, че детето е в риск и социалните го отвели. Майката Симона Алекова и бабата на момченцето Ана Хаджийска твърдят, че никога не са се отказвали от бебето и че си го искат обратно. Те не са съгласни с твърдения, че битовите им условия в дома им в махала Речани в село Арда, не са подходящи за отглеждане на новородено. Симона Алекова е имала кърма, но не е могла да си кърми сина, който й е бил отнет. Този понеделник Симона и Ана са се срещнали със социалните служителки в Смолян, след което два дни по-късно са отишли да видят в приемното семейство малкия Александър. „Много красиво бебе. С едни големи тъмни очи, като на Симонка. Много сме щастливи, че го видяхме. Искаме си го. Никога не сме се отказвали от него”, заяви бабата на бебето Ана пред Агенция Монитор. На тях им било забранено да заснемат първата си среща с бебето заради опасения тези снимки да не бъдат разпространени по интернет, обясниха те. „За да може прокуратурата да се произнесе, трябва да се изясни каква е обективната истина. Обективната истина включва и действията на съответния държавен орган, както и какви са били действията или бездействията от страна на родител. Всичко, което всъщност е послужило като фактическо и правно основание на органа да се намеси в случая и да вземе мярка за закрила на детето, ще се провери, за да видим дали законосъобразно са действали те. Съответно това включва и проверка на техните условия, защото това им е послужило на тях да издадат съответната заповед”, каза още зам.-окръжният прокурор на Смолян.", "date": "2019.01.17", "title": "Прокуратурата подхваща случая с отнетото бебе от смолянското село Арда"}
{"url": "https://www.monitor.bg:443/bg/a/view/chovek-na-kim-nosi-pismo-na-trymp-154834", "text": "Високопоставеният представител на Северна Корея Ким Йон Чхол ще предаде писмо от севернокорейския лидер Ким Чен Ун на американския президент Доналд Тръмп при посещението си във Вашингтон тази седмица, съобщи агенция Йонхап, позовавайки се на репортер на Си Ен Ен.  Очаква се Ким Йон Чхол да пристигне в американската столица с полет от Пекин. Никоя от страните не обяви или потвърди визитата, но според някои информации севернокорейският преговарящ ще се срещне с държавния секретар Майк Помпео, за да договори детайлите по втора среща между Тръмп и Ким Чен Ун, посветена на отказа на Пхенян от ядрената му програма.  \"Източник, запознат с американско-севернокорейските преговори по денуклеаризацията ми каза, че топ преговарящият на Пхенян и бивш шеф на разузнаването Ким Йон Чхол ще носи писмо от севернокорейския лидер Ким Чен Ун до президента Тръмп, когато пристигне във Вашингтон в четвъртък\", написа Уил Рипли, международен кореспондент на Си Ен Ен, в туит.  Двамата лидери размениха поредица писма миналата година, по време на подготовката на срещата им в Сингапур през юни.  Евентуална втора среща между тях вероятно ще се проведе във виетнамската столица Ханой, посочи американският конгресмен от Републиканската партия Майкъл Маккаул.  Виетнам се обсъжда като възможно място за срещата наред с Тайланд. Същевременно в. \"Вашингтон пост\" написа, че Тръмп може „още утре да обяви мястото и датата на втората си среща със севернокорейския лидер Ким Чен Ун“.  Американският президент неведнъж изрази надеждата си за втори кръг на преговори на живо с Ким Чен Ун въпреки липсата на значителен напредък на КНДР по пътя на ядреното разоръжаване. Същевременно американският президент Доналд Тръмп трябва да представи дългоочакваната стратегия на неговата администрацията за развитието на американската система за противоракетна отбрана, информира Си Ен Ен, позовавайки се на източници от Белия дом.  Тръмп ще бъде придружен от вицепрезидента Майк Пенс, съветника по националната сигурност Джон Болтън, и високопоставени представители на министерството на отбраната.  Държавният глава първоначално нареди преглед на стратегията да бъде направен през януари 2017 година - първия му месец на поста, но след това прегледът многократно бе отлаган. Това е първото осъвременяване на стратегията за противоракетна отбрана на САЩ от 2010 година, когато такова направи администрацията на предишния президент Барак Обама.  Вашингтон потвърди, че от 2 февруари САЩ започват напускането на Договора за ликвидиране на ракетите със среден и малък обхват с Русия, съобщи Ройтерс, който се позовава на първия заместник държавен секретар на САЩ Андреа Томпсън, която е с ресор контрол над въоръженията и международна сигурност. Процесът по напускане е 6 месеца. Според американския представител САЩ не виждат Русия да изпълнява задълженията си по договора. В сряда Томпсън проведе двучасови разговори със заместник-министъра на външните работи на Русия Сергей Рябков в Женева. Тя обяви, че САЩ са \"разочаровани\" от преговорите с Русия. На 20 октомври американският лидер Доналд Тръмп обяви, че САЩ възнамеряват да напуснат договора. Той обвини Русия, че не изпълнява условията по договора. От 2014 г. САЩ обвиняват Русия в нарушаване на договора с новата ракета 9M729 (или SSC-8). Изпитанията на ракетата 9М729, която може да носи ядрена и конвенционална бойна глава, са завършени през 2015 г. В началото при изпитанието на ракетата е използвана стационарна пускова установка с обсег на действие 500 километра, което е позволено от договора, ако ракетата е с морско и въздушно базиране. Впоследствие ракетата е изпитана с мобилна пускова установка в рамките на 500 километра.", "date": "2019.01.17", "title": "Човек на Ким носи писмо на Тръмп "}
{"url": "https://www.monitor.bg:443/bg/a/view/smyrtonosna-trihineloza-se-maskira-kato-grip-154831", "text": "Смъртоносната трихинелоза от дивечово месо и свинско се маскира като грип. Тя може да бъде лекувана погрешно дни наред, особено през януари и февруари, когато е сезонът на инфлуенцата, предупредиха инфекционисти. Ако обаче инфекцията започне да се третира навреме с медикаменти, тя отшумява за максимум три седмици. Заразата тръгва от малки кръгли червеи - трихинели, и техните ларви, които се загнездват в мускулите. Болестта се проявява при човека между 5 и 25-ия ден след консумация на заразеното месо. Напълно възможно в началната й фаза да бъде взета за грип. Признаците са висока температура, втрисания, стомашно-чревни оплаквания и болки в мускулите. Заболяването може да бъде взето и за заушка, ако се прояви при малки деца, а при възрастните е възможно да бъде сгрешено с ревматизъм, пневмония, бъбречна криза или алергия. Конюнктивитът и отоците под очите обаче подсказват, че става въпрос за инфекция, причинена от микроорганизми. Ако човек е хапнал малко от заразеното месо, може да се инфектира, но болестта въобще да не се прояви. В миналото трихинелозата е била смъртоносна. От 70-те години на миналия век обаче има лекарства срещу нея. Независимо от този факт, ако тя остане без лечение и напредне, може да причини смърт, която обикновено настъпва в резултат на миокардит. Откриването на инфекцията става лабораторно, като в България за това се ползват два метода. От тях ветеринарните лекари предпочитат трихинелоскопията, когато частни стопани им занесат проби. При нея трихинели се търсят в проби от мускулатурата на диафрагмата на убитото животно, дъвкателните мускули и междуребрената мускулатура, където обикновено се загнездват те. Другият метод е чрез стриване на проба от месо, която се изследва в специален сок. Той обаче е трудоемък и се ползва предимно, когато става въпрос за изследване на големи количества, например в колбасарски цехове. Трихинелите и техните ларви могат да бъдат унищожени ако месото се готви или пече при 80 градуса минимум 15 минути. Ако месото вече е инфектирано и от него се приготвят домашни луканки, суджуци или се опуши за директна консумация, заразата е гарантирана на 100 процента. Тъй като тези продукти неизменно присъстват на трапезата на частните стопани и ловците през зимата, това са и най-многобройните случаи на болестта трихинелоза. Само преди седмица цяло семейство се инфектира от дивечова луканка. 139 положителни за трихинелоза проби от глигани е установила Българската агенция по храните през 2018 година. Разболелите се хора са 44, допълниха от Министерството на здравеопазването. Най-много са били заразените животни в Благоевград - 28, София – 21, и Сливен - 18. През 2017-а те са били 112. Кампилобактериозата е инфекция не по-безопасна от трихинелозата. Разликата е, че тя се причинена от бактерията кампилобактер йеюни и преминава в човека със заразено пилешко месо или непастьоризирано мляко. Инфекцията засяга предимно хората, които работят във ферми.", "date": "2019.01.17", "title": "Смъртоносна трихинелоза се маскира като грип"}
{"url": "https://www.monitor.bg:443/bg/a/view/bebe-pochina-ot-izgarjane-v-gabrovo-154835", "text": "Дете на година и половина почина от изгаряне в Габрово, съобщаватот местната полиция. Инцидентът е станал в сряда около 21.00 часа, когато на тел. 112 бил получен сигнал за пострадало малко дете. Пристигналият на посочения адрес медицински екип установил, че се касае за починало малко дете с тежка степен на изгаряне. Според първоначалната информация детенцето било оставено от родителите си за кратко на грижите на тяхно приятелско семейство, 33-годишен мъж и 27-годишна жена. Двамата са задържани и са отведени на разпит в полицията, а тялото на детето е откарано за аутопсия. По случая се води досъдебно производство, под ръководството на местната прокуратура.", "date": "2019.01.17", "title": "Бебе почина от  изгаряне в Габрово"}
{"url": "https://www.monitor.bg:443/bg/a/view/joana-bukovska-davidova-v-naj-otkrovenoto-si-intervu-154842", "text": "Йоана Буковска-Давидова дава най-откровеното си интервю пред виртуален снимачен екип в Нов театър – НДК. Така е изграден „Променяне“ - първият моноспектакъл на актрисата и същевременно първият у нас (и сред първите в Европа) с добавена реалност, която през определени интервали може да се следи в мобилните телефони в продължение на 1 минута. Една от най-ярките звезди на своето поколение в българската арт панорама се е провидяла в биографичната книга „Промяна“ на норвежката Лив Улман – муза на Ингмар Бергман и негова коронна изпълнителка, покорила с харизмата си Европа и САЩ. Но също така емоционално крехка жена със своите загуби, раздели и страхове, които се надигат и я следват още от детството, със съмненията дали е достатъчно добра майка, с елегантната дистанцираност на европейка от класа към кича на Холивуд, със самотата и осъзнатото сдобряване със света. „Сияйте!“ е нейното предизвикателство и към позитивната страна на зрителя. Под режисурата на Гергана Димитрова Йоана е напълно естествена в това си превъплъщение, което е приела и за своя същност, интонациите са съвсем интимни, дори „домашни“, няма ги драматичните пропадания на г-ца Юлия на Стриндберг или на Виолета Захариева от „Откраднат живот“ – персонажа, познат и на онези, които не влизат често в театъра. Тук тя е ведро, успокоено сияние. Сякаш наистина сме поканени в хола на актрисата, независимо коя е тя – Лив или Йоана. Откровенията са близки до съзнанието на всяко човешко същество, което прави равносметка на изминатия път и оня, който му предстои да опитоми, променяйки се. Декорът е само няколко бели плоскости, но визията е богата заради технологичните иновации, които присъстват и без да сме свалили приложението „Променяне“ на телефоните си. Благодарение на тях Улман прелива в Буковска и обратно, защото са духовни сестри, изплува интериорът на дома или някой северен пейзаж, както и емблематични моменти от роли на Улман и историята на тяхното създаване. Даже телефонът, макар не само разрешен, но и препоръчителен в това представление (все пак с изключен звук), може само да ви разсейва. Актьорът е всичко: и в киното, и в театъра, и в този успешен хибрид между двете. Александър Гълъбов е създател на мобилното приложение, а Момчил Алексиев и Никола Налбантов са сценографите, създали визуалната среда.", "date": "2019.01.17", "title": "Йоана Буковска-Давидова в най-откровеното си интервю"}
{"url": "https://www.monitor.bg:443/bg/a/view/polskijat-rejisior-kshishtof-zanusi-poluchava-nagradata-na-sofija-154827", "text": "Прочутият полски режисьор Кшищоф Зануси ще бъде специален гост на тазгодишното издание на София Филм Фест. У нас кинодеецът ще представи най-новия си филм „Етер“. казват по повод последното заглавие на режисьора от The Hollywood Reporter. Пред българската публика полякът ще се поклони след прожекцията на още шест свои класики. Освен това ще получи и Наградата на софия на Столична община. Гостуването на Зануси у нас е част от предстоящия Фокус „Полша“ по време на 23-ото издание на СФФ,  . Роден във Варшава през 1939 година, Зануси завършва физика във Варшавския университет (1955-1959), философия в Университета в Краков (1959-1962) и режисура в Държавната театрална и филмова школа в Лодз (1960-1966), а новият му филм отново съчетава в едно всичките му професии. Днес Зануси е професор по кино- и телевизионна режисура във Висшата академия за филмово и телевизионно изкуство в Лодз, Полша, консултант на Комисията по култура на Ватикана, един от основателите на Европейската филмова академия.", "date": "2019.01.17", "title": "Полският режисьор Кшищоф Зануси получава Наградата на София"}
{"url": "https://www.monitor.bg:443/bg/a/view/vicepremieryt-nikolova-kym-biznesa-nasheto-sytrudnichestvo-syzdava-dobavena-stojnost-154818", "text": "Вицепремиерът по икономическата и демографската политика Марияна Николова участва в първата от поредицата срещи, организирани от Асоциацията на индустриалния капитал в България /АИКБ/ с представители на бизнеса и браншовите организации. В словото си при откриването на събитието „Актуални възможности и необходими действия в подкрепа на българския бизнес“ вицепремиерът отбеляза постигнати добри резултати като съобразяването на държавния план-прием за средно професионално образование с нуждите на бизнеса и одобряването на първия списък със защитени специалности от професии. Тя посочи още отпадането на задълженията за акционерните дружества микропредприятия да извършват задължителен одит и други решения, целящи подобряване на условията за правене на бизнес в България. „Всичко това показва, че нашето сътрудничество създава „добавена стойност“. Аз съм убедена обаче, че съществува още потенциал, който трябва да използваме“, заяви заместник министър-председателят Николова. Тя подчерта, че не бива да спират общите усилия за развитие на реформите в образователната система – за поставяне на акцент върху професионалното образование и за пренасочване на финансови ресурси към инженерните и към природо-математическите специалности във висшите учебни заведения. Целта на инициативата е да даде възможност да се обсъдят проблемите, които стоят пред предприятията с акцент върху малките и средни производства, както и възможностите, които се откриват за подкрепа на бизнеса през 2019 г.", "date": "2019.01.17", "title": "Вицепремиерът Николова към бизнеса: Нашето сътрудничество създава „добавена стойност“"}
{"url": "https://www.monitor.bg:443/bg/a/view/ch-ez-s-pet-niva-na-kontrol-na-otchitane-na-elektromerite-154821", "text": "ЧЕЗ Разпределение извършва стриктен контрол на процеса на отчитане на електромерите, съобщиха от компанията. Въведен е рулиращ принцип на отчитане, като се редуват трима различни отчетници в три поредни месеца, а служители на компанията се сменят със служители на външна фирма. За да се намали възможността за субективна грешка, самото отчитане се извършва чрез мобилни терминали, а GPS- координатите на електромера се снемат в момента на отчета. В процеса на отчитане, при съмнения за нередности в показанията, отчетникът прави снимка на електромера, която се съхранява директно в системата. Извършва се и софтуерен контрол още в момента на въвеждане на данните. Въз основа на натрупаните данни за всеки обект, системата изчислява очаквано потребление със заложен процент на отклонение. Когато отчетникът въведе показанията на преносимия терминал и отклонението се окаже по-голямо, терминалът издава звуков сигнал и се появява системно съобщение. След софтуерния контрол се извършва и ръчна проверка в така наречения валидиращ център. Всички показания, които са извън зададеното отклонение, се блокират и трябва да бъдат деблокирани ръчно. Това се извършва от служителите във валидиращия център на базата на анализ на потреблението, на снимки от отчетите или на извършени повторни проверки на място. Друг метод за контрол е извършването на проверки на случаен принцип на място. По-късно контрол се извършва и от снабдителното дружество, като там се блокират автоматично фактури с високи стойности и се правят анализи на предходни периоди, а при нужда данните се връщат в ЧЕЗ Разпределение за нови проверки. „Системата не е проста и е създадена така, че да гарантира сигурността на клиентите. Човешката грешка винаги е възможна, но ние сме разработили достатъчно сигурни механизми за контрол“, каза Илиян Мутафчиев, директор „Мерене и управление на данните“ в ЧЕЗ Разпределение България. За да гарантира сигурен отчет, компанията се съобрази с 31-дневния период на отчитане и по време на празниците. Компанията си налага този срок и стриктно го спазва, като служителите на дружеството работиха при сложни метеорологични условия, както и през почивните дни. Всеки един отчетник е контролиран чрез GPS-система дали посещава конкретните обекти, които са част от ангажиментите му в определения ден.", "date": "2019.01.17", "title": "ЧЕЗ с пет нива на контрол на отчитане на електромерите"}
{"url": "https://www.monitor.bg:443/bg/a/view/170-mln-za-podobrjavane-na-bazata-v-uchilishta-154819", "text": "Подобряването на материално-материално техническата база е предпоставка да се мотивират повече ученици в тези професионалните  направления, в които се очаква да има недостиг през следващите години. В тази връзка по ОП „Региони в растеж“  ще бъдат предоставени 170 млн. лв. за 145 училища в страната. Това заяви образователният министър Красимир Вълчев в Народното събрание при отговор на въпроси на парламентарните относно политиките на министерството за подобряване на връзката между образованието и пазара на труда. Просветният министър обясни, че финансирането е с 15 пъти повече предходния програмен период т, когато то било в размер на 8 млн. лв за 10 гимназии. Вълчев разясни, извън програмата МОН са подпомогнали още 26 гимназии, чиито ремонти са били свързани с саниране, покриви, кабинети. От предвиденото финансиране за 145 гимназии по националната програма 101 училища са към МОН. „За тях от бюджет от близо 110 млн. за ремонт на работилиници ще бъдат предоставени 16 млн. лв, 7 млн. лв. за ремонт на общежития, които са важна част от училищната инфраструктурата на професионалните гимназии, тъй като в повечето случаи те имат регионално значение и обхващат деца от повече от една община и област. За доставка на специализирано оборудване на 80 гимназии ще бъда придоставени 8 млн. лв., ще бъдат построение физкултурни салони в 8 гимназии на стойност 4 000 600 лв, а други 59 ще бъдат ремонтирани за 4 млн. Спорни площадки за 67 гимназии за 6 млн. и прилежащи дворни пространства за 4 млн.“, обясни разпределението на средствата просветният министър. Като трети инструмент за привличането на ученици към тези паралелки Вълчев посочи преструктурирането на приема. Той обясни, че той трябва да бъде съобразен с местните потребности и регионалната политика. Вълчев подчерта, че е в тази насока е важно и ранното кариерно ориентиране. „Трябва да използваме различи те възможности децата да се ориентират към професия“, коментира просветният министър и даде за пример дейностите по интереси, от които 40% трябва да са ориентирани към stem направления. „Това е предпоставка да се разшири интересът към тях“, каза Вълчев. “Трябва да инвестираме в разширяване на базата от софтуерни специалисти и разширяване на обученията за тези умения“, заяви Вълчев. Той припомни, че от тази година е въведен предмета компютърно моделиране в 3-и клас. За развитието на дигитални умения помага и програмата  „Старт за ит кариера“, в която вземат участие ученици, които не са от паралелките, свързани с информатиката или информационните технологии. Вълчев обясни, че  500 деца са се включили за  първата година,а втората са 700). Също така,освен в  математически и  природоматематически  гимназии открият паралелки в областта на информационните технологии и информатиката, на местата,  където няма такива гимназии също могат да се отворят такива паралелки.Освен с дейностите по интереси в областта на stem  , стартира проект „Образование на бъдещето“, който  още от първи клас ще финансира дейности в областта на програмирането и ще подпомага дигиталното оборудване. „Готвим  и нова национална  програма -  „Ит бизнеса влиза в училището“, която ще задълбочи взаимодействието между бизнеса и училище“, каза Вълчев. С нея уроци ще се изнасят както от ит бизнеса в училище, така и учителите ще се обучават в ит компании. Просветният министър коментира още, че приемът в държавните висши училища се преструктурира в 5 направления, за да се намали насищането на кадри в едни области и недостига в други.  Първата е за тези с най-голям недостиг, сред които са специалностите педагогика на обучението по, химически и физически науки, енергетика. Втората цели стимулиране на търсенето на- инженерните, технически, аграрните специалности. В третата подадат тези, при които е достигнал предела за намаляване на приема – социални науки, изкуство. Четвъртата група няма проблем  с търсенето, но няма и политика за стимулиране защото няма недостиг на търсене, там предизвикателството е да бъдат задържани кадрите. Сред тях е медицината. Последната група е на специалностите, на които ще бъде намален приема и анулирано финансирането – икономика, политология, психология, туризъм . С промените в ЗВО предвижда и обучението в някои специалности да бъде безплатно, за да се намали недостига на кадри.", "date": "2019.01.17", "title": "Вълчев: С 170 млн. лева ще се подобрява базата на 145 училища"}
{"url": "https://www.monitor.bg:443/bg/a/view/nad-44-000-invalidi-poluchili-bezplatna-e-vinetka-154817", "text": "Инвалиди чакат почти по 2 седмици за безплатна е-винетка за личните си автомобили, научи „Монитор“. Сигналът е на близки на човек от малък град от Северна България в редакцията. Той има всички документи за инвалидност и бележки, че цялата процедура в социалните служби е според изискванията. Въпреки това от 4 януари, когато е подал заявката си, Информацията обаче не идва по официален път, а по нашенски - с познати. На останалите хора им се налага да ходят по-често до офисите на социалното подпомагане. За времето, през което електронният стикер не е бил издаден, Цветан Иванов е бил посъветван от служителите от офиса на социалното подпомагане в градчето да си носи всички документи, доказващи инвалидността му, а също така и копие от декларацията с входящ номер, за подаденото искане за винетката. Вчера от социалното министерство отчетоха, че До момента са подадени 63 824 заявления за получаване на безплатен е-стикер, като около 19 000 все още не са обработени. За улеснение на хората, нямащи информация за безплатния си стикер се планира на сайта за е-винетки и на интернет страницата на Агенцията за социално подпомагане ще бъде добавен бутон „Проверка на електронна винетка на правоимащите лица“, чрез който ще могат да се правят справки. При посещение на линка, проверката се извършва чрез въвеждане на регистрационния номер на автомобила, след което системата ще визуализира информация за заредена електронна винетка в АПИ и срока на валидността й. От министерството уточниха, че от другата седмица бутонът на сайта на АСП вече ще работи. През настоящата година средно на ден в дирекциите за социално подпомагане постъпвали над 150 заявления. Тези, които са получили безплатен винетен стикер през 2018 г. са били 231 371. Предоставяните безплатни винетки са за сметка на бюджета на АПИ, като за това перо те са заделили 22 442 987 лв Социалните обработват и след което ги предоставя по електронен път чрез защитен канал на Агенция „Пътна инфраструктура“ (АПИ). В срок до края на работния ден, следващ деня на получаване на дневната заявка, АПИ издава безплатна годишна електронна винетка със срок на валидност една година, твърдят от министерството. Хората с увреждания могат да подадат заявлението-декларация за получаване на безплатна електронна винетка лично в дирекция „Социално подпомагане“ по настоящ адрес, с писмо чрез лицензиран пощенски оператор. Създадена е възможност и за подаване на заявления по електронен път и чрез Системата за сигурно електронно връчване, която е достъпна на електронен адрес e-gov.bg. Достъпът до системата се извършва чрез квалифициран електронен подпис или чрез персонален идентификационен номер на НОИ. Право на безплатна винетка имат хората с 50 и над 50 на сто намалена работоспособност или вид и степен на увреждане и лица или семейства, отглеждащи деца с трайни увреждания до 18-годишна възраст и до завършване на средно образование, но не по-късно от 20-годишна възраст. Лекият автомобил не може да е с обем на двигателя по-голям от 2000 куб. см, а мощността му трябва да е до 117,64 kW (160 к. с.).", "date": "2019.01.17", "title": "Инвалиди чакат по 2 седмици за безплатна е-винетка"}
{"url": "https://www.monitor.bg:443/bg/a/view/ch-ez-predupredi-za-falshivi-imejli-s-virus-154825", "text": "\"ЧЕЗ Електро България\" АД уведомява своите клиенти, че в четвъртък е установен опит от страна на външни лица да заблудят клиенти на Дружеството с имейли, наподобяващи тези, които потребителите получават за електронна фактура. Това съобщиха от дружеството. Фалшивият имейл изглежда почти идентично на съобщенията, изпращани от ЧЕЗ Електро България, но съдържа прикачен файл с наименование на кирилица и разширение .7z, който представлява вирус, уточниха от ЧЕЗ. От дружеството помолиха клиентите си да не кликват върху линка \"тук\", да не отварят прикачения файл и веднага да изтрият съобщението. От ЧЕЗ информират, че електронните фактури на ЧЕЗ Електро България се изпращат само в .pdf формат.  Достъпът до електронния архив с фактури на сайта на Дружеството www.cez.bg е напълно защитен и функционира нормално. Всички клиенти на дружеството могат да изтеглят безопасно електронните си фактури оттам. Екипът по киберсигурност на ЧЕЗ е установил източника на атаката и е предприел мерки за блокирането му. \"ЧЕЗ Електро България\" АД уверява своите клиенти, че не е имало достъп до техни лични данни и такива не са били копирани от сървърите на дружеството.", "date": "2019.01.17", "title": "ЧЕЗ предупреди за фалшиви имейли с вирус"}
{"url": "https://www.monitor.bg:443/bg/a/view/eksplozija-na-pokriva-na-frenski-universitet-154823", "text": "Три газови бутилки експлодираха днес на покрива на университетска сграда във Вилюрбан, Източна Франция, и предизвикаха краткотраен, но силен пожар, съобщиха източници на Франс прес. Полицията съобщи за трима леко ранени при тазсутрешния инцидент в местния кампус Дуа. Университетът Лион 1, който е с фокус върху научната дейност, уточни в Туитър, че \"всичко е под контрол\" и пожарът е \"овладян\", но днес предстои да се вземат допълнителни мерки, за да не се появят нови огнища. Газовите бутилки били поставени на покрива от компанията, ремонтирала водоустойчивото покритие. Според служителка в университета хората от кампуса чули силен взрив, последван от два по-слаби.", "date": "2019.01.17", "title": "Експлозия на покрива на френски университет"}
{"url": "https://www.monitor.bg:443/bg/a/view/you-tube-svalja-videa-zaradi-film-sys-sandra-bylok-154820", "text": "Платформата за видеосподеляне YouTube ще сваля видеоклиповете, които оценява като „вредно съдържание“ във връзка със скочилия интерес към #BirdBoxChallenge („Предизвикателството Кутия за птици“). Преди няколко седмици представители на стрийминг гиганта Netflix оповестиха, че не подкрепят възникването на подобно опасно предизвикателство, което при това е вдъхновено от техния филм „Кутия за птици“ с участието на Сандра Бълок. След бума от клипове и YouTube реши да затегне критериите, при които допуска подобно съдържание на платформата си. Нещо повече, от сайта вече работят и с детски психолози, които да оценяват и друго съдържание, свързано с шеги и трикове, при които някой може да пострада. YouTube си даде двумесечен срок, в който да изтрие опасните клипове, свързани с #BirdBoxChallenge.", "date": "2019.01.17", "title": "YouTube сваля видеа заради филм със Сандра Бълок"}
{"url": "https://www.monitor.bg:443/bg/a/view/vtori-sluchaj-na-grip-dokazan-v-laboratorija-na-bolnica-uni-hospital-v-panagurishte-154807", "text": "Втори случай на пациент с грип (А/Н1-2009) бе доказан в Микробиологичната лаборатория на „МБАЛ „Уни Хоспитал“. Това информираха от здравното заведение. Началникът на лабораторията д-р Мариана Ашикян подчерта, че изследването, което се извърша чрез молекулярна диагностика с мултиплексен тест, проверява едновременно 20 маркера – 17 вируса и 3 бактерии с материал за изследване - назофарингеална натривка. Резултатът излиза в рамките на 1 час и 30 минути, а проба може да бъде взета на пациенти от всички възрасти, включително деца. На практика директно се изследват ДНК и РНК на прицелните патогени, пояснява д-р Ашикян. Въпреки цената си от една страна изследването спестява време, а от друга свежда до минимум възможността за неправилно лечение.Най-добрият период за провеждане на изследване за грипен вирус е в рамките на 48 часа от началото на грипните симптоми — в този интервал има по-голямо количество от вируса на грипа (високо вирусно натоварване) и това улеснява откриването му, а също така антивирусното лечение ще има по-голям ефект. Ранното откриване на грипния вирус спомага за значителното ограничаване на разпространението на вируса,  намалява тежестта на грипната инфекция и предотвратява усложненията.  ", "date": "2019.01.17", "title": "Втори случай на грип доказан в лаборатория на панагюрска болница"}
{"url": "https://www.monitor.bg:443/bg/a/view/prodavat-kashkaval-ot-soja-zaedno-s-istinskite-154809", "text": "Имитация на кашкавал, приготвен от соя, в която не се съдържа никакво мляко, се предлага на щандовете в „Билла“ много близо до наредените млечни продукти, показа поредната проверка на „Монитор“. Продуктът в лъскава опаковка лесно може да излъже потребителите, защото на цвят Както „Монитор“ във вторник информира, в магазините на австрийската верига млечните продукти не се разделят от имитиращите продукти, каквото показа проверка на репортер на изданието в понеделник в магазин на „Билла“ в центъра на София. От фирмата получихме отговор, че в обектите им като имитиращи продукти се предлагат „само имитиращ продукт за разбиване и имитиращ продукт „мляко“ с растителни мазнини, опаковани и етикетирани предварително от производител, като последните са разположени в зоната на самообслужване и са идентифицирани в съответствие с действащата нормативна документация“. На специален въпрос до веригата относно соевия деликатес, приличащ на кашкавал, от веригата отговориха, че продуктът не съдържа мляко и затова не е в обхвата на въпросната наредба, касаеща разделянето на имитиращите продукти от млечните. Не съдържа мляко, но много лесно може да се сбърка с кашкавал, особено след като е разположен само на около метър от истинските опаковани млечни продукти. Опакованото в синтетична опаковка парче на всичкото отгоре нямаше и цена върху нея. Това също може да заблуди потребителите и те да го приемат за кашкавал или друг подобен млечен продукт, с каквито са пълни големите търговски вериги у нас. Според влязлата в сила от 14 януари (понеделник) наредба на земеделското министерство за търговия с млечни и имитиращите ги продукти на отделни щандове. Възниква въпросът, защо продукти, нямащи нищо общо с млечните продукти, но които много лесно могат да се сбъркат с тях, както в случая със соевия деликатес, се поставят близо до истинските сирена и кашкавали. Дали това не е хитър търговски трик, даващ възможност да се качват приходите на търговеца?", "date": "2019.01.17", "title": "Продават кашкавал от соя заедно с истинските"}
{"url": "https://www.monitor.bg:443/bg/a/view/doogee-s90-izdyrja-pri-vsjakakvi-uslovija-154811", "text": "Китайската компания Doogee, стартира кампания в Kickstarter с достъпен, здрав и пълен с функции Android смартфон. S90 е водоустойчив, удароустойчив, прахоустойчив и с модулен дизайн, позволяващ прикрепването на аксесоари за нощно виждане, уоки-токи, допълнителна батерия и контролер за игри. Предлагат се няколко подсилени модела Android смартфони, като Samsung Galaxy S8 Active и телефоните на CAT, но S90 на Doogee предлага доста уникален подход, на цена, която го прави изключително интересен. Оборудван с голям 6.18-инчов мултитъч, Gorilla Glass 4 екран с резолюция 1080 x 2246 пиксела и мощна полимерна батерия от 5.050 mAh, която издържа до два дни нормална употреба. Процесорът е осем ядрен MediaTek Helio 60 от среден клас, който може да се сравнява със Snapdragon 660, с някои интересни възможности за изкуствен интелект (AI) и разполага с 6 GB оперативна памет и 128 GB пространство за съхранение, с възможност за увеличаване с допълнителни 256 GB чрез MicroSD карта. S90 работи с Android 8.1, и като се има предвид репутацията на MediaTek, вероятно ще остане така. За заснемане на снимки и видео, Doogee е избрал две, 16 и 8-мегапикселови Samsung AI камери отзад и 8-мегапикселова Sony отпред с 90-градуса широчина на ъгъла на заснемане. Отключването на смартфона се извършва посредством скенер за пръстови отпечатъци, като също разполага с два слота за SIM карти и NFC чип за безжични плащания, както и възможност за безжично зареждане. Предлага се и модул за нощно виждане с 2-мегапикселова ултра-широка Sony камера за нощно виждане, която значително подобрява способностите за заснемане при слаба светлина, разбира се има и модул за игри с джойстик за палеца и няколко бутона. Най-впечатляваща е цената, направилите ранна поръчка в Kickstarter ще получат срещу $ 299 само телефон S90, като може да получат телефона плюс модула за допълнително захранване, уоки токи и модула за нощно виждане за $ 399. Това е агресивна ценова стратегия с 40 % намаление, с която Doogee вече е задминал с 900 % целта си за финансиране. Доставките ще започнат следващия месец, ако всичко върви по план.", "date": "2019.01.17", "title": "Doogee S90 издържа при всякакви условия "}
{"url": "https://www.monitor.bg:443/bg/a/view/myri-veche-ne-e-trenior-na-kazahstan-154829", "text": "Станимир Стоилов вече не е треньор на националния отбор на Казахстан. Раздялата е станала по желание на местната федерация. Мъри имаше договор с Казахстан за още една година, но няма да продължи работата си. Вероятността Стоилов да се завърне в \"Астана\" е много малка, тъй като желанието на специалиста е да напусне Казахстан и да търси развитие на друго място. Освен националния тим на Казахстан Стоилов на два пъти води и България. През 2007 година временно заемаше поста, като съчетаваше работата си с тази в \"Левски\". През 2009 година бе назначен за постоянно начело на \"трикольорите\".", "date": "2019.01.17", "title": "Мъри вече не е треньор на Казахстан"}
{"url": "https://www.monitor.bg:443/bg/a/view/advokatyt-na-uajnstijn-go-izostavi-154824", "text": "Бен Брафман, по-познат като адвоката на знаменитостите, отсвири скандалния продуцент Харви Уайнстийн. Раздялата им се случва само четири месеца преди началото на делото срещу продуцента. Юристът успя значително да намали тежестта на обвиненията срещу клиента си и неговото оттегляне представлява неприятен обрат за Уайнстийн, обвинен в множество сексуални посегателства и насилие. заяви Брафман пред в. \"Ню Йорк пост\". Според изданието причината е, че Уайнстийн искал да подсили екипа с допълнителни адвокати и това ядосало Бен. Сред знаменитостите, които Брафман е бранил в съда, са рапърът Джей Зи, продуцентът Шон \"Диди\" Кумс и банкерът Доминик-Строс Кан. След като беше повдигнато обвинението срещу Харви Уайнстийн през месец май, Брафман изкара на светло грешките на следствието по случая, което доведе до отпадането на обвиненията на една от трите предполагаемите жертви. Следващото изслушване по делото е насрочено за 7 март, а процесът срещу Уайнстийн най-вероятно ще започне през месец май.", "date": "2019.01.17", "title": "Адвокатът на Уайнстийн го изостави"}
{"url": "https://www.monitor.bg:443/bg/a/view/majli-sajrys-otreche-da-e-v-ochakvane-na-pyrvoto-si-dete-154808", "text": "Бившата старлетка на „Дисни“ Майли Сайръс се възмути от предположенията на част от феновете й, че е в очакване на първото си дете. Изпълнителката на We Can't Strop се разходи до олтара с Лиам Хемсуърт на 23 декември, оттогава датират и слуховете, че семейството съвсем скоро ще се увеличи с още един член. Вълнуваме се за тази нова глава от живота ни... Сега може ли всички да ме оставят на мира и да си гледат яйцето“, написа Сайръс в социалните мрежи, позовавайки се и на снимката на яйце, което преди дни детронира Кайли Дженър по брой харесвания в Инстаграм. Припомняме, че младоженците си казаха заветното „да“ на тайна церемония, но техен гост постави светлините на прожектора към събитието, като публикува снимки в социалните мрежи. Тържеството се проведе в дома на младоженците в град Франклин в щата Тенеси. Певицата и звездата от „Игрите на глада“ се разходиха до олтара шест години след обявяването на годежа си.", "date": "2019.01.17", "title": "Майли Сайръс отрече да е в очакване на първото си дете"}
{"url": "https://www.monitor.bg:443/bg/a/view/antonija-petrova-rodi-momche-154810", "text": "Мис България 2009 Антония Петрова роди навръх имения си ден. Чаровната блондинка даде живот на момче рано сутринта днес. Щастливата новина съобщи нейната майка Ана Петрова в социалните мрежи. написа екзалтирана тя, но спести подробностите около името на внучето си. Съвсем наскоро самата Антония разкри, че няма намерение да кръщава наследника си на себе си – Антон. Тя призна още, че няма търпение и да потегли на първата си екскурзия с бебе на ръце. „Сметнахме, че за 9-те месеца бебето е било на 4 континента и в 17 държави“, уточни тя. Миската даде заявка, че още на втория месец след раждането семейството отново ще потегли на пътешествие. Припомняме, че Антония и Ивайло Батинков чуха „Менделсон“ едва три месеца след първата си среща, като организираха празненството в Гърция. Бившият шеф на болница „Токуда“ отправил предложението си към избраницата с пръстен на майка си и то – във вечерта, в която запознали родителите си. Скоро след като се венчаха, двамата дадоха заявка, че ще вдигнат и второ сватбено тържество – този път, в България.", "date": "2019.01.17", "title": "Антония Петрова роди момче"}
{"url": "https://www.monitor.bg:443/bg/a/view/mladeji-darihastara-tuhla-na-ministyr-karakachanov-154813", "text": "Младежкото обединение на БСП в старата столица изпрати 130-годишна тухла на военния министър Красимир Каракачанов. Тя е от руините на сградите в Старото военно училище, които са били дом на славния 18-ти Етърски пехотен полк, участвал в Балканската, Първата и Втората световна война. С това младежите искат да насочат вниманието на министъра и ръководеното от него ведомство към  факта, че всички сгради, символ на военната ни история, бяха унищожени по време на така наречения воден цикъл в старата столица. Част от сградите, които са общинска собственост, бяха съборени, а други бяха оставени на произвола на съдбата и днес се рушат пред погледа на всички. „Поне част от монолитните сгради трябваше да бъдат запазени, а не да бъдат разбивани под предтекст, че на тяхно място ще има нов градски център, за който дори не е направена първа копка. Изграждането на нов център звучи толкова хипотетично в представите на великотърновци, че едва ли някой е оптимист за неговата реализация. Единственото, което беше направено по въпроса е изкопаването на огромни ями, съсипване на изградена инфраструктура и принуждаването на десетки институции да търсят нови офиси. А тези сгради спокойно можеха да бъдат музей на славната ни военна история“, споделят младите хора. В казармите, част от които е била въпросната тухла, се е  първото Висше военно училище в България, преместено във Велико Търново през 1958 г. като такова то е функционирало до 70-те години, когато е построен комплексът на сегашния Национален военен университет. През 2011 г започна поетапното унищожаване на стария комплекс. Голяма част от тях бяха съборени заради водния цикъл в града, а други бяха изоставени на произвола на съдбата и днес са превърнати в руини. Монолитните сгради се разпадат пред погледа на местната власт, а пред тях са изкопани огромни ями. „Самият факт, че тухлите от славната ни военна история са пръснати по полето на забравата, говори за неуважение към българщината и храбрите български войници, дали живота си за своето oтечество. Сградите на 18-ти Етърски пехотен полк са общинска собственост и тяхното унищожаване е свързано с изграждането на нов градски център, за който местната власт не е направила дори първа копка през последните осем години. Но нима тези сгради нямаше как да бъдат запазени, за да служат за пример на днешните поколения и да вдъхват увереност в утрешния ден? Нима не могат да бъдат превърнати в търговски площи или в музей на славната ни история? А още по-притеснително е, че Държавата не е сметнала за необходимо да ги защити със специален статут и да ги определи като част от историческото ни наследство. Уважаеми господин министър, моля, запазете поне тази тухла и я сложете на видно място в Министерството на отбраната, защото скоро тя ще е единственият спомен за 18-ти Етърски пехотен полк. Има и втора възможност, тя зависи от общите усилия на местната власт и държавната, която във Ваше лице може да предприеме мерки за запазване на сградите в Старото военно училище”, апелират младите търновци към министъра на отбраната.", "date": "2019.01.17", "title": "Младежи дариха стара тухла на министър Каракачанов"}
{"url": "https://www.monitor.bg:443/bg/a/view/a1-startira-prodajbite-na-dva-modela-na-xiaomi-154814", "text": "А1 стартира продажбите на два нови модела смартфони – Xiaomi Mi Mix 3 и Xiaomi Mi 8 Pro. Клиентите могат да закупят флагманите ексклузивно на a1.bg срещу 839,99 лв. в брой или 39,99 лв. на месец за Xiaomi Mi Mix 3 и 869,99 лв. в брой или 41,99 лв. на месец за Xiaomi Mi 8 Pro. Цените са валидни с мобилен план A1 ONE Unlimited 5XL. Xiaomi Mi Mix 3 притежава по-различен дизайн спрямо повечето от най-новите смартфони на пазара, който освен, че комбинира алуминиева рамка, извито предно стъкло и керамичен гръб, се отличава със своя плъзгащ механизъм за отваряне на двойната селфи камера. Включването на иновацията позволява на компанията да оборудва устройството с 6,39-инчов FHD Super AMOLDE дисплей, който заема 93.4% от предната част на смартфона. Дисплеят притежава и защита с Gorilla Glass 5 от Corning. На задния панел се намира и сензорът за пръстови отпечатъци. Мощната производителност на флагмана е благодарение на комбинацията на осемядрения процесор от Qualcomm® – Snapdragon 845™, второ поколение с 10-нанометрова архитектура, с графичния процесор на компанията - Adreno 630. Базовата версия на смартфона разполага със 128 GB памет за съхранение и затова няма възможност за поставяне на допълнителна карта за памет. Оперативната памет на Mi Mix 3 e 6 GB. Флагманът разполага с общо две двойни камери. Плъзгайки нагоре задната част на смартфона, се разкриват селфи камерите, от които основната е с 24MP сензор, а камерата за повече дълбочина на кадъра е 2MP. На гърба на Xiaomi Mi Mix 3 се намират две 12-мегапикселови камери – основната е с отвор на блендата от f/1.8, като предоставя възможност за заснемане на видео със slow motion ефект до 960 fps. Втората камера на гърба притежава технология за оптично увеличение, което в комбинация с OIS технологията позволява заснемане на по-качествени изображения. Xiaomi Mi Mix 3 се захранва от вградена батерия с капацитет от 3200 mAh. Дизайнът на флагмана е със заоблени ъгли, което се постига с извитите предно и задно стъкло. По-различното в дизайна е, че китайския гигант е включил иновация на задния панел, който на практика е прозрачен при т.нар. Titanium версия. Дисплеят е с размери от 6.21 инча, разработен със Super AMOLED технология. Флагманът разполага и с Always On функция на дисплея, който е защитен от Corning с Gorilla Glass 5 покритие. Под дисплея се намира сензорът за пръстови отпечатъци. Освен с него, Mi 8 Pro разполага с лицево отключване с инфраред технология, позволяваща отключване на телефона и на тъмно, като тази функция ще бъде активирана за България съвсем скоро. Смартфонът е оборудван с осемядрения процесор Snapdragon 845™ от Qualcomm® и Adreno 630 графичен процесор. Базовата версия разполага със 128 GB вградена памет, без възможност за поставяне на допълнителна карта за памет. Оперативната памет е от 8 GB. На предния панел се забелязва прорез, където е разположена селфи камера от 20MP, с отвор на блендата от f/2.0. На гърба на флагмана са разположени две камери, всяка от които е с 12MP. Основната камера е с отвор на блендата от f/1.8 и притежава оптична стабилизация (OIS). Втората камерата на гърба позволява двойно оптично приближаване, като отворът на блендата е f/2.4. Камерата на задния панел позволява заснемане на видео със slow motion ефект до 240 fps. Xiaomi Mi 8 Pro се захранва от вградена батерия с капацитет от 3000 mAh. И двата смартфона притежават възможност за бързо зареждане (Quick Charge 4.0+), благодарение на оборудването им с Type-C 1.0 портове. Mi Mix 3 работи с последната софтуерна версия Android 9.0 Pie и интерфейс от Xiaomi – MIUI 10, предлагащи разнообразни и интуитивни функции. Xiaomi Mi 8 Pro работи с Android 8.1 Oreо, като се очаква ъпдейт до последната версия на Android през първото тримесечие на 2019 година.", "date": "2019.01.17", "title": "A1 стартира продажбите на два модела на Xiaomi"}
{"url": "https://www.monitor.bg:443/bg/a/view/kzp-teleshopovete-izkushavat-sys-stoki-s-ekscentrichni-funkcii-154816", "text": "През зимата значително се увеличават рекламните клипове, които ни приканват да купим различни продукти от телепазарни прозорци. Много хора, спонтанно или след по-продължително облъчване, решават да пазаруват от тях, предупреждават от Комисията за защита на потребителите (КЗП). „До голяма степен правният и пазарен режим, на който се подчинява този тип предлагане на стоки, е идентичен с режима при онлайн търговията. За да може потребителите да имат връзка с търговеца, той е длъжен да предостави определена информация, която го идентифицира – наименование, седалище, адрес на управление и т.н. Също и за характеристиките и особеностите на предлаганите стоки, като функционалност, технически параметри и пр.”, обясни председателят на КЗП Димитър Маргаритов по Дарик радио. Независимо от това, че обикновено поръчките се извършват по телефона, а телевизионните клипове са сравнително къси, за да съдържат цялата тази информация, все пак задължението на търговеца да я предостави остава и той във всички случаи трябва да го изпълни преди сключването на договора и обвързването на потребителя с него, подчертава Маргаритов. „Той е длъжен да информира и как се тарифира телефонният разговор, в случай че е с добавена стойност”, допълва председателят на КЗП. „Често по такъв начин се рекламират и продават стоки, които имат или малко по-ексцентрични функционалности, или по-необикновени свойства. Това предизвиква вниманието на потребителите, които в една по-спокойна обстановка могат да помислят и да решат да си купят нещо, което не непременно трябва да им е било необходимо в ежедневието, а просто с него да експериментират – да опитат нещо ново, да разберат от „първа ръка” дали това, което са чули и от свои познати, е така”, разказва Маргаритов за мотивите на хората да пазаруват от телепазарни прозорци. „Нашите впечатления от сигналите и жалбите на потребителите и от различни проучвания на индекса на потреблението в последните години сочат, че – независимо от това какъв е способът, по който потребителите придобиват определени стоки и услуги – цената е от първостепенно значение за тях. Предвид и анонсите, с които тези продукти се предлагат на потребителите – тук хората търсят едно балансирано съотношение между цена и качество”, коментира Маргаритов. Той препоръчва да се обръща внимание дори на дребни детайли от типа на този дали например, роботът за почистване работи с батерии или се включва към мрежата, колко време издържат тези батерии и пр., за да са наясно с всички важни обстоятелства около избраната от тях стока. Димитър Маргаритов предупреждава, че и при такъв тип сделки потребителите могат да станат жертва на нелоялни практики в резултат на умишлено премълчаване на важна информация относно характеристиките на предлаганите стоки или на някакъв тип заблуди от страна на търговеца. „Поръчвате си универсален кухненски уред за готвене, а се оказва, че той няма половината от функциите за приготвянето на храна”, дава пример той. „Когато се касае за групи продукти, които имат отношение към здравето и кондицията на човек, може да има и рискове, в резултат на невярната или спестена информация”, акцентира той. За физическите и електронни магазини на телешоповете следва да важат правилата за съответния способ, пояснява Маргаритов. В търговските обекти потребителите могат да видят и да изпробват стоките, затова връщането им е въпрос на добра воля от страна на търговеца. При покупка от сайт важи правото на отказ, като разходите за връщането на стоката обикновено са за сметка на потребителя.", "date": "2019.01.17", "title": "КЗП: Телешоповете изкушават със стоки с ексцентрични функции"}
{"url": "https://www.monitor.bg:443/bg/a/view/hvanaha-begleca-ot-noshtnata-gonka-154806", "text": "До 5 години затвор може да получи 29-годишният Васил Станков, който с лекия си автомобил „Пежо 307“ и регистрационен № СЗ 7716ВТ устрои  достоен за холивудски филм екшън по улиците на Стара Загора и половин България преди да бъде закопчан. Това е предвиденото по наказателния кодекс наказание за хулиганство на пътя по време на управление на автомобил,на младия мъж са повдигнати още две обвинения: за неподчинение на полицейски служители и за употреба на дрога, уточни районният прокурор на Казанлък Таня Димитрова, която е наблюдаващ по образуваното досъдебно производство. Екшънът е стартирал  около 02,35 часа в четвъртък на 17 януари, когато сивото Пежо не спряло на подаден светлинен сигнал от патрулка на РУ Стара Загора за проверка. Караният от Стоянов автомобил е ударил опитала се  в района на село Калояновец да го спре патрулна кола и отпрашил към Чирпан, откъдето е поел по автомагистрала Тракия и през град Раковски към Карлово – Казанлък. Пежото е било „препредавано“ от полицейско управление на полицейско управление. Гонката продължила до отбивката за село Ръжена по пътя от Казанлък за Стара Загора, където бегълците били „вкарани“ в предварително устроена им засада с шипове и тежък камион.Около 5,30 часа са били задържани 32-годишният криминално проявен за наркотици Владимир Митев и 23-годишният Денислав Дончев, а водачът е успял да се измъкне и да избяга. За издирването му са били използвани 3 следови полицейски кучета, те го застигнали на около 8 километра встрани в землището на мъглижкото село Шаново. При направения тест за наркотици станало ясно, че Васил Станков  е натискал педала за газта под въздействието на метаамфетамини, обясни директорът на ОД на МВР-Стара Загора Стоян Стоянов. Постановено е 72-часовото му задържане под стража, другите двама ще останат в ареста само денонощие по закона за МВР. Автомобилът е собственост на четвърто лице, няма данни да е бил краден, най-вероятно бягството е било заради употребените наркотици от водача и спътниците му.И тримата участници в екшъна са с постоянна адресна регистрация в село Ракитница, но иначе живеят и работят в Стара Загора.", "date": "2019.01.17", "title": "До 5 години затвор за шофьора беглец, устроил 3-часова гонка с полицията (ОБНОВЕНА)"}
{"url": "https://www.monitor.bg:443/bg/a/view/prez-mart-puskat-programata-za-hladilnici-za-plodove-i-zelenchuci-154801", "text": "През март трябва да бъде готова новата държавна помощ за малки хладилни камери за съхранение на плодове и зеленчуци. Такава вече има за минимандрите, а в момента се съгласува с Европейската комисия подобна схема и за малки кланици, както и за мобилни доилни апарати. Това е заявил земеделският министър Румен Порожанов на годишния национален семинар на Националния съюз на земеделските кооперации в България, цитиран от ресорното министерство. Очаква се до края на месеца да бъдат платени вторите ставки на обвързаната подкрепа и акциза върху горивата за земеделски нужди. Кооперациите са допустими бенефициенти по мярката за напояване, очаква се прием по нея между май и юни. Пред председателите на кооперациите министър Порожанов е коментирал, че коопераците продължават да имат своята перспектива в земеделието и хранително-вкусовия бранш. Професионалният и експертен момент в нашата работа е изключително позитивен. „С НСЗКБ и другите асоциации минахме през много сериозни тестове последните години. През цялата 2017 г. в много добра комуникация със земеделския бранш мина дебатът за позицията ни за Общата селскостопанска политика - къде е България и какво искаме да направим. Смея да твърдя, че браншът и екипът на министерството знаят какво искат“, е заявил още министър Порожанов. Той е припомнил, че по време на българското председателство на Съвета на ЕС започна дебатът по ОСП и в началото на юни бяха представени от ЕК първоначалните варианти на 3 регламента- най-важният от които е за стратегическите планове. Всяка страна е дала позициите си по тях и се очакват коригираните предложения на регламентите, но за съжаление вече 6 месеца това не става. За да не се губи време България вече е стартирала изработката на т.нар. SWOT анализ, който да изведе приоритетите и инструментите. Вероятно през месец май ще започне и публичното му обсъждане с бранша, се уточнява още в съобщението.", "date": "2019.01.17", "title": "През март пускат програмата за хладилници за плодове и зеленчуци"}
{"url": "https://www.monitor.bg:443/bg/a/view/zapochna-mieneto-na-ulicite-v-sofija-154815", "text": "Във връзка със затоплянето на времето Столична община възложи на фирмите, ангажирани с почистването на града, да започнат миене на улици и булеварди. Днес ще се мият пътните платна на бул. „Тодор Каблешков“, площад Ручей, бул.„Никола Мушанов“, бул „Овча Купел“ и локалното платно на бул. „България“. Продължава и почистването на регулите от наноси. Приоритетно се работи по трасетата, по които се движи градският транспорт. През вчерашния ден бяха почиствани наносите на бул. „Черни връх“, бул. „Драган Цанков“ , Ботевградско шосе и ул. „Цар Освободител“.", "date": "2019.01.17", "title": "Започна миенето на улиците в София"}
{"url": "https://www.monitor.bg:443/bg/a/view/bivshata-na-kris-prat-iska-da-go-venchae-za-katrin-shvarceneger-154812", "text": "Да води сватбената церемония на бившия си съпруг Крис Прат и новата му изгора – това е предложила актрисата Ана Фарис на звездата от „Пазителите на галактиката“, след като разбрала, че той отново излиза от графата на ергените. Броени дни, след като Прат обяви в социалните мрежи, че ще чуе Менделсон с най-голямата дъщеря на Арнолд Шварценегер – Катрин, майката на детето му е изпратила смс с текст: Това няма да е първият път, в който комедийната звезда води сватбено тържество. Преди две години тя венча и колегата си от подкаста Unqualified – Сим Сарна. Фарис и Прат обявиха края на деветгодишния си брак през месец август 2017 г. Двамата възпитават общ наследник – Джак, като от документите по развода им става ясно, че са постигнали споразумение да живеят близо един до друг, докато момчето им не завърши шести клас. Според източници, близки до бившите съпрузи, двамата се разбират отлично в името на Джак и след развода.", "date": "2019.01.17", "title": "Бившата на Крис Прат иска да го венчае за Катрин Шварценегер"}
{"url": "https://www.monitor.bg:443/bg/a/view/emil-karanikolov-pregovorite-za-f-16-shte-sa-publichni-154802", "text": "Българската държава ще договаря не само цената, а и срока на доставката на новите самолети за бойната ни авиация. Преговорите ще са публични, каза министърът на икономиката Емил Караниколов в ефира на бТВ. \"Условията не са само за пари, а става въпрос за срок за доставка на самите самолети. Тепърва ще има преговори. Ще преговаряме за доставка на самите самолети, за резервни части, за ремонта, както и за други, мисля, че е правилно решение, НС е органът, който ще одобри този договор\", бе категоричен Караниколов. Караниколов засегна и темата за бъдещето развитие на Банско: След решението на Върховния административен съд, което отмени промените в плана за управление на Национален парк \"Пирин\" ще има недоволни, най-вече от страна на бизнеса, но много неправителствени организации наобратно - ще са доволни. Според него оттук нататък трябва да има широк диалог по отношение на \"Пирин\" и да се намери най-доброто решение. Министър Емил Караниколов коментира и темата за оръжейния бранш и бизнес и отношенията на министерството със собственика на фирма „Емко” и „Дунарит” Емилиян Гебрев. Коментарът му дойде по повод критиката от страна на Гебрев от преди два дни, че държавата се опитва да му отнеме „Дунарит“ чрез „нереален“ по думите му ревизионен акт. Преди месец Гебрев се е срещнал с министъра на икономиката Емил Караниколов заради проблеми с предприятието „Емко“, но тогава не е имал никакви претенции към ведомството. „Емко” каквито и заявки да е пуснала, ако той има твърдения, че сме го забавили и с един ден, ако не сме му пуснали документи, ако не сме му пуснали сделка – добре. Но е факт, че „Дунарит” работи и даже има договори с „Кинтекс”, каза икономическият министър. \"Това, че досега някой е взимал договори от държавната фирма „Кинтекс” за сметка на други частни компании и държавни, това не е проблем на министерството. Имахме един ангажимент към \"Дунанарит\" - да не спира, и той работи, даже има договори с \"Кинтекс\" към трети страни, но собствеността не е ясна и този проблем трябва да се решава напред в годините. В търговския регистър има вписвания, изчаквания на дела, пак вписвания, отбеляза Караниколов.", "date": "2019.01.17", "title": "Емил Караниколов: Преговорите за F-16 ще са публични"}
{"url": "https://www.monitor.bg:443/bg/a/view/inj-ivan-ivanov-bylgarska-asociacija-po-vodite-60-ot-vodoprovodite-u-nas-sa-stari-154804", "text": "Скокът на цената на водата е оправдан, няма как да се подобри качеството на услугата, смята експертът - Със сигурност ниските температури оказват сериозно влияние върху ВиК системата. Особено, ако не е изпълнена качествено, може да се стигне до аварии. Със сигурност има строители, които не спазват изискванията. - В по-малките населени места, където се работи предимно по проекти по програмата \"Развитие на селските райони\" и по други линии, ВиК операторите нямат пряк поглед върху качеството и оттук идват проблемите. Общините усвояват определени средства, но не са подготвени да осъществят качествено тези проекти и затова се стига до подобни ситуации. Водоснабдяването предвижда аварии, но въпросът е да не възникват там, където има нови водопроводи. А точно това наблюдаваме в момента. - Да, според мен е необходимо да се обърне по-сериозно внимание на надзорните фирми и да се помисли изобщо дали цялостната система за контрол е добре изградена. Разбира се, тя е направена по европейските правила, но не знам доколко надзорът на надзора работи. Много често надзорните фирми имат пряк интерес нещата да се случат по-бързо и не са толкова прецизни в контрола. - Като асоциация ние обръщаме особено внимание на качеството на материалите, защото това е базовата точка, от която нещата трябва да се чувстват качествено. За съжаление установихме, че в страната ни се използват некачествени материали, с които се работи във водоснабдителната система. Затова започнахме инициатива, която заимствахме от австрийските си колеги. Така започнахме да тестваме системно материали, които са в обращение. Това е доброволно. Ние каним фирмите, които произвеждат материали, да ги изследват дали са качествени при нас. Ако резултатите от тестовете са добри непрекъснато, ние им издаваме удостоверение, което означава, че на тях може да се разчита. За съжаление в практиката ни обаче попадаме и на доста случаи, в които са положени некачествени материали, защото започнаха да ни търсят за помощ и ВиК оператори, и общини. Това става, когато при тях възникнат съмнения, че някой водопровод не е качествен. - Обикновено се злоупотребява с пластмасовите тръби - полипропилен и полиетилен. Две са формите. Едната е с по-малка дебелина на стените, а другата е, че се правят от некачествен рециклиран материал. Има си стандарти, по които трябва да бъдат изработени тези водопроводи. Всички производители могат да работят и качествено, и некачествено. И ако липсва контрол, естествено, че дори добрите ще бъдат изкушени да произвеждат некачествено. Това е подобно на производството на храни. За да се харесаш на пазара и за да предложиш по-евтини цени, си склонен на компромиси. Това не бива да се допуска. Трябва да се изпълняват стандартите. Ние предложихме на правителството да се заложат изисквания за постоянен контрол на материалите в договорите, които предстоят да се сключат по оперативни програми, с държавни пари и др. Иначе другото е работата на надзорните фирми. Не е моя работа да ги критикувам, от практиката си виждам, че има много добри, но има и небрежни. - Трябва да се видят материалите. Над 60% са от азбестоцимент. Това е така, защото през 60-те и нач. на 70-те години у нас има бум на строителството на водоснабдителните системи и тогава са се разпространявали масово азбестоциментови тръби. А това е материал, който впоследствие е отречен. - Да, той преобладава във водоснабдителната система. Сега темпът на подмяна е такъв, че не достига нито времето, нито пък средствата, за да се подменят всички тръби. Някои хора изтъкват, че са канцерогенни, но това не е така. Има такова влияние, когато се нагреят. Когато има засушаване или земята стегне от студа, от натиска на земните пластове тези тръби се пукат. Отделно влияе и налягането в системата. Това са поводи за възникване на аварии, а всяка авария е разход за ВиК операторите. Това пък води до увеличаване на цените. Целта на операторите е да намалят авариите и от там цените. Но за да стане това, трябва да се подменят тръбите. Всичко това е свързано с големи инвестиции. - Ако говорим само за водоснабдяване, преди време Световната банка изчисли, че са ни необходими над 6 млрд. лева. Това не е непосилно. ВиК операторите го генерират през цените на услугите. Но европейските средства са предимно за построяване на нови канализации и пречистване. Идеята е да подпомогнат държавата. Нужна е целенасочена политика, за да се реши този проблем. Говорим колко е трудно построяването на магистралите, че е необходимо време. Точно така стоят нещата и при изграждането и поддържането на водоснабдителна мрежа. Просто досега не сме имали това усещане, защото все пак тя е изградена. Само че всичко си има срок на годност. - Трябва да гледаме реално на нещата. Увеличаване на цената е напълно необходимо. Няма как да подобряваме качеството, без да постъпват повече доходи. И ако обърнете внимание, ще видите, че ВиК-та, които имаха скок на цените, не са имали актуализация от 2012 година. А вижте колко пъти през това време се увеличиха токът и минималната работна заплата. Не бива да се фокусираме само върху това дали цените трябва да се увеличават или намаляват. Това не е най-важното. Трябва и регулаторът, и ВиК операторите да успеят да покажат на потребителите на разбираем език за какво се изразходват парите им. Защото засега го разбираме само ние експертите. Може би трябва да има някаква диаграма. Убеден съм, че тогава хората ще разберат къде отива всеки техен лев. Ако сравните другите услуги, ще видите, че водоснабдителната е с най-ниска цена. Лошото е, че с годините едва ли не се наслагваше мнение, че тази услуга е безплатна. Някак си все още не можем да излезем от това клише. - Този риск не бива да се подценява никога. Трябва да призная, че през последните години беше обърнато по-голямо внимание на този проблем. Беше анализирано състоянието на язовирите, отпуснаха се пари, за да се ремонтират някои. Предвижда се да се внедри такава система, която да наблюдава дистанционно ситуацията и да се предприемат мерки веднага. Но докато не се внедри такава, винаги съществува риск при снеготопене. - Говореше се за около 150 язовира, които са в критично състояние. Миналата година по това време се водеше този дебат. Тогава се взе решение да се отпуснат 500 млн. лева, за да започне спешен ремонт. - По-скоро пролетта - април и май. Тогава започва снеготопенето по високите части на планините и има повече дъждове. Но рискът винаги съществува и трябва да се предприемат мерки. Инж. Иван Иванов е роден през 1973 г. Завършил е Френската гимназия и Химико-технологичния университет в София Специализира във Висшия национален институт за химични технологии (ENSIGC) в Тулуза - Франция Притежава дипломи за магистър по бизнес администрация от Франкофонския институт по администрация и управление в София и от Американския университет в Благоевград Във ВиК сектора е от 1999 г. До 2012 г. е част от екипа на „Софийска вода” АД, където последователно заема длъжностите мениджър изпълнение на концесионния договор, главен секретар и прокурист От 2013 г. е избран за председател на Българската асоциация по водите", "date": "2019.01.17", "title": "Инж. Иван Иванов, Българска асоциация по водите: 60% от водопроводите у нас са стари"}
{"url": "https://www.monitor.bg:443/bg/a/view/infiniti-pokaza-krosouvyra-na-bydeshteto-154786", "text": "Японската компания Infiniti разкри на автосалона в Детройт визията си за следващия голям кросоувър. С концепцията QX Inspiration, марката показва как ще изглежда бъдещия високопроходим модел, който ще има изцяло електрическо задвижване на четирите колела. Прототипът Infiniti QX Inspiration се задвижва от ефективна система за двойно предаване e-AWD с електрифицирано задвижване на четирите колела. Концептуалният високопроходим модел дава възможност за разполагане на акумулаторния пакет с голям капацитет в подовата конструкция на автомобила, а той от своя страна осигурява захранване на два електрически мотора - по един на всяка ос. Тягата се разпределя интелигентно между четирите колела, а разположението на батерията осигурява нисък център на тежестта. Това означава, че прототипът Infiniti QX Inspiration гарантира сигурност и доверие във всички ситуации и климатични условия - от взимането на завои с висока скорост до дълги пътувания по магистрала. Новият концептуален модел QX Inspiration изумява със смелия си футуристичен дизайн, с който марката планира да завладее модерните хора. Прототипът използва и черпи от японските корени на компанията, може би повече от което и да било друго Infiniti, създадено по време на 30-годишната история на марката. В силуета изпъкват мускулестите форми, съчетани с прави линии, завършващи със резки гънки, фино балансирани гладки повърхности и органични форми. Той е мускулест, но сдържан, без особена агресивност, но същевременно с това дързък в детайлите. Дизайнът на QX Inspiration е израз на силата и характера на бъдещите електрифицирани модели на Infiniti. Концептуалният модел QX Inspiration предлага свой собствен модерен силует, вдъхновен от изцяло електрическото задвижване. Дизайнерите на Infiniti са адаптирали пропорциите и са създали по-балансирана цялостна форма с изнесена напред кабина с къси преден и заден надвес, съответно 855 мм и 945 мм, и къс преден капак. Дължината на модела е 4650 мм. Разполагането на задвижването в долната част на каросерията и между осите, отдалечени на разстояние от 2850 мм една от друга, позволява на дизайнерите на Infiniti да създадат ниски и мощни форми на купето, смесвайки гладките, разширяващи се повърхности със завладяващи нови пропорции. Източената дълга линия на покрива достига височина от 1630 мм точно над предния ред седалки, след което се снижава надолу към аеродинамичната задна част. Предните светлинни ленти наподобяват лазерни графики, а светлинните ленти с криловидна форма в задната част се простират по целия капак на автомобила. 22-инчовите колела са изпълнили отворите си, като притежават аеродинамичен дизайн със серпентини, насочващ въздуха към страничните части на автомобила. Новата платформа на Infiniti QX Inspiration позволява създаването на просторен интериор с релаксиращо пространство за четирима пътници, наподобяващ луксозен салон изпълнен с технологии, осигуряващи гостоприемство и асистенция на водача. Салонът на QX Inspiration предлага изобилие от пространство и плосък под за още по-голяма гъвкавост. Захранването става от акумулаторен пакет, поместен под пода, с по един електрически мотор, задвижващ всеки от двата моста и няма задвижващи валове или тунели за трансмисия и изпускателни тръби. Благодарение на това се оформя изобилие от пространство за пътниците и багажа, като в луксозен хол. Доминиращ в арматурното табло е широкоъгълен дисплей, който се простира от едната до другата колонка и е покрит с поляризиращо стъкло в златист нюанс. Воланът е облицован в мека кафява и бяла кожа, като разполага със свой собствен монитор. На мястото предназначено при конвенционалните модели за тунела на трансмисията, от пода се издигат изящни арки, тапицирани в кафява кожа, които преливат в мраморната централна конзола, която се простира до задните седалки. Инструменталният панел е облицован в луксозна сива тапицерия, която се използва за висококачествени мебели и е изработена чрез патентования от Infiniti ефект на точково съшиване на различни материи. Конструкцията на тавана е заменена от структура с дървени жалузи. Плоският под е облицован в бели велурени панели със имплантирани различни ромбоидни форми и златни вложки, оформяйки дизайна на луксозен хол в интериора. Предните светлини се завъртат на 30 градуса навън, осигурявайки по-удобен достъп до и от автомобила. Цифровите дисплеи са свързани с насочените назад камери, а така също и със системите за навигация, трафик и диагностика на автомобила. Артистичният ръчно изработен интериор на студията QX Inspiration и изборът на използвани материали е вдъхновен от дискретната японска чувственост. С технологии, които съответстват на усещането за луксозен салон, внимателният и прецизен избор на естествени материали и меки цветове в кабината се корени в японското възприемане на природата и технологиите.", "date": "2019.01.17", "title": "Infiniti показа кросоувъра на бъдещето"}
{"url": "https://www.monitor.bg:443/bg/a/view/jordan-conev-izboryt-na-f-16-ne-e-tyrgovska-sdelka-154805", "text": "Стратегическият избор за покупката на самолети не е търговска сделка. Той е ясен, защото ние сме избрали НАТО като колективна сигурност, а най-големият партньор на НАТО е САЩ. Това каза пред Нова телоевизия зам.-шефът на ПГ на ДПС Йордан Цонев, а повод е подкрепата на партията за решението на парламента да даде мандат на кабинета да преговаря със САЩ за нов самолет F-16. „И европейските политици признаха, че САЩ осигуряват отбраната на ЕС. Най-голямата страна в Алианса, най-мощната армия се грижи за европейската сигурност. Ние сме избрали тя да се грижи и за българската. Щом е така, ние трябва да ползваме оръжието на този високотехнологичен военен комплекс и без лицемерие да кажем на българския народ, че ние ще водим преговори, ще направим тази инвестиция в американската икономика, защото не е честно американският народ да поема всички разходи за нашата сигурност. А цената, в едни търговски преговори, които се водят честно и почетено, може да бъде защитена позицията”, аргументира Цонев подкрепата на ДПС. По думите му САЩ ще се съобразят, че сме най-бедната страна и ще съобразят цената за изтребителите.Цонев припомни, че ДПС държи неотклонно пронатовски курс, тъй като това е стратегическия избор на страната ни. Още през 2017 г. движението предложило да не се прави изобщо конкурс, тъй като нашият избор е ясен  „Тези хора имат имот, имат роднини, имат отношение към тези градове и села. Нашият мотив е да не се нарушава Конституцията и да не се отнемат правата за гласуване. Ще продължим да настояваме, макар и да сме сами по тази тема”, каза Цонев. Цонев уточни, че ДПС предлага и да отпадне забраната за агитация на чужд език. „Нашето предложение е, когато кампанията се води от чужденец на чужд език да има осигурен преводач, а не да има забрана. Искаме да може на френски, на немски, на всеки език, защото идват евроизбори и идват чужденци”, добави той. Депутатът коментира и напрежението във Войводиново след побоя на военен от двама роми и изказването на вицепремиера Красимир Каракачанов по адрес на ромите. „Не може криминалното деяние да бъде етнизирано, защото когато етнизираш едно криминално деяние, ти  насаждаш омраза. Криминалното деяние е индивидуално. Ако държавници говорят като Каракачанов - имаме проблем”, каза Цонев. „България има нужда от нови приоритети, които да бъдат вкарани в програми на партии, които всички партии да следват като дойдат на власт”, каза още той. ", "date": "2019.01.17", "title": "Йордан Цонев: Изборът на F-16 не е търговска сделка"}
{"url": "https://www.monitor.bg:443/bg/a/view/a-sega-nakyde-shest-scenarija-pred-velikobritanija-154799", "text": "Правителството на премиера Тереза Мей оцеля след поискания от опозицията вот на недоверие с 19 гласа разлика. Според Би Би Си няколко са възможностите пред Тереза Мей сега. Сценарий 1: Брекзит без споразумение  Ако няма нова сделка с Европейския съюз, нов вот на депутатите по наличното споразумение или отлагане на датата за напускане на Общността, Брекзит без споразумение за условията по напускането е автоматичния резултат. Законът, който предвижда Великобритания да напусне на 29 март е гласуван и влязъл в сила. Правилата на Европесйкия съюз също изискват Великобритания да напусне на тази дата. Сценарий 2: Нов вот в парламента Правителството може да реши да се придържа в общи линии към споразумението с ЕС, което депутатите вече отхвърлиха. Това се очаква да обсъжда Тереза Мей на обявените от нея консултации с партиите, минути след като мина гласуването на вота на недоверие. Този сценарий предвижда искане към Европейския съюз да се съгласи на минимални промени и уточнения в договорената сделка или да се нагърби с обещания в каква посока ще продължат преговорите за отношенията между двете страни след радялата. Ако Тереза Мей опита да подложи на гласуване същата сделка, ще наруши неписаното правило, че един и същи парламент не може да бъде каран да гласува втори път същия въпрос. Въпреки това, председателят на парламента има правото да изиска такова гласуване от депутатите.  Сценарий 3: Пълно предоговаряне с ЕС Вместо малки уточнения, правителството на Великобритания може да поиска пълно предоговаряне на споразумението с Брюксел. Такъв ход би изисквал преместване на датата на Брекзит. За да бъде преместена датата са необходими две задължителни условия: Лондон трябва да поиска от Брюксел удължаване на срока за Брекзит. Всички 27 държави в ЕС трябва да одобрят отлагането, което одобрение да бъде гласувано от лидерите в Европейския съвет. И второ, правителството трябва да представи за гласуване на депутатите в Лондон промяна на закона, който определя деня на излизане от Европейския съюз. Ако ЕС не желае да предоговаря сделката, този сценарий отпада.  Сценарий 4: Друг референдум  Правителството може да избере провеждането на нов референдум. Както при Сценарий 3, този вариант ще изисква преместването на Брекзит от 29 март на друга, по-късна дата. Провеждането на нов референдум не може да стане автоматично. Трябва да се приеме закон за новото допитване и да се определи кой има право да участва в него. Освен това е необходимо време, за да може Изборната комисия да обсъди точната формулировка на въпроса или въпросите в референдума. След това се приема нов закон, в който тези въпроси се утвърждават. Дори тогава, според експерти, ще остава много време до самото гласуване. От Факултета по конституционно право на \"Юнивърсити колидж Лондон\" твърдят, че ще са необходими общо 22 седмици, за провеждането на нов референдум. Сценарий 5: Предсрочни избори Терез Мей може да реши, че най-добрият начин да се излезе от кризата със споразумението с ЕС са нови парламентарни избори. Целта би била да спечели нов мандат за вече сключеното от нея споразумение в новия парламент. Министър-председателят няма правомощия сам да обяви предсрочни избори, но може да го поиска от депутатите. Тогава ще е необходимо мнозинство от две трети. След подобен вот на парламента се изискват 25 работни дни преди изборите, след което се гласува на дата, определена от премиера. Също както Сценарий 3 и 4, такъв ход ще изисква искане от ЕС да бъде удължено действието на чл.50 с цел отлагане на Брекзит след 29 март.  Сценарий 6: Нов вот на недоверие Лейбъристите могат да поискат вот на недоверие в правителството във всеки един момент. Въпреки, че законът предвижда парламентарните избори да са веднъж на 5 години и следващите трябва да са през 2022 г., ако има успешен вот на недоверие, стартира 14-дневен срок. В него същото правителство или нов кабинет трябва да се сдобият с вот на доверие или се свикват предсрочни избори. Те не могат да се проведат по-рано от 25 дни след решението, че ще има такива.", "date": "2019.01.17", "title": "А сега накъде? Шест сценария пред Великобритания"}
{"url": "https://www.monitor.bg:443/bg/a/view/es-naloji-sankcii-na-otrovitelite-na-skripal-154803", "text": "Постоянните представители на страните членки на ЕС приеха да наложат санкции на девет лица и едно предприятие, обвинени в извършване на нападения с химическо оръжие. Сред тях са двамата руснаци, обвинени за отравянето на бившия руски двоен агент Сергей Скрипал във Великобритания, предаде Ройтерс, позовавайки се на два дипломатически източника. Забраната на пътувания и замразяването на активи ще засегнат още двама руски граждани и петима сирийци. Предстои мерките да бъдат одобрени от външните министри на ЕС на редовната им месечна среща в Брюксел, насрочена за понеделник. Великобритания е предложила имената на Александър Петров и Руслан Боширов, които Лондон обвинява в опита за отравяне на Скрипал и дъщеря му Юлия в град Солсбъри през март миналата година. Двамата отричат да са замесени в покушението. Това са първите имена, включени в новия европейски механизъм за наказване на нападенията с химическо оръжие. Нарасналата употреба на нервнопаралитични вещества, забранена с международен договор преди две десетилетия, притеснява западните правителства, отбелязва Ройтерс. Сред последните случаи е и нападението срещу бившия полковник от руското военно разузнаване Сергей Скрипал, предал десетки агенти на Великобритания. Той и дъщеря му Юлия бяха открити в безсъзнание на пейка в Солсбъри на 4 март миналата година. Според Лондон Петров и Боширов са служители на руското военно разузнаване. Те твърдят, че са невинни туристи, посетили Солсбъри, за да разгледат катедралата.", "date": "2019.01.17", "title": "ЕС наложи санкции на отровителите на Скрипал "}
{"url": "https://www.monitor.bg:443/bg/a/view/praznuvame-antonovden-bez-bob-i-leshta-154791", "text": "Православната църква почита днес паметта на Преподобния Антоний Велики, празникът е наричан от народа Антоновден. Антоний Велики е роден около 251 г. след Христа, в Египет. Светецът прекарва 20 години при пълно усамотение в една изоставена постройка в пустинята. При него идват болни и страдащи хора, с които беседва часове. На 104 години Антоний излиза в открит диспут с привържениците на арианското учение и ги побеждава. Успехът му е наречен тържество на християнството. На следващата година светецът умира, като е погребан на тайно място. По-късно мощите му са открити и тържествено пренесени във Виена. Името Антон произхожда от римското име Антоний и значи \"безценен, неоценим, който няма цена\". Другото му значение е \"който влиза в бой\". Празникът е наричан от народа Антоновден. На този ден имен ден празнуват носещи името Антон, Андон, Антоан, Антония, Антонина, Антоанета, Тончо, Тоня, Дончо, Донко, Донка. Според българската народна традиция Антоновден се празнува за предпазване от болести. На този ден жените не предат, не плетат, не варят боб и леща, за да не разсърдят чумата, шарката и „синята пъпка”. Специално омесени за празника содени питки, намазани със сметана, се раздават на близки и съседи за здраве, а една се оставя на тавана „за белята, за лелята”, както е била наричана чумата. Затова Антоновден е известен още и като Лелинден. Според една легенда имало двама братя близнаци Антон и Атанас, които изобретили ковашките клещи. Затова именните им дни се честват един след друг и на тези дни празнуват всички ковачи, железари и ножари.", "date": "2019.01.17", "title": "Празнуваме Антоновден без боб и леща"}
{"url": "https://www.monitor.bg:443/bg/a/view/proletni-temperaturi-v-cjala-bylgarija-154789", "text": "Времето днес ще е предимно слънчево. През деня ще се затопля и максималните температури ще са между 7° и 12°, според прогнозата на НИМХ.  Ще продължи да духа слаб, в Източна България до умерен вятър от юг-югозапад. Атмосферното налягане ще бъде близко до средното за януари и ще остане без съществена промяна. По Черноморието също ще има слънце. Ще духа до умерен, предимно южен вятър. Максимални температури на въздуха: 8-11°. Температурата на морската вода ще е 5-7°. Вълнението на морето ще бъде 1-2 бала. Слънчево време ни очаква и в планините. Ще духа умерен до силен северозападен вятър, който след обяд ще отслабне и ще се ориентира от запад-югозапад. Максимална температура на 1200 метра около 2°, на 2000 метра – около минус 2°", "date": "2019.01.17", "title": "Пролетни температури в цяла България"}
{"url": "https://www.monitor.bg:443/bg/a/view/sekstormoz-v-oon-33-ot-raboteshtite-tam-sa-postradali-prez-poslednite-dve-godini-154800", "text": "Проучване за сексуалния тормоз в широката система на ООН показва, че една трета от анкетираните са се сблъскали с поне един инцидент през оследните две години, най-често обидни истории и вицове за секс, информира АП. Онлайн анкетата, проведена от консултантската компания \"Делойт\" през ноември, е била разпратена до всички служители, временен персонал и подизпълнители на ООН, от шофьори до чистачи, по целия свят. Получени са 30 364 отговора, което се равнява на 17% от запитаните. Генералният секретар на ООН Антониу Гутериш посочва в писмо до служителите, че сравнително малкото отговори показват, \"че все още предстои да изминем дълъг път, преди да сме способни напълно и открито да обсъждаме сексуалния тормоз\". Според проучването 33% или 10 032 от анкетираните са съобщили, че са преживели поне един случай на сексуален тормоз през последните две години. В допълнение близо 38,7% от съобщените случаи са станали в определен момент от времето, прекарано от служителите в ООН. Най-честата форма на сексуален тормоз е била разказването на обидни сексуални истории или вицове, за каквито съобщават 21,7% от участниците в допитването. Следват обидни забележки за външния вид, тялото или сексуалните дейности на някого, с каквито са се сблъсквали 14,2%. Според резултатите от анкетата 10,1% от отговорилите са били докосвани по начин, който ги е накарал да се чувстват неудобно, 9,1% са съобщили за нежелани опити за започване на романтична сексуална връзка, а 1,3% съобщават за опити за сексуално насилие или за действителни нападения, включително изнасилване. Преобладаващият брой случаи на сексуален тормоз са съобщени от участници в анкетата, които се определят като жени, лесбийки, гейове или с нетрадиционна сексуална ориентация, както и младши служители. Доброволците и консултантите са по-чести жертви от служителите на ООН.", "date": "2019.01.17", "title": "Секстормоз в ООН: 33% от работещите там са пострадали през последните две години"}
{"url": "https://www.monitor.bg:443/bg/a/view/otbeljazvame-za-peti-pyt-noshtta-na-knigite-za-hari-potyr-154790", "text": "Нощта на книгите за Хари Потър по традиция е събитие, което се отбелязва в цял свят в първия четвъртък на месец февруари по инициатива на британския издател Bloomsbury. Тази година вълшебната дата е 7 февруари, когато всеки, запленен от фантастичния свят на Джоан Роулинг, може да прекрачи прага на мечтите си и да влезе в редиците на приетите в Училище за магии и вълшебства „Хогуортс“. В Нощта на книгите за Хари Потър младите магьосници, вещици и мъгъли ще имат възможността да организират и да вземат участие в различни събития, изпълнени със забавни игри и четене на любими откъси от романите за Хари Потър, както и да покажат доколко познават тайните на училището „Хогуортс“. Сред основните цели на кампанията е възможността да бъде предадена на следващото поколение читатели магията на книгите. Като един истински феномен в съвременната детска литература, поредицата за Хари Потър успява да върне интереса на милиони млади хора към четенето. Издателство „Егмонт“, което запозна родните читатели с очарованието на историите за Хари Потър, отправя специална покана към всички училища, книжарници, библиотеки, читалища и фен клубове в страната да се присъединят към инициативата, като организират свои събития, с които да отбележат Нощта на книгите за Хари Потър: „Хогуортс“. Всички те могат да използват специално подготвения организационен пакет с идеи, напътствия и материали за подготовката на един незабравим празник. Пакетът може да бъде свален от сайта на издателството https://egmontbulgaria.com/harrypotter-book-night „Егмонт“ ще споделя информация за тематичните събития на организаторите и ги призовава да информират за планираните от тях инициативи на имейл адрес office@egmontbulgaria.com. Всички организатори на празненства ще имат възможността да отбележат събитията си на специална интерактивна карта, която обединява инициативи в Нощта от целия свят. Те ще могат да се включат и в конкурса на „Егмонт” за най-оригинална украса за празника. Избраният победител ще получи специална награда – комплект „Хогуортска библиотека“.", "date": "2019.01.17", "title": "Отбелязваме за пети път Нощта на книгите за Хари Потър"}
{"url": "https://www.monitor.bg:443/bg/a/view/greshna-faktura-donese-10-bona-globa-na-toplofikacija-154777", "text": "Глоба от 10 хил. лева е отнесла столичната „Топлофикация“ за начисляването на сметка за парно на Стефан Иванов от „Люлин“ на Стефан Иванов от Смолян. Сюрреалистичният случай стана скандален, след като топлинното дружество даже успя да осъди родопчанина да плати сметка 1300 лева на имот в столицата, без никога да е ползвал услугите й, освен това е принуден да доказва самоличността си в съда. Правдата все пак донякъде е възстановена от държавната Комисия за защита на личните данни (КЗЛД), която е в държавното дружество с лични данни. Макар и глобата да е в размер на минимума, предвиден в закона за допуснатото нарушение. Такива грешки правят и други чиновници от държавни учреждения, става ясно от отчетите на регулатора. След като не успява да изтегли пенсията си от банката, Стефан Иванов от Смолян научава, че е длъжник на \"Топлофикация София“ и вече е осъден от нея. Тръгнал сам да разплита случая, мъжът стига до свой съименник, но с различно ЕГН. След проверка от КЗЛД не става ясна причината, поради която данните на родопчанина са съотнесени от „Топлофикация“ към топлоснабден имот с адрес в столичния „Люлин“. Според приложения нотариален акт имотът е прехвърлен от Стефан Иванов от „Люлин“ през далечната 1997 г., запазвайки си правото на ползване върху него до живот. Сметката му обаче не е платена, а новият собственик си открива нова сметка. Според \"Топлофикация София“ тези сметки не са платени и завеждат дело срещу него. А срещу неговото име в Имотния регистър за собственик на имота е посочен родопчанинът. Но според решението на КЗЛД топлинното дружество не си е свършило работата, за да докаже безспорно реалния длъжник на сметките и не е спазило буквата на закона. Освен това държавната компания е разполагала и с писмени доказателства, сочещи не Стефан Иванов от Смолян, а Стефан Иванов от „Люлин“ като длъжник. Отчетите за свършената работа от влизането в сила на европейския регламент за защита на личните данни на българския регулатор показва, че гражданите често се жалят от публикации и снимки в социалните мрежи, които смятат, че уронват престижа им. Но не рядко жалбите им остават без разглеждане, защото не са подадени правилно. Най-много жалбоподателите са недоволни от заснемане с камери в жилищни кооперации и на работното място. Такъв е случаят и с жалбата на постъпила на работа служителка на магазин, която се оплаква от камери на мястото, където се преоблича за работа. и даже плаща разноските на адвокатите на ответната страна от 300 лева. Причината е, че се подписала, че може да бъде записвана, камери няма в помещенията за служители, а е и задължена да идва преоблечена за работа. В други случаи се стига до демонтирането на камери в жилищни кооперации след решение на КЗЛД, защото освен „пред входните врати“, снимат и етажа, и коридорите. Адвокати коментираха пред „Монитор“, че подобно видеонаблюдение трябва да се поставя единствено след общо събрание на входа с мнозинство повече от 50 на сто от представените идеални части от общите части на етажната собственост. Иначе инвестицията за сигурност може да бъде премахната заради недоволни живеещи. Но намесата в личния или професионалния живот трудно може да остане ненаказана, ако си потърсим правата, а и заради това, че всеки достъп до електронните системи се записва в регистри. Банка ДСК отнася глоба от 2500 лева след любопитство на служители й, които Последната се жали до КЗЛД заради неправомерен достъп до личните й данни чрез онлайн справка до базата данни на НОИ. Бивша служителка се оплаква, че нейни бивши колеги са имали достъп до осигурителния й статус. Комисията налага глоба на банковата институцията, която не оспорва нарушението и даже наказва виновните трима служители, които в писмено обяснение си признават, че са искали да знаят „кой е новият й работодател“ на засегнатата. Опити обаче да се спасят от сключени договори с мобилни оператори или закупени и вече нежелани стоки на кредит трудно може да се бъдат уважени от регулатора, става ясно от решенията му. Често длъжниците се сещат да се жалят за нарушаване на обработването на личните им данни или прекалено късно, след като е изтекъл срокът за сезиране на КЗЛД, или когато ги погнат частни съдия изпълнители.", "date": "2019.01.17", "title": "Грешна фактура донесе  10 бона глоба на „Топлофикация“ (ТЕМАТА)"}
{"url": "https://www.monitor.bg:443/bg/a/view/komedija-ot-liza-shopova-specheli-konkursa-na-satirichnija-teatyr-154787", "text": "Актрисата, режисьор и драматург Лиза Шопова спечели третия конкурс за сатирична комедия, който се организира на всеки 2 години от Сатиричния театър „Алеко Константинов“. Журито с председател директорът на театъра Калин Сърменов и членове Богдана Костуркова, Ина Шкарова (драматурзи) и Светослав Танев присъдиха на Шопова наградата, носеща името на патрона на Сатирата, за комедията й „Трима мъже и една Маргарита“. Лиза има и друга успешна пиеса - „Всичко или нищо“, в която тя режисира известния си брат Христо Шопов и две от най-добрите си приятелки актриси – Ирини Жамбонас и Лилия Маравиля. Конкурсът е явен и в него за участие се допускат непубликувани и непоставяни нови сатирични комедии, чийто обем позволява създаване на спектакъл с нормална продължителност от поне 80 минути. Броят на актьорите, необходими за поставянето на текста, не бива да надхвърля 15 души. За третото издание на конкурса са постъпили 47 пиеси. След като всеки член на журито е прочел всичките 47 текста, то е провело две заседания. На първото са били откроени определен брой пиеси, върху които да се съсредоточи вниманието. Те отново са били прочетени и на своето второ заседание журито, след задълбочено обсъждане, единодушно е взело решение да бъде премирана творбата на Лиза Шопова. Отличаването й предполага тя да бъде поставена на сцената на Сатиричния театър още този сезон. Гласувани са и две поощрения: за пиесите „Кризисен център“ на Михаил Казаков и „Масло от кипарис“ на Орлин Дяков.", "date": "2019.01.17", "title": "Комедия от Лиза Шопова спечели конкурса на Сатиричния театър"}
{"url": "https://www.monitor.bg:443/bg/a/view/operiraha-malkata-lori-v-sa-sht-154792", "text": "Операцията на двегодишната Лора от Русе е преминала успешно вчера. Радостната новина съобщиха от САЩ във фейсбук родителите на момиченцето – Ралица и Петър Ангелови. Съдбата на момиченцето трогна хиляди хора не само от родния Русе и много от тях дариха средства, за да може то да ходи и тича като всички здрави деца. Интервенцията е продължила повече от седем часа. Лора се възстановява добре, хапва си, закача се с персонала и е много щастлива, съобщават радостните родители. Детето е родено с дефицит на тазобедрената става, при което бедрената кост не се свързва правилно с таза и едното краче остава по-късо от другото. 200 000 долара бяха необходими само за първата операция в медицински център във Флорида, САЩ, откъдето лекарите дават надежда, че може да се коригира деформацията на таза и да се реконструира бедрото. Започна мащабна дарителска кампания, за да се помогне на Лори. Сред първите, които се ангажираха с каузата, бе убитата в Русе Виктория Маринова, а телевизията TVN, на която Вики бе административен директор, първа излъчи репортаж и разказа за момиченцето. Организиран бе благотворителен концерт, състояха се десетки инициативи, в които се включиха хиляди хора и парите за първата операция бяха събрани. Предстоят обаче още скъпи интервенции за удължаване на бедрената кост.", "date": "2019.01.17", "title": "Оперираха малката  Лори в САЩ"}
{"url": "https://www.monitor.bg:443/bg/a/view/mnimi-inspektori-globjavat-v-stolicata-154795", "text": "Инспектори-ментета са плъзнали из столицата и глобяват граждани за неправилно паркиране. С фалшиви фишове, поставени под чистачките на автомобилите, измамниците и прибират пари от \"санкциите\". От полицията призовават гражданите, станали жертви на измамата, да подават сигнали, съобщи Нова ТВ. Мнимите инспектори освен оригинален начин да събират с измама пари от неподозиращите гражданите, демонстрират и неграмотност – фишовете им са пълни с правописни грешки. Но не по това може да ги разпознаете. От Столичния инспекторат обясниха, че техните служители задължително трябва да имат баджове и надписи върху якетата си. \"Ние никога не поставяме фишове на предното стъкло. Ние поставяме констативни протоколи. Никога не се плащат наложените глоби със санкции на ръка на инспекторите”, обясни Полина Асенова, началник сектор „Контрол” към Столичен инспекторат. От инспектората ще подадат сигнал до прокуратурата.", "date": "2019.01.17", "title": "Мними инспектори глобяват в столицата"}
{"url": "https://www.monitor.bg:443/bg/a/view/200-km-gonka-mejdu-policijata-i-kola-154794", "text": "Гонка като от холивудски екшън в продължение на 200 км е имало тази нощ между полицията и автомобил. Всичко започнало към 2:40 ч., след като пътуващите не се съобразили с указанията да спрат за рутинна проверка в Стара Загора. Шофьорът на колата подминал пътните полицаи с висока скорост и се отправил по магистрала „Тракия” в посока Пловдив. Край Чирпан последвал втори опит колата да бъде спряна, но и той бил неуспешен. На моменти автомобилът се е движил с повече от 200 км/час. Пътуващите се отправили към Карлово и Казанлък. Задържаните са на 23 и 32 години. Единият е криминално проявен. Преследваната кола е ударила патрулка, няма пострадали, а само материални щети по колата. Не е имало стрелба, уточниха от МВР. Междувременно километрите на гонката се увеличиха на 360 км. Самоличността на водача на автомобила вече е установен, каза в ефира на Нова ТВ главният секретар на МВР Ивайло Иванов. \"Лицето не е криминално проявено. След като са се спукали гумите на автомобила, водачът е скочил почти в движение, успял е да се укрие към този момент, но е въпрос на време да бъде задържан”, каза Иванов.  \"От нас е използвано единствено устройство за принудително спиране на автомобили\", каза главният секретар на МВР.", "date": "2019.01.17", "title": "200 км гонка между полицията и кола (ОБНОВЕНА)"}
{"url": "https://www.monitor.bg:443/bg/a/view/microsoft-vlaga-500-mln-v-jilishta-na-dostypni-ceni-154793", "text": "Microsoft отпуска 500 млн. долара за строителството на достъпни жилища в предградията на Сиатъл, пише The Seattle Times. Изданието цитира президентът на корпорацията Брад Смит, според който, средствата ще бъдат инвестирани за разширяване на достъпа до собствено жилище на работещите от низките и средните слоеве на американското общество, „които учат децата ни в училищата, гасят пожари и спасяват живота ни в болниците”. Шефът на Microsoft не уточнява колко апартамента и къщи ще се построят с тези пари, но обяснява, че става дума за десетки хиляди жилища. По думите му отпуснатите средства са най-голямата сума давана за социални проекти за 44-годишната история на корпорацията. През ноември капитализацията на Microsoft достигна 812,93 млрд. долара, надвишавайки състоянието на конкурентите от Apple, които са с 812,6 милиарда.", "date": "2019.01.17", "title": "Microsoft влага $500 млн. в жилища на достъпни цени"}
{"url": "https://www.monitor.bg:443/bg/a/view/pravjat-tyrg-za-dragajna-tehnika-za-udylbochavane-na-reka-dunav-154797", "text": "Изпълнителна агенция „Проучване и поддържане на р. Дунав“ (ИАППД) обяви две обществени поръчки за доставка на оборудване, с което да извършва драгиране на река Дунав. Процедурите включват закупуване на драга, тръби за транспортиране на наносите, маневрен кораб, шалан и понтон. С осигуряването на специализираната техника Агенцията ще има възможност със собствено оборудване да поддържа целогодишна плавателност на реката, съгласно препоръките на Дунавската комисия. Чрез удълбочаване на плавателния път се създават условия кораби с по-голяма товаропоносимост и газене да преминават през българския участък от р. Дунав, при повишена безопасност на превозите. Двете поръчки, на обща стойност над 20,3 млн. лева, са част от изпълнението на проект „Модернизация и оптимизация на дейностите по рехабилитация на корабоплавателния път в общия българо-румънски участък на река Дунав, чрез доставка на оборудване“, финансиран по Оперативна програма „Транспорт и транспортна инфраструктура“ 2014 – 2020 г. Ангажиментът на България по поддържане на корабоплавателния път е описан в Споразумение между правителствата на България и Румъния относно поддържането и подобряването на фарватера в българо-румънския участък на река Дунав от 29.11.1955 г. В него е регламентирано, че поддържането на участъка от Силистра до Сомовит се осъществява от Изпълнителна агенция „Проучване и поддържане на река Дунав“.", "date": "2019.01.17", "title": "Правят търг за драгажна техника за удълбочаване на река Дунав"}
{"url": "https://www.monitor.bg:443/bg/a/view/80-ot-amerikancite-ne-znajat-koj-film-specheli-oskar-prez-2018-g-154776", "text": "Любителите на седмото изкуство в САЩ не знаят кои са победителите от последните издания на наградите „Оскар“. Това показа проучване на Morning Consult, поръчано от The Hollywood Reporter. Едва 20% от киноманите отвъд Океана са познали, че миналата година със статуетката за най-добър филм се окичи „Формата на водата“ на Гилермо дел Торо. Над половината от анкетираните пък са отговорили, че нямат представа кое заглавие е триумфирало на отличията на Американската филмова академия преди година. Ситуацията е дори по-тревожна с резултатите за 2017 г. След като на сцената в Долби тиатър се разигра сценарий, достоен за собствено филмово заглавие, мнозина от разпитаните са посочили, че носителят на титлата „най-добър филм“ е мюзикълът на Деймиан Шазел La La Land. Припомняме, че след първоначалното объркване, стана ясно, че реалният победител е „Лунна светлина“. Най-голям процент от американците са сбъркали и ключовите победители от 2016 и 2015 г. Резултатите от проучването са поредната лоша новина за Академията, която ще организира бляскавата си церемония за 91-и път на 24 февруари. Киноинститутът вече се бори с рекордно ниския рейтинг от миналата година, липсата на водещ за настоящото си събитие, а от няколко дни – и с бунта на над 160 000 актьори. В причина за недоволството се превърна лошата практика на Академията да притиска артистите да не се появяват на други церемонии за връчване на киноотличия. Официалното изявление е публикувано от страна на Гилдията на актьорите в Холивуд, като организацията посочва, че раздаващата оскарите Академия прилага Не става ясно обаче с какви методи за натиск си е служил институтът. Междувременно продуцентът Брус Коен, който бе начело на телевизионното излъчване на церемонията през 2011 г. заяви, че оскарите не се нуждаят непременно от водещ. Според него вечерта трябва да се фокусира повече върху филмите, отколкото върху звездите и евентуалното присъствие на комик на сцената.", "date": "2019.01.17", "title": "80% от американците не знаят кой филм спечели „Оскар“ през 2018 г."}
{"url": "https://www.monitor.bg:443/bg/a/view/cipras-poluchi-vot-na-doverie-154798", "text": "151 депутати в 300-местния парламент в Атина гласуваха доверие на кабинета на Алексис Ципрас. Премиерът изрази увереност, че правителството ще завърши мандата си. Министър-председателят на Гърция нарече подкрепата, която получи \"глас за стабилност\". \"Вие гласувахте доверие на правителството, което се опитва да върне международния авторитет на Гърция\", каза Ципрас от парламентарната трибуна. Вотът на доверие дойде след 2 дни разгорещени дебати. Повод за гласуването беше разпадането на управляващата коалиция между крайнолявата СИРИЗА и по-малката партия Независими гърци. Причина за разпадането беше несъгласие между лидерите на партиите за Договора за новото име на Македония, който Гърция трябва да ратифицира. Лидерът на Независими гърци Панос Каменос гласува срещу кабинета, но няколко депутати от неговата партия подкрепиха Ципрас и направиха възможно оцеляването на правителството.", "date": "2019.01.17", "title": "Ципрас получи вот на доверие"}
