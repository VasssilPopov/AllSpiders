{"url": "https://www.monitor.bg:443/bg/a/view/polovinata-ot-buntovnicite-v-harmanli-sa-v-neizvestnost-141057", "text": "10 от общо 21 афганистанци, обвинени за бунта в лагера в Харманли през ноември 2016-а, ще бъдат съдени задочно, тъй като са в неизвестност и най-вероятно са успели да напуснат България. Районен съд-Харманли даде ход на делото, едва на третото поредно съдебно заседание. Двата фалстарта на процеса досега бяха точно заради липсващите обвиняеми. Останалите 11 бунтовници са настанени в центъра от затворен тип към служба „Миграция“ на МВР. Пред съда афганците отново заявиха, че не се чувстват виновни, че на са били активни бунтовници, а само са били на мястото на стълкновенията между мигранти и сили на реда. Искането на адвокатите на чужденците делото да не започва не беше уважено от съдия Веселин Коларов. Той обяви, че е направено всичко възможно от ДАБ, МВР и съдебната система липсващите чужденци да могат да застанат пред съда. Процесът ще продължи през септември с разпит на общо 62 свидетели. Тогава ще бъдат оповестени резултатите и от десетки изготвени експертизи по случая.  ", "date": "2018.08.07", "title": "Половината от бунтовниците в Харманли са в неизвестност"}
{"url": "https://www.monitor.bg:443/bg/a/view/svetovna-zvezda-vliza-vyv-fermata-141040", "text": "Суперзвезда от световна величина ще прекрачи прага на „Фермата“ тази година. Това съобщиха продуцентите на хитовото тв предаване Иван Христов и Андрей Арнаудов пред „Монитор“. Името на популярната личност, която ще загърби суетата на шоубизнеса, за да се върне на село, остава в тайна. Знае се обаче, че ще изпълнява специална функция, като вероятно няма да се състезава наравно с останалите участници в шоуто. „Ще има 21 човека, които ще се включат в предаването през този сезон и може би малко по-малко участници“, загатнаха новия регламент Иван и Андрей. За място в патриотичното предаване са кандидатствали пък над 13 хиляди ентусиасти. Тази година „Фермата“ ще се премине под мотото „Съединение“, а мисията, която си поставя екипът на предаването е да събере на едно място нашенци от различни краища на света. обясни още пред „Монитор“ Христов. И този път начело на „Фермата“ ще застанат стопаните Бети и Ники, които се превърнаха в своеобразна институция за предаването. „Всяка година предлагаме на зрителите различна локация. И тази година няма да направи изключение, още повече, че се стараем тя да кореспондира с посланието и идеята на всеки сезон“, издава Андрей. Четвъртият сезон на „Фермата“ ще се завърне в ефира на bTV този септември. Както „Монитор“ вече писа, сред родните знаменитости, които се очаква да калят тяло и дух в шоуто, е вокалистът на D2 Деян Каменов-Дидо.", "date": "2018.08.07", "title": "Световна звезда влиза във „Фермата“"}
{"url": "https://www.monitor.bg:443/bg/a/view/rumynija-poluchava-59-mln-evro-ot-es-za-modernizacija-koraboplavaneto-po-dunav-141058", "text": "Официален представител на ЕС заяви, че Румъния ще получи 59 млн. евро, за да модернизира плавателните маршрути по река Дунав, предаде АП. Корина Крецу, еврокомисар за регионалната политика, заяви в съобщение днес, че парите от кохезионните фондове на ЕС ще отключат \"огромния потенциал на търговския речен трафик\" и ще засилят регионалното сътрудничество. Тя прогнозира увеличение на речното корабоплаване с 50%. Крецу заяви още, че средствата ще направят речното плаване по-сигурно и ще защитят зони, заплашени от наводнения. Парите ще бъдат инвестирани в модернизирането на два шлюза в Източна Румъния, свързващи Дунав с Черно море.", "date": "2018.08.07", "title": "Румъния получава 59 млн. евро от ЕС за модернизация корабоплаването по Дунав"}
{"url": "https://www.monitor.bg:443/bg/a/view/prodavat-chast-ot-venecianskija-sklad-vyv-vidin-141055", "text": "Синдик е обявил за продажба част от Венецианския склад във Видин. В обявата, публикувана на 12 юли в сайт за продажби, се посочва, че се продава обособена част от Ресторант \"Венециански склад\", която включва следните самостоятелни обекти: надземна приемна и кухня (на 5 м. под повърхността на терена), с обща застроена площ 256 кв.м…“. Едно от култовите видински заведения в миналото - Венецинският склад, последните години беше обект на спорове за собствеността, която е смесена – една част е на държавата, а друга е на частната фирма ЕТ „Алекси - Иван Алексиев“. Частната фирма, е обявена в несъстоятелност, поради което и продажбата се осъществява от Радослав Иванов Тонев, постоянен синдик на ЕТ „Алекси - Иван Алексиев“. Началната продажна цена е в размер на 142 000 лева. Наддавателните предложения се подаваха само в един ден и то в рамките на 30 минути - на 01.08.2018 г. от 10.30 ч. до 11.00 ч. в канцеларията на синдика на обявената в несъстоятелност фирма. Най–вероятно обявения са „наш” човек търг вече е спечелен от точния човек. По неофициална информация единственият кандидат е видинска фирма, която вече притежава едно култово заведение с хотел в края на града –„Импулс палас” и е закупила терен в центъра на града за изграждане на нов търговски комплекс. Историята на Венецианския склад е интересна. През 80-те години на миналия век Венецианският склад е запазен и адаптиран за нощно заведение, а през 90-те години част от него е обявен за касова продажба от Агенцията по приватизация – същата част е обект и на обявения сега търг. Като заведение обектът работи до 2004 година, след което е затворен. През 2016 година, след публикации в медиите, за това, че Венецианският склад-държавна собственост се ползва за сбирки на последователи на църква, афишираща себе си като „Християнски мисионерски център“, стана ясно, че институциите си прехвърлят онговорността за това чия е собтвеността на историческия паметник. Различните отговорни институции, имащи отношение към собствеността на Венецианския склад, дадоха доста противоречива информация по въпроса. За исторически паметник „Венециански складове” – Видин Министерството на културата отговори, че: „За обекта има съставен Акт за държавна собственост № 16/ 10.02.1997 г., от който е видно, че се касае за историческа културна ценност – „Венециански складове”, пригодена за ресторант, без промяна на конструкцията, със ЗП от 360 кв. м., и с пристроена надземна приемна и кухня с площ 256 кв. м., като правата на управление върху имота са предоставени на „Бъдин турист” ЕАД, а ЕТ „Алекси - Иван Алексиев” – гр. Видин има отстъпено право на ползване върху имота. Министерство на културата не е съсобственик и не упражнява права на управление върху имота, същият не се води в баланса на ведомството” , бе категоричния писмен отговор на културното министерство. Според информация дадена през 2016 г. от Областна администрация – Видин имотът „Исторически паметник „Венециански складове” е обявен за паметник на културата с национално значение, на основание Д.В. бр.85/1964 г. За същия е съставен Акт за публична държавна собственост №16/10.02.1997 г. Правото на собственост върху имота е в режим на съсобственост между държавата (Министерство на културата) и частно лице. Посоченият исторически паметник не е предоставен за управление на областния управител на област Видин.” За Община Видин пък „имот „Венециански склад” е спорен, водят се дела за изясняване на собствеността между държавата и частно лице“. Докато институции и частно лице спориха кой крив кой прав, паметникът на културата се използваше от нерегистрирано на територията на Видин вероизповедание. А справка в „Местни данъци и такси\" в община Видин показва, че частното лице съсобственик на обособени части в имота - ЕТ „Алекси И- Иван Алексиев”, към края на август 2016 г. има неплатени задължения към общината като физическо лице и едноличен търговец в размер на над 7000 лв. За това и са му съставени актове –АУЗД №22 от2012 г. и АУЗД №170 от 2015 г. и е предаден на НАП. Година по-късно през 2017 ЕТ „Алекси И-Иван Алексиев” път бе обявена в насъстоятелности и синдик днес вече разпродава на търг имотите му. Дали въпросът с държавната собственост от 360 кв.м на историческия обект „Венециански склад” е изяснен, на този етап не ясно. Докато държавата се чуди и мае чий е имота паметник на културата и кой трябва да го стопанисва и управлява, може да си остане без него и така на практика паметниците на културата в страната ще станат с един по-малко . Така сигурното е, че част от доста апетитния, заради разположението си на централно място в Крайдунавския парк имот, в непосредствена близост да крепостта „Баба Вида” и новият Епиграфски музей, скоро сигурно ще се превърне в частна собственост. И понеже Венецианския склад е съхранен във вековете в отлично състояние и е изграден от камък, разположен е на близо 20 метра под земята , то трудно би могъл да бъде запален или унищожен както Царските конюшни в столицата и Тютюневите складове в Пловдив. Венецианският склад се намира западно от замъка „Баба Вида” в крайдунавския парк на Видин и недалеч от старото пристанище. Той представлява подземие от камък, заемащо площ от 360 кв.м. и състоящо се от две помещения под земята. Някои изследователи го отнасят към ХIII-XIV век, като е използван и през турското владичество. Той се споменава в сведения, че дубровнишките търговци Никола Джорджич и Маргарит Бодачич разполагат своите складове в града. През 1365 г. пък се споменава за постоянна колония от дубровнишките търговци в Бдин. От Бдинското пристанище генуезки галери извозват зърнени храни към делтата на р. Дунав. Във видинските Венециански складове са снимани във времето не един и два български и чужди филми, а заведението е посрещало видни гости и туристи. Последният му известен посетител преди да затвори врати е Симеон Сакскобурготски в качеството му на министър-председател на Република България през есента на 2004 г.", "date": "2018.08.07", "title": "Продават част от Венецианския склад във Видин"}
{"url": "https://www.monitor.bg:443/bg/a/view/tehnologichni-kompanii-blokiraha-lubitel-na-konspirativnite-teorii-141045", "text": "Технологичните компании Ютюб, Фейсбук, Спотифай и Епъл забраниха публикациите на известния в САЩ привърженик на теориите на конспирацията Алекс Джоунс, предаде ДПА. В канала на Джоунс в Ютюб беше публикувано съобщение, в което се казва, че той ще бъде премахнат, защото нарушава правилата на компанията. Каналът имал около 2,5 милиона абонати, преди да бъде блокиран. Джоунс реагира на забраната от големите технологични компании в публикация в Туитър. \"Забраниха ни напълно във Фейсбук, Епъл и Спотифай\", написа той. \"Коя ли от консервативните медии ще бъде следващата?\", попита Джоунс. От Фейсбук заявиха, че първоначално са премахнали четири видеозаписа на свързани с Джоунс страници в социалната мрежа, защото били в разрез с политиката срещу насаждането на омраза и тормоза. След това отстранили още публикации от същите страници, след като получила известия за тях. От Фейсбук също така блокирали Джоунс \"за срок от 30 дни заради ролята му за публикуването в тези страници на непозволено съдържание\". Интернет порталът \"Инфоуорс\" помести материал, в който също се съобщава, че компанията Ютюб е забранила Канала \"Алекс Джоунс\". В материала се повдигат въпроси за момента, в който се прави това, като се отбелязва, че \"това става точно преди междинните избори тази година, на които управляващият елит\" ще се опита да задуши програмата на президента Доналд Тръмп. В материала се обръща също внимание, че Гугъл предприема такава стъпка и в същото време създава \"цензурирана търсачка\" за Китай, която пресява резултатите от търсенията за човешки права и религия. Китайските държавни медии отрекоха да има подобни планове. От Гугъл не са коментирали въпроса. Джоунс, срещу когото наскоро беше заведен съдебен иск заради твърдението му, че масовото убийство в началното училище в Нютаун, щата Кънектикът, през 2012 г., е било манипулация, освен това е и радиоводещ и автор и на други материали, които поставят под съмнение начина на отразяване на новините от традиционните медии.", "date": "2018.08.07", "title": "Технологични компании блокираха любител на конспиративните теории"}
{"url": "https://www.monitor.bg:443/bg/a/view/otkrivat-panaira-na-zanajatite-v-oreshak-na-goljama-bogorodica-141063", "text": "Панаирът на занаятите в Орешак и тази година традиционно ще се открие на Голяма Богородица – 15 август. В продължение на пет дни в троянското село ще се съберат майстори от цялата страна. Панаирът има дълга история, която започва още от втората половина на 18 век, когато занаятчии от цялата страна се събирали, за да покажат своите произведения. С течение на времето той се превръща в един от най-големите в Северна България. Тук всеки посетител, освен предмети на народните художествени занаяти, може да си купи и практични стоки за бита, да опита вкусни гозби. За най-малките гости на панаира има обособена и зона с атракциони. Карта на панаира ще бъде поставена в началото при подхода от Троян и пред Троянския манастир. На храмовия празник на Троянския манастир Успение на Пресвета Богородица - 15 август, ще се отслужи Божествена света литургия.", "date": "2018.08.07", "title": "Откриват Панаира на занаятите в Орешак на Голяма Богородица"}
{"url": "https://www.monitor.bg:443/bg/a/view/zadyrjaha-policaj-prevozval-migranti-141062", "text": "Служител на Столичната дирекция на вътрешните работи е задържан за трафик на мигранти. След гонка и опити за спиране по трасето София-Бургас, 29-годишният мъж все пак бил задържан. Полицаят Владимир Славов се договорил да вземе 2000 лева за два курса от Бургас до София, съобщи окръжният прокурор на Пловдив Румен Попов на организиран по случая брифинг. На 5 август вечерта групата тръгва с четири автомобила да превозва чуждите граждани от Бургас към София. В ранните часове на следващия ден част от афганистанците са превозени до столицата. Трябвало да бъдат взети още шестима от тях. Единият от шофьорите в групата - 29-годишният столичен полицай, се върнал да ги взема от района на Бургас. По време на пътуването до столицата са правени неколкократно опити автомобилът му да бъде спрян за проверка. На няколко километра след Бургас той е бил забелязан от полицейски служители и е бил направен първият опит за проверка, но шофьорът не се подчинил. В района на Сливен е вторият опит за спиране и проверка. Мъжът обаче и този път не се подчинил и продължил по магистралата. В района на Стара Загора, а след това и в района на Пловдив се направени още опити колата да бъде спряна. Още една засада се прави при Баня, тъй като полицаят се отбил от магистралата. В центъра на Карлово шофьорът изоставил шестимата афганистанци, уговорил ги, че срещу сумата от 100 долара ще уреди проблема с полицията, за да продължи. Полицаят взел парите и избягал, по пътя раздал багажа на мигрантите на роми, като преди това прибрал по-ценните неща. По-късно, след като е обявен за национално издирване, той е заловен в района на Пирдоп. При претърсването на колата е открита полицейската му карта. Той е направил пълни самопризнания пред разследващите. В апартамент в София са открити и останалите 16 афганистанци. Те са разпитани и ще бъдат настанени в центъра в Любимец. По случая е образувано досъдебно производство. Други двама от групата също са задържани, а един се издирва.", "date": "2018.08.07", "title": "Задържаха полицай превозвал мигранти"}
{"url": "https://www.monitor.bg:443/bg/a/view/pinokio-jali-v-syda-otmenena-naredba-141059", "text": "Сламеният лидер на „Да(й), България“ и провален правосъден министър Христо Иванов се доказа за пореден път като пишман юрист, непознаващ правната уредба на страната. Оказва се, че самозваният политик се е хвърлил да жали вече отменена наредба на правосъдното министерство. За това сигнализираха пред Агенция Монитор прависти, които останали изумени от некадърността на Пинокио, както е известен лидерът на ГМО проекта на олигархията. В понеделник от „Да(й), България“ разпространиха гръмко прессъобщение, че обжалват пред Върховния административен съд наредбата, разписваща мерките за сигурност при конвоиране на арестанти до външни обекти. Партията дори публикува на сайта си жалбата. В нея обаче пише, че пишман юристите от „Да(й), България“ обжалват вече несъществуваща заповед на правосъдния министър от 2012 г. Документът е бил отменен преди повече от година със заповед на новия шеф на правосъдното ведомство Цецка Цачева. Този факт обаче не пречи на Иванов и хората му да си правят евтин политически пиар, разтръбявайки, че ще борят наредбата в съда. Словоизлиянията на Пинокио и компания пък са препечатани безропотно от Фабриката за фалшиви новини, която има за цел да разпръсква тезите на своите господари, без дори да направи проверка на фактите, които ретранслира. И без нито един от журналистите на фабриката да зададе логичния въпрос защо Иванов чак сега се сети да жали въпросната наредба, а сам не я е отменил по времето, в което беше правосъден министър.", "date": "2018.08.07", "title": "Пинокио жали в съда отменена наредба"}
{"url": "https://www.monitor.bg:443/bg/a/view/izgrajdat-rampi-i-podemni-platformi-za-nad-1-mln-lv-141054", "text": "Изграждат рампи, асансьори, подемни платформи, достъпни помещения за общо ползване и санитарно-хигиенни възли, достъпни входни и комуникационни пространства за 1 154 271 лв. 937 547 лева от тях ще се осигурят по проект \"Красива България\" на Министерството на труда и социалната политика. Останалата част от средствата- 216 724 лева, ще е съфинансиране от страна на кандидатите. Целта на проекта е осигуряване на достъпна среда в обществени сгради, които се посещават от над 400 000 граждани годишно. Очаква се, това да улесни деца и пълнолетни хора с увреждания да ползват административни, здравни, образователни и социални услуги. Одобрени са 12 проектни предложения в Аксаково, Бургас, Бяла Слатина, с. Церова Кория, Гоце Делчев, Стара Загора и др. С реализацията им се очаква да бъдат наети минимум 90 лица в строителството, в това число минимум 35 регистрирани безработни от Бюрата по труда в страната.", "date": "2018.08.07", "title": "Изграждат рампи и подемни платформи за над 1 млн. лв. "}
{"url": "https://www.monitor.bg:443/bg/a/view/bencho-benchev-e-priet-v-bolnica-141061", "text": "Зам.-председателят на Общинския съвет в Бургас Бенчо Бенчев е приет в болница, съобщиха от бТВ. На Бенчев му прилошало този следобед и той бил откаран в лечебно заведение.Общинарят ивал 95% инвалидност заради напреднал стадий на паркинсон. Днес стана ясно, че БСП-Бургас е изключила Бенчев от групата на левицата в общинския съвет. Бенчев и Узун бяха задържани в петък в Истанбул заедно с Димитър Желязков-Митьо Очите във връзка с разследване на престъпна група. Бенчев и Узун бяха освободени без повдигане на обвинения, но спецпрокуратурата образува разследване за лично укривателство.", "date": "2018.08.07", "title": "Бенчо Бенчев е приет в болница"}
{"url": "https://www.monitor.bg:443/bg/a/view/pampersite-na-chinovnika-141049", "text": "Известно е, че чиновническото въображение е безгранично, когато става въпрос за забрани или безсмислени задължения. Затова и не можем да не отбележим, че идеята на шеф на пловдивската общинска фирма “Паркове и градини” на кучетата задължително да се слагат памперси, за да не мърсят, е повече от впечатляваща. Няма съмнение, че тя ще привлече вниманието и на неговите работодатели. Няма съмнение, че не е приятно собствениците на кучета да нехаят, когато животните им мърсят по улици и паркове. Понякога е опасно и за децата, когато домашният любимец е пуснат да си тича на воля в парка. Естествено е такива недобросъвестни граждани да бъдат санкционирани по административен ред. За други по-тежки случаи си има Наказателен кодекс. Всъщност, чиновническата идея е разведряваща и забавна на фона на мрачните новини за пожари, наводнения, заловени престъпници. Ще е е много любопитно обаче да видим как и бездомните кучета ще са с памперси. За такива идеи народът го е казал простичко: “Всичката Мара втасала, та и до това опряхме”. Затова е добре чиновническата хиперактивност да бъде озаптявана. Не за друго, а защото смехът лесно може да се превърне в гняв. Чиновническото безхаберие почва да ни идва в повече.", "date": "2018.08.07", "title": "Памперсите на чиновника "}
{"url": "https://www.monitor.bg:443/bg/a/view/konservirat-skalnite-risunki-v-peshterata-magurata-141052", "text": "Видинският регионален исторически музей е спечелил проект на стойност 136 650 лева към Министерството на културата за изготвяне на цялостна план-програма за консервация и реставрация на скалните рисунки в пещерата \"Магурата\". План-програмата за консервация и реставрация на уникалните скални рисунки ще бъде изготвена на базата на проучвателни и изследователски консервационно-реставрационни дейности. Научен ръководител на проекта е проф. д-р Здравко Каменаров, а за научни консултанти са привлечени водещи експерти от чужбина, съобщи директорът на РИМ-Видин Фионера Филипова.  Пещерата \"Магура\", която се намира в близост до Рабишкото езеро и Белогрдчишките скали, е обявена за национална културна ценност през 1965 г. Въпреки безспорната си културна, историческа и туристическа значимост, този обект и по-специално Галерията със скалните рисунки, остава без адекватна защита и стратегия за опазване през годините, каза Филипова. Неправилната експонация и поддръжка във времето от откриването на пещерата до днес, е довело до редица увреждания на скалните рисунки в \"Магурата\". Не е за подценяване и микробиологичната активност, която е въздействала в годините върху скалните рисунки. През 2017 г. пак по проект, финансиран от Министерството на културата, бе осъществено за първи път пълно фотозаснемане на всички рисунки, направено бе и 3D заснемане и въглероден анализ, каза Филипова. Настоящият проект има за цел изготвянето на адекватна, съобразена със световните и европейски изисквания програма за консервация и реставрация на скалните рисунки на базата на иновативни технологии и материали, уточни директорът на РИМ-Видин. Мотивите за осъществяване на проекта са свързани и с бъдещи стъпки за запазване на най-значимия обект на територията на България с праисторическо изкуство. Тези стъпки са от съществена важност за изготвяне на номинация за вписване на уникалните скални рисунки в пещерата \"Магура\" в списъка на ЮНЕСКО, допълни Фионера Филипова. В България до момента няма нито един паметник, чиято реставрация е извършена на базата на предварително изготвени лабораторни проби, подчерта Филипова. При реализирането на този проект за реставрация за първи път ще се следва научен подход за избор на най-подходящи материали и технологии за консервация и реставрация, съобразени изцяло с конкретните особености на самия обект. Пещерата Магурата се намира в Северозападна България, на 17 км от гр. Белоградчик, във варовиковата Рабишка могила (461 м надморска височина). Тя е една от най-големите и най-красиви пещери в България. Състои се от главна галерия и три странични разклонения. Общата дължина на откритите галерии е около 2500 м. Температурата в пещерата е 12 градуса целогодишно. Пещерата \"Магура\" крие много изненади за своите посетители. В царството й се намира най-големият сталагмит, открит у нас - Падналият бор със своите 11 м дължина и диаметър в основата 6 м. Пещерата притежава едни от най-богатите по форма и размери образувания - сталактити, сталагмити, сталактони, синтрови джобчета, пещерни бисери, \"пещерно мляко\". С внушителни размери впечатлява \"Големият сталактон\" с височина над 20 м и диаметър на основата 4 м.  Подземието на пещерата връща посетителите с 15 млн. години назад. Множеството колосални зали представляват своеобразен музей с фантастични варовикови форми. Най-впечатляващите са Подналият бор, Големият сталактон, Тополата, Малкият и Големият брат, Гъбата, Тронът и Вкаменената гора.  Според геоложки проучвания образуването на пещерата Магура е започнало преди около 15 млн. години. В една от залите са разкрити праисторически рисунки, издълбани в скалата и изрисувани с прилепно гуано (тор). Фигурите изобразяват танцуващи женски силуети, танцуващи и ловуващи мъже, маскирани хора, звезди, оръдия на труда. Друга част от тях представят образите на животни, растения и шахматни пана. Рисунките датират от различни епохи - епипалеолит, неолит, енеолит, начало на раннобронзовата епоха. Слънчевият годишен календар от късния неолит, открит там, е най-ранният слънчев календар, открит досега в Европа. Той е изрисуван по стените на залата-светилище и на него са отбелязани поне 5 празника, както и 366 дни. Според учените той е направен с голяма точност и прецизност на записите. Оригиналните пещерни рисунки са най-ценните шедьоври на първобитното изкуство на Балканите. Те са повече от 700 на брой. В най-голямата Триумфална зала пък може да се видят кости на пещерни животни и предмети от бита на племената, населявали тази част на Балканите, разказа историкът.  Магурата е обявена за природна забележителност през май 1960 г.", "date": "2018.08.07", "title": "Консервират скалните рисунки в пещерата \"Магурата\""}
{"url": "https://www.monitor.bg:443/bg/a/view/arestuvaha-8-bylgari-za-tyrgovija-na-bebeta-v-gyrcija-141053", "text": "Гръцките власти задържаха 8 български граждани, участвали в канал за продажба на бебета, ръководен от град Халкида. По случаят е работено месеци наред, като през последните седмици двойка полицаи, представящи се за семейство, са се внедрили чрез посредник с желание да закупят българското бебе. Уговорката е направена в Халкида, а самата сделка трябвало да стане в жилище в квартал „Кипсели“ в центъра на Атина. Там, гръцкото семейство под прикритие е трябвало да плати 18 000 евро, за да получи бебенце на 4 дни, което преди това е минало през съответния медицински преглед, за да бъдат убедени купувачите, че взимат здраво дете, съобщи сайтът „Български новини в чужбина“. При полицейската акция в петък следобед са арестувани 8 български граждани - 5 жени и 3-ма мъже, както и грузинка. Една от българките е била в напреднала бременност, три- видимо родилки, а една 35-годишна е изпълнявала ролята на посредник и пряк помощник на лидера на веригата. Двама от мъжете на възраст 41 и 32 години са били отговорни и наблюдавали жените, настанени във въпросното жилище. Третият нашенец е известен на властите заради подобен род криминални прояви, каза пред „Монитор“ българката Диляна Иванова, която живее в Гърция. Предполага се, че групата е сформирана в началото на годината. Преговорите са водени от 40-годишната грузинка. Тя се срещнала с полицаите в квартал „Амбелокипи“, а като я арестували изпяла нашенците, които гледали бременните жени и бебетата в апартамента в „Кипсели“. При обиск в жилището са конфискувани над 9 000 евро и 10 мобилни телефона. Предполага се, че парите са от продажба на друго детенце, а с телефоните са извършвани уговорките с клиентите. Разследването продължава, като полицаите издирват бебетата.", "date": "2018.08.07", "title": "Арестуваха 8 българи за търговия на бебета в Гърция"}
{"url": "https://www.monitor.bg:443/bg/a/view/pravjat-nov-registyr-za-horata-s-uvrejdanija-141042", "text": "Нов регистър ще обединява информацията за хората с увреждания в България. Това стана ясно днес след среща между вицепремиера Томислав Дончев, социалния министър Бисер Петков и протестиращите майки.  В него се очаква да има обобщени данни от НЗОК, Агенцията за социално подпомагане, Агенцията за хората с увреждания и органите на медицинска експертиза НЕЛК и ТЕЛК. Новата информационна система трябвала да стартира от януари 2019г., обясни вицепремиерът Томислав Дончев. Той добави още, че ще бъде направена проверка на сега действащия регистър и при наличие на съмнение за целесъобразността на инвестицията щял да бъде извършен одит от финансовото министерство. До края на седмица пък се очаква да бъде изготвен окончателният вариант на Закона за хората с увреждания. В края на лятото трябвало да се реши и дали агенцията за хора с увреждания ще остане държавна или ще стане комисия. Освен това до края на септември работна група към Министерството на здравеопазването трябвало да разработи механизъм за плащане, оценка на качеството и контрол на медицинските изделия. Продължават и проверките на дневните центрове, като резултатите ще бъдат обобщени в доклад през октомври.", "date": "2018.08.07", "title": "Правят нов регистър за хората с увреждания"}
{"url": "https://www.monitor.bg:443/bg/a/view/uma-tyrman-depresira-ityn-houk-141028", "text": "Актьорът Итън Хоук призна, че е бил в депресия след развода си с Ума Търман. Крахът в отношенията на звездната двойка настъпил след номинацията на Хоук за награда „Оскар“ през 2001 г. „В много отношения това можеше да е началото на нещо. Но се разведох и личният ми живот се разпадна. Когато си в депресия е много лесно да видиш всичко фалшиво в другите. Тогава сподели в интервю за сп. GQ той. „Работа. Театър. Децата ми.“, тези три фактора спасили звездата от „Чистката“ по време на депресията. Припомняме, че Хоук и Търман бяха женени от 1998 до 2005 г. Плод на любовта им са две деца – Мая и Левон. Днес 47-годишният актьор е с втората си съпруга и колежка – Райън, с която възпитават момиченцата Клементин и Индиана.", "date": "2018.08.07", "title": "Ума Търман депресира Итън Хоук"}
{"url": "https://www.monitor.bg:443/bg/a/view/300-lv-globa-otnese-rumynski-turist-bujstval-pijan-na-zlatnite-141035", "text": "300 лв. бе глобен румънски турист за проява на дребно хулиганство в хотел на Златните. Районният съд във Варна му наложи глобата за нарушване на обществения ред и спокойствие. Инцидентът възникнал в събота в хотелски комплекс в района на „Кабакум“, където 22-годишният неорганизиран турист летувал с родителите си. След употреба на значително количество алкохол край хотелския басейн, той започнал да се държи грубо и оскубал едно от  аниматорките. Предвид видимо нетрезвото му състояние той бил поканен да се прибере в хотела, но във фоайето му той започнал да дърпа служителката на рецепцията, буйствал и викал, като смутил намираите се там други туристи и децата им. Със съдействието на охранители майката на 22-годишния пиян младеж успяла да го прибере в хотелската стая. До идването на полиция той обаче продължил да се съпротивлява и да буйства, като изпотрошил гипсокартона с удари по стените. Нарушителят на обществения ред бил отведен с белезници до Пето РУП-Златни пясъци за съставяне на акт за извършената на публично място проява на дребно хулиганство. В съдебна зала днес румънецът се извини за създаденото неудобство на гостите и персонала на хотела, на служителите на реда и родителите си. Той заяви, че под влияние на употребения алкохол, няма ясен спомен за държанието си, но съжалява за постъпката си. Съдът прие, че непристойната проява не представлява престъпление по смисъла на НК, като му наложи административно наказание, което се наказва с глоба от 100 до 500 лева или със задържане в структурно звено на МВР за срок до 15 денонощия.  ", "date": "2018.08.07", "title": "300 лв. глоба отнесе румънски турист, буйствал пиян на Златните"}
{"url": "https://www.monitor.bg:443/bg/a/view/zabranjavat-nargiletata-v-zavedenijata-141031", "text": "Пушенето на наргилета ще бъде забранено както в заведенията, така и в оградения терен към тях на тротоара. Това предвижда промяна в Закона за здравето, която е публикувана за обществено обсъждане. В текст изрично е посочено, че забраната се отнася за всяко закрито обществено място. Тя важи и за пушенето на цигари и лули. Под това се разбира „всяко пространство, покрито с покрив и оградено с най-малко три стени/страни, независимо от наличието на отваряеми прозорци или други отвори, без оглед на материала, използван за покрива, стените/страните и без оглед на това дали конструкцията е постоянна или временна“, се уточнява в проекта. Така, занапред наргиле няма да може да се пуши в найлоновите заграждения към барчетата, кафенетата и ресторантите, както и към заведенията за развлечения, в които сега се приютяват пушачите. При първо такова нарушение инспекторите от регионалните здравни инспекции ще запечатват заведението за един месец. При рецидив, то ще бъде затворено въобще. Пушачите на наргиле вдишват токсични вещества, които се срещат и в стандартните цигари, но при наргилето въглените, чрез които се разпалва сместа, засилват вредите за здравето, се казва в мотивите към проектозакона. Освен това, при горенето се отделят въглероден диоксид, въглероден моноксид, азотен диоксид, серен диоксид и твърди частици. Тези отпадни вещества увреждат сериозно дихателната система, сърдечно-съдовата система, устната кухина и зъбите, се казва още в мотивите. Лекари поясниха пред „Монитор“, че въглеродният моноксид води до остра интоксикация, възомжно е да предизвика и припадък, тъй като той намалява преноса на кислород от кръвта в клетките. Освен това, той повишава кръвно налягане и увеличаване обема на сърцето. Редовните пушачи на наргиле развиват обструктивна белодробна болест, възпаление на венците и губят зъби.  ", "date": "2018.08.07", "title": " Забраняват наргилетата в заведенията (ОБЗОР)"}
{"url": "https://www.monitor.bg:443/bg/a/view/jegi-i-pojari-v-evropa-141036", "text": "Повече от 1000 огнеборци, подкрепени от 19 единици въздушна техника, се бориха днес за пети пореден ден с голям горски пожар в Южна Португалия, предаде Асошиейтед прес. Агенцията отбелязва, че някои пожарникари са поставили под въпрос ефикасността на стратегията за потушаване на огъня. Властите се надяваха, че по-ниските температури през нощта ще позволят на екипите най-после да локализират пожара, който в понеделник беше овладян на 95 процента. Причина за продължаващото разрастване на огнището са силните поривисти ветрове, подпомагащи разпростирането на огъня върху сухи и до голяма степен недостъпни гористи местности. Пожарът достигна на 500 м от противопожарната служба в Моншики, градче с 2000 души население, на около 250 км. южно от столицата Лисабон, и властите евакуираха хората от много къщи. Службите за спешна помощ казаха, че при горския пожар са пострадали 29 души. Неуточнен брой къщи по гористи хълмове, вероятно няколко десетки, са изгорели. Действията на огнеборците бяха критикувани, като имаше упреци, че лоша организация пречи на операцията. Още преди месеци Моншики беше обявен за зона на голям риск. Борбата с огъня се координира от Агенцията за гражданска защита - правителствен орган под шапката на вътрешното министерство. Националната асоциация на професионалните пожарникари и профсъюзът на професионалните пожарникари излязоха със съвместно изявление, че неотдавнашната реорганизация на дейността им трябва да бъде преосмислена. Организацията поиска \"много спешна\" среща с вътрешния министър. Португалия активизира борбата с пожарите, след като миналата година в горски пожари, избухнали по време на голяма суша, загинаха 109 души. Витор Ваз Пинту, началник на местния клон на агенцията за гражданска защита, каза, че прогнозата за времето около Моншики е \"неблагоприятна\", с поривист вятър от север, известен като \"нортада\". Очаква се температурите да спаднат до 35 градуса - нормални за Южна Португалия през август. Иберийският полуостров преживя рекордни горещини през последните почивни дни, а надхвърлилите 45 градуса температури пресушиха обширни райони. Испанските служби за спешна помощ днес се бориха с горски пожар край средиземноморския град Валенсия, като използваха двадесетина летателни апарати, предаде ТАСС. Спасители са евакуирали поне 2500 души. Огънят е пламнал снощи в района на община Лученте и е обхванал 1000 хектара. През почивните дни в цяла Испания беше много горещо, температурите надхвърлиха 40 градуса и в много провинции беше обявен най-високият, червен код за опасно време. Високите температури се придвижиха на север към Франция, където опасните зони обхващат 80 процента от страната. Най-горещото време се очаква в Централна и Североизточна Франция, с температури, които може да достигнат 40 градуса. Краят на горещата вълна във Франция наближава, а последният пик ще е днес в няколко региона, преди понижение на температурите, в резултат от гръмотевични бури, предаде Франс прес. В десет департамента е обявено предупреждение за бури. Този следобед там се очакват поройни дъждове, силен вятър и градушки, затова на хората е препоръчано да останат по домовете си. Метеорологичната служба днес обяви оранжев код за 11 крайбрежни региони в южните и югозападните части на страната, където най-високата температура, достигната в Бордо, беше 37 градуса. Същевременно, на североизток, в централната част и в Парижкия басейн температурите днес ще са между 35 и 39 градуса, на места дори 40. Френският министър на екологичния и солидарен преход Никола Юло призова шофьорите да се съобразяват с ограниченията, въведени заради горещината. \"Изправени сме пред нова ситуация. Трябва да се приспособим към климатичните промени и да продължим да се борим с причините за тях, за да избегнем засилване на явлението\", каза той пред радио \"Юроп 1\". За втори пореден ден Париж, Лион и Страсбург забраниха колите, които замърсяват най-много въздуха, заради свързаното с горещината замърсяване с озон. Ограниченията за скоростта също са увеличени по някои пътища и магистрали в цяла Франция.", "date": "2018.08.07", "title": "Жеги и пожари в Европа "}
{"url": "https://www.monitor.bg:443/bg/a/view/sydyt-otrjaza-budimir-kujovich-140986", "text": "Софийският градски съд отказа да пусне предсрочно от затвора осъдения за наркотрафик Будимир Куйович. Черногорецът излежава присъда за ръководство и участие в организирана престъпна група за трафик на наркотици от Близкия Изток през България за Западна Европа.  През 2008 г. Хасковският окръжен съд го изпрати за 18 г. в пандиза - 16 г. за създаване на престъпната банда и 2 г. за преминаване на границата с фалшиви документи. Тримата участници в групата получиха присъди между 10 и 15 г. затвор. При акция на спецченгета в края на 2007 г. Куйович и бандата му бяха задържани с кокаин и амфетамини на обща стойност 7 млн. лв. При последвалите проверки и разследвания „изгърмя“ бившият главен секретар на МВР Илия Илиев, който подаде оставка след обвинения, че е замесен в скандала с издаването на фалшив български паспорт на Куйович. Будимир се яви в Софийски градски съд Наедрелият до неузнаваемост мъж заяви пред съда, че иска да бъде освободен предсрочно. „Съжалявам, повече няма да се повтори“, каза на български той. В началото на заседанието Куйович обясни, че е гражданин на Черна гора, но знае български и няма нужда от преводач. Според защитата му той е излежал повече от половината от присъдата, работи съвестно, има добро поведение и награди в затвора, последните 5 г. не е наказван. Чакат го жена и 5 деца, а по време на престоя му в затвора е загубил родителите си. Освен това, Прокурорът по делото категорично се противопостави Куйович да излезе предсрочно от затвора. Като мотив беше посочено, че по време на престоя си в затвора Куйович не е дал достатъчно доказателства за своето поправяне. Това бе потвърдено и от явилия се в съда инспектор от Софийския затвор, който заяви, че наистина Куйович не е наказван последните 5 г., работи и е награждаван, но няма достатъчно категорични и устойчиви доказателства за неговото поправяне. Рано е да се говори на този етап за предсрочно освобождаване, заяви инспекторът. Според затворническата администрация наистина от 51 на 33 %, но работата по индивидуалния план за изпълнение на присъдата на Куйович не е приключила. Съдът отхвърли молбата на черногореца с мотивите, че той е поискал предсрочно освобождаване само 8 месеца след като са минали 50% от излежаване на присъдата, оставащите му 4 г. и 3 месеца не са малък срок, а представените документи за здравословното му състояние не касаят това дело, тъй като решаващо в случая е дали се е поправил, а според администрацията на затвора това още не е приключило – постигнатите резултати са нестабилни. Решението на съда може да бъде обжалвано в 7-дневен срок пред САС, което защитата ще направи. В съдебната зала присъстваха поне 7 цивилни полицаи по наркотрафика, които внимателно проследиха дали Куйович няма да излезе на свобода.", "date": "2018.08.07", "title": "Съдът не пусна Будимир Куйович от затвора (ОБНОВЕНА)"}
{"url": "https://www.monitor.bg:443/bg/a/view/taseva-vladinova-i-kalejn-na-svetovnoto-v-sofija-141047", "text": "Катрин Тасева, Невяна Владинова и Боряна Калейн ще представят България в индивидуалната надпревара на световното първенство по художествена гимнастика в София от 10 до 16 септември. Това обяви главният мениджър на националния ни тим Бранимира Маркова след контролното състезание, на което трите в този ред заеха първите 3 места. След тях се наредиха Ерика Зафирова и Петя Борисова. Тасева ще играе на 4 уреда, а Владинова и Калейн - по по три. От 17 до 19 август на \"Чалъндж\" купата в Минск ще участват Тасева и Владинова, а в Казан от 24 до 26 август - Тасева и Калейн. Женският ни ансамбъл не успя да играе на контролното, защото Елена Бинева е почувствала болки в кръста и старши треньорът Весела Димитрова реши, че е по-добре да не рискува със здравето й. В тима в състав Симона Дянкова, Лаура Траатс, Мадлен Радуканова и Стефани Кирякова усилено тренира и резервата Камелия Стоилова. Пред съдиите днес своите композиции показаха Анна Келман, Татяна Воложанина и Вая Драганова. След контролното американската козметична компания Paul Paul Mitchell връчи специални подаръци на президента на БФХГ Илиана Раева, на почетния президент на федерацията Мария Гигова, на вицепрезидента Мария Петрова, на генералния мениджър на БФХГ Росина Атанасова, на всички треньорки и състезателки.", "date": "2018.08.07", "title": "Тасева, Владинова и Калейн на световното в София"}
{"url": "https://www.monitor.bg:443/bg/a/view/vdignaha-voenen-spartan-za-donorska-situacija-141038", "text": "Самолет C-27J “Спартан” изпълни успешно транспортна задача от София до Бургас и обратно, свързана с донорска ситуация, днес, 7 август 2018 г., съобщиха от Министерството на отбраната. Самолетът беше с екипаж командир майор Георги Стоименов, втори пилот капитан Стоян Барев и борден инженер капитан Николай Михайлов от транспортна авиогрупа Враждебна на Военновъздушните сили (ВВС). На борда на самолета се намираха два екипа от медицински специалисти на УМБАЛ „Александровска“ и на Военномедицинска академия. Полетите бяха изпълнени при спазване мерките за безопасност и изискванията на документите, регламентиращи летателната дейност с военни въздухоплавателни средства на Република България.", "date": "2018.08.07", "title": "Вдигнаха военен \"Спартан“ за донорска ситуация "}
{"url": "https://www.monitor.bg:443/bg/a/view/ludogorec-predupredi-za-rasizym-na-stadiona-141048", "text": "Ръководството на „Лудогорец“ се опасява от расистки скандирания в предстоящия мач срещу босненския „Жрински“ в четвъртък на стадиона в Разград. Срещата от III кръг на Лига Европа е от 20 часа и ще бъде предавана пряко по „Диема Спорт“. От клуба пуснаха специално напомняне до феновете за правилата по време на мач от евротурнирите. Шефовете на „Лудогорец“ призоваха запалянковците да дойдат по-рано на стадиона (входовете отварят в 18 ч), за да няма струпване и блъскане. Освен това се подчертава, че продажбата на билети ще бъде преустановена 15 минути преди началото на мача. „На трибуните няма да бъдат допускани фенове в нетрезво състояние, с оръжия, опасни предмети, пиротехнически средства, запалки, бутилки, както и шишенца парфюм и дезодорант. Расистките скандирания, както и използването на лазери от трибуните по време на мача, са абсолютно забранени. Също така всички привърженици подлежат на щателна проверка по входовете, като забранените предмети ще бъдат изземвани”, предупреждават от „Лудогорец“. По традиция в деня преди мача двамата треньори ще дадат пресконференция. В сряда сутринта е официалната тренировка на домакините, а гостите ще опитат терена в Разград в 20 ч.", "date": "2018.08.07", "title": "„Лудогорец“ предупреди за расизъм на стадиона"}
{"url": "https://www.monitor.bg:443/bg/a/view/cska-chaka-20-000-fenove-sreshtu-kopenhagen-141050", "text": "Повече от сериозна подкрепа ще има ЦСКА в първия мач от III кръг на Лига Европа срещу „Копенхаген“. Двубоят е в четвъртък от 20:45 часа на стадион „Васил Левски“, като засега все още нито една телевизия не е взела правата. От клуба обявиха, че до днес на обяд са продадени над 10 000 билета за мача и призоваха феновете да си вземат навреме пропуск, за да не свършат. Очакванията са на трибуните на Националния стадион да има поне 20 000 запалянковци, което ще е почти тройно в сравнение с досегашните две домакинства срещу латвийския „Рига“ и австрийския „Адмира Вакер“. Билетите са в продажба на касите на стадион „Българска армия“ и на „Васил Левски“, а освен това са налични също така в мрежата на „Тикетпро“, бензиностанциите на OMV, магазините на Office 1 и Orange, Билетен център на НДК и касите на \"Арена Армеец\". Цените са 20 лева за сектор „А“, 12 лева за „В“ и 8 лева за „Г“, като освен това се продават и ВИП пакети по 150 лева. Той получи наградата за футболист номер 1 в България за месец юли, като за него гласуваха 14 от общо 20 спортни редакции. „Започваме да вдигаме нивото, видяхте мачовете ни с “Дунав” и “Адмира”, но със сигурност имаме още много работа, коментира Десподов. - „Копенхаген” е най-добрият отбор спрямо тези, с които играхме досега. Никой не си мисли, че ще е лек мач, напротив – ще е доста тежък сблъсък. Да сме домакини в първия мач, мисля, че е предимство, защото ще е пред наша публика. Тя е нашият 12-и играч и много ни помага. Не искам да говоря за “Аталанта”, нека първо отстраним “Копенхаген“, обобщи звездата на ЦСКА. В същото време стана ясно, че чартърът с играчите и щаба на датчаните каца утре по обяд в София, а вечерта от 19 часа ще е официалната тренировка на стадион „Васил Левски“. Датската преса обръща сериозно внимание на предстоящия мач, но и прави едно любопитно предположение. А именно - „Копенхаген“ няма да се хвърли изцяло в мача с ЦСКА, като ще запази сили за шампионатното дерби с „Брьондби“ в неделя. Треньорът Столе Солбакен отрече това и заяви, че и двата двубоя са еднакво важни за тима му, но все пак призна, че може да направи ротации в състава.", "date": "2018.08.07", "title": "ЦСКА чака 20 000 фенове срещу „Копенхаген“"}
{"url": "https://www.monitor.bg:443/bg/a/view/pijan-bashta-napadna-lekar-v-dobrich-141032", "text": "Пиян баща нападна лекар в детското отделение на болницата в Добрич, съобщиха от здравното заведение. Инцидентът е станал на 5 август по време на нощното дежурство на д-р Мариана Москова. Тя трябвало да приеме в отделението дете, което е с хронично заболяване. В продължение на три дни то било лекувано в дома си и след като състоянието му не се подобрило, родителите го завели в Спешно отделение. От там го насочили към Детско отделение, за да бъде прието за стационарно лечение. Бащата, който бил във видимо нетрезво състояние, обаче отказал. След скандал между него и майката, родителите все пак решили да заведат детето в Детското отделение. Докато д-р Москова оформяла медицинската документация и правела консултация с лекар от Инфекциозно отделение, бащата започнал да буйства, да блъска, счупил стъклото на асансьорната кабина. Той се нахвърлил върху д-р Москова и направил опит да я удари, но бързата намесата на млад мъж предотвратила по-тежки последици за лекарката. Подаден е сигнал до дежурния в полицията и агресивният баща е задържан. Мъжът е нанесъл и материални щети на отделението, посочват от ръководството на МБАЛ.", "date": "2018.08.07", "title": "Пиян баща нападна лекар в Добрич"}
{"url": "https://www.monitor.bg:443/bg/a/view/sinopticite-s-pismo-do-borisov-iskat-da-izljazat-ot-ban-141039", "text": "Метеоролозите и хидролозите от НИМХ излязоха с отворено писмо до премиера Бойко Борисов. В него те настояват да не са част от БАН, тъй като не срещали разбиране от ръководството. Идеята е институтът да е структура със самостоятелно финансиране. „Така е било през 1894 година, когато сме били част от Министерството на просвещението със собствен бюджет. Може би е време да се върнем към корените си, както е било по времето на големия държавник Стефан Стамболов“, обясни пред „Монитор“ директорът на НИМХ проф. Христомир Брънзов. Според него това е единственият начин да стане ясно кой носи отговорност за финансирането на института. Синоптиците ни се надявали това да стане възможно най-скоро и правителството да реши юридическия казус. Брънзов уточни, че ръководството на БАН не е превело сумата от 120 000 лева, за която беше поела ангажимент. „В момента имаме пари само до края на август и може би за първата седмица на септември, тъй като прехвърлихме средства от издръжка за заплатите на служителите. Така успяхме да осигурим възнагражденията им до края на годината, но оставаме без пари за ток и консумативи. Ако не намерим финансиране, есента не е изключено да не изготвяме прогнозата за времето“, каза още проф. Брънзов. „До извеждането на НИМХ от състава на БАН спираме да изпълняваме всякакви разпореждания и решения от страна на ръководни органи на БАН. Тези проблеми са от години, но през 2018 г. придобиха за НИМХ критични мащаби, въпреки допълнително отпуснатите от правителството 15 милиона лева на БАН. Вече сме напълно убедени, че те не са свързани толкова с размера на средствата, предоставяни на БАН от държавния бюджет, а в начина на разпределяне и манталитета на разпределящите ги. С действията си ръководните органи на БАН успяха да ни убедят, че това няма да се промени. Прекратихме протеста си като безсмислен, когато осъзнахме, че НИМХ не трябва да е в БАН“, се казва пък в отвореното писмо до премиера.", "date": "2018.08.07", "title": "Синоптиците с писмо до Борисов, искат да излязат от БАН"}
{"url": "https://www.monitor.bg:443/bg/a/view/rokada-v-arsenal-usmanov-prodava-kluba-141043", "text": "Американският милионер Стан Кронке и мажоритарен собственик на „Арсенал“ е предложил оферта на стойност 600 млн. паунда, за да откупи останалата част от акциите на клуба, съобщава „Скай Спортс“. Кронке притежава 67% от собствеността на „артилеристите“ чрез компанията си КСЕ, а другият дял е притежание на милиардера и смятан за най-богатия човек в Русия Алишер Усманов.  Според информациите на Острова Усманов е готов да продаде клуба, който е оценяван на 1,8 млрд. паунда. ", "date": "2018.08.07", "title": "Рокада в „Арсенал“, Усманов продава клуба  "}
{"url": "https://www.monitor.bg:443/bg/a/view/arestuvaha-shef-na-naskar-pijan-i-drogiran-141051", "text": "Изпълнителният директор на автомобилните НАСКАР серии Брайън Франс е бил арестуван зад волана на своя Lexus 2017 след като повалил пътен знак и бил спрян от полицаи в Саг-Харбър, щата Ню Йорк в САЩ. Тестът е показал съдържание на алкохол две пъти по-високо от допустимото в кръвта му, както и наличие на препарата оксидокон, таблетки с който са били намерени и в колата. Франс е бил арестуван и след прекарана нощ в полицейското управление му е било повдигнато обвинение. По време на задържането той се похвалил с познанство с могъщи хора, включително и президента на САЩ Доналд Тръмп. Франс е бил уволнен веднага, а неговият пост ще заеме неговият чичо Джим Франс. \"Извинявам се на всички фенове на нашите серии и семействата им за случилото се тази нощ. Без забавяне и завинаги оставям моята длъжност, за де концентрирам в частните ми работи\", заяви Брайън Франс.", "date": "2018.08.07", "title": "Арестуваха шеф на НАСКАР пиян и дрогиран"}
{"url": "https://www.monitor.bg:443/bg/a/view/pocheten-grajdanin-na-varna-ne-e-shirpotreba-obijdame-otlichenite-v-minaloto-141024", "text": "Комисията по култура към местния парламент не одобри нито едно от представените предложения за почетен гражданин на Варна. „В годините званието започва да се превръща в ширпотреба. Хората, които го получават, трябва наистина да имат изключителни заслуги за града. В биографиите на предложените кандидати няма нищо изключително, въпреки че са направили много за Варна. По този начин обиждаме личности, които са отличени в миналото. Трябва да бъдем много внимателни в преценките си и да се придържаме към изключително високи стандарти“, заяви преди гласуването общинският съветник Григор Григоров. В негова подкрепа се изказа и колегата му Костадин Костадинов. „Между 1985 и 1995 година има 8 души, които са получили това звание - все хора с национално и световно значение. А само тази година за отличието са предложени 9 души. Това, което се случва, не е типично само за Варна. Навсякъде девалвацията е тотална и такива титли се раздават на килограм“, посочи Костадинов. Съветниците разгледаха 9-те номинации за присвояване на званието „Почетен гражданин на Варна“ и 11 за почетен знак „За заслуги към Варна“. Предложеният за най-високото отличие на града бизнесмен Антраник Шакариян сам си е направил отвод преди обсъждането, казаха по време на заседанието на Комисията. Но и медикът проф. Димитър Камбуров няма да бъде отличен за почетен гражданин, както и юристът Борислав Ралчев, футболистът и спортен журналист Стефан Янев, хандбалния специалист Пенко Златев, писателката Елка Няголова, председателят на асоциацията „Да съхраним жената“ Йорданка Ненчева, Паню Панев с принос в изграждането на тролейбусните маршрути, треньорът Керан Михалев и обществената деятелка Милка Кайкова. Прието бе да наградят Атанас Пеев със златен почетен знак „За заслуги към Варна“ и със сребърни знаци - Франциска Йорданова, Кирил Аспарухов и Петър Пасев. Останалите 7 предложения не бяха одобрени, като сред тях са работещия по опазването на недвижимото културно наследство в града Николай Савов, както и изявените в областта на спорта Здравка Саздова, Ина Георгиева, Светлана Юриевна, Петър Господинов, Георги Кръстев и Марин Калчев. Отличията по традиция се връчват в Деня на Варна, който се отбелязва на 15 август.", "date": "2018.08.07", "title": "Общинари отхвърлиха всички предложени за почетен гражданин на Варна"}
{"url": "https://www.monitor.bg:443/bg/a/view/12-mln-neustojka-betonirat-mourinio-141041", "text": "Босовете на „Манчестър Юнайтед“ ще трябва да се бръкнат дълбоко, ако решат да уволнят Жозе Моуриньо. Мениджърът е в открит конфликт с ръководството, тъй като не е доволен от селекцията, но ако бордът прецени да се раздели с него, то той ще трябва да бъде обезщетен с 12 млн. паунда. Моу има две години оставащи по своя договор, като неустойката е сумата, която получава годишно за работата си. Опасенията на феновете за слаба кампания са сериозни преди старта на сезона, а букмейкърите обявиха Моуриньо като фаворит за първи напуснал поста си.", "date": "2018.08.07", "title": "£ 12 млн. неустойка бетонират Моуриньо"}
{"url": "https://www.monitor.bg:443/bg/a/view/250-ot-tradicija-presyzdavat-epopejata-na-shipka-141023", "text": "  250 активисти от цялата страна на НД „Традиция“ ще вземат участие в театрализованата възстановка на сражението от 23 август 1877 година при отбраната на прохода Шипка, за пръв път от десетилетия „сцената“ няма да бъде край Орлово гнездо, а на мястото, където е била разположена централната позиция, съобщиха организаторите на националното честване. 250 активисти от цялата страна на НД „Традиция“ ще вземат участие в театрализованата възстановка на сражението от 23 август 1877 година при отбраната на прохода Шипка, за пръв път от десетилетия „сцената“ няма да бъде край Орлово гнездо, а на мястото, където е била разположена централната позиция, съобщиха организаторите на националното честване. Тази година то ще премине под мотото „Да се срещнем на Шипка“.Преместването на импровизираната сцена е в резултат на последните публикации на преподавателя от великотърновския  университет проф. Петко Петков, който е категоричен, че битките са се водели на връх Шипка, а не там където се издига днес Паметникът на Свободата и който е носел името Свети Никола.Очаква се на  тържеството, което ще започне на 25 август от 12,00 часа в подножието на обелиска да присъства президентът Румен Радев, а възстановката е предвидена за 13,30 часа  и ще продължи 30 минути. . „Огромно предизвикателство е да преместим това мероприятие, първо защото всички са свикнали то да бъде на Орлово гнездо и второ защото организационно е по-сложно.“, коментира областният управител на Габрово Невена Петкова, която е председател на организационния комитет. По думите й настояването за преместването дошло от екипа на НПМ „Шипка – Бузлуджа“  и било свързано с автентичното предаване на събитията отпреди 141 години. Директорът на музея д-р Чавдар Ангелов е оптимист, че промяната няма да се отрази на хилядите, които по традиция ще се стекат на върха. Засега предварително планираните ремонтни дейности по бронзовата фиг ура на лъва се отлагат за неопределено време. Причината е в провала на две последователни обществени поръчки.И в двете документи са били подадени от една и съща фирма: „Паметник Шипка 2018“ ДЗЗД, в което са включени „Тракарт“ ЕООД  и „Рестстрой“ ЕООД. Фирмата е отпаднала заради несъобразуване с изискванията скелето да не бъде закрепвано за фасадата на монумента и заради по-дългия с 18 дни срок за завършване.Предложена е била цена от 110 725 лв с ДДС.", "date": "2018.08.07", "title": "250 от Традиция пресъздават епопеята на Шипка"}
{"url": "https://www.monitor.bg:443/bg/a/view/dosega-78-000-praseta-izbiti-v-rumynija-zaradi-chumata-141025", "text": "Общо 78 000 прасета са унищожени в Румъния досега заради африканската чума по свинете, съобщи пред „Аджерпрес“ ръководителят на Националната служба за ветеринарно-санитарен контро и безопасност на храните Джеронимо Брънеску. Убитите животни са от ферми за промишлено свиневъдство и от малки стопанства тип „заден двор“ в отделни домакинства. Огнищата на болестта вече са 578 в осем окръга на страната – Сату Маре, Бихор, Сълаж, Тулча, Браила, Констанца, Яломица и Галац. Брънеску очаква броят на огнищата да се увеличава. До 25 юли те бяха 440, а до 2 август – 545. Близо 45 000 прасета бяха умъртвени в най-голямото румънско предприятие за отглеждане на свине и преработка на месо в Добруджа „Карнипрод Тулча“, след като заразата бе установена и там. Засегната бе и друга голяма ферма със 17 000 свине.", "date": "2018.08.07", "title": "Досега 78 000 прасета избити  в Румъния заради чумата"}
{"url": "https://www.monitor.bg:443/bg/a/view/slavisha-shte-zalaga-na-bylgarskoto-v-zashtita-141033", "text": "Новият наставник на „Левски“ Славиша Стоянович ще зарадва привържениците със завръщането на един от големите им любимци в групата за гостуването на „Дунав“ в събота. Словенецът изпитва остър дефицит на бранители, което налага преждевременната поява на юношата Деян Иванов сред разширения състав. Иванов започва тренировки с основната група и се очаква да е напълно възстановен в края на настоящата седмица. В петък е предвиден тест за защитника и ако всичко е наред, той ще е на разположение на треньорския щаб. От новината се зарадва не само Стоянович, но и феновете на „Левски“, които все повече негодуват от липсата на българи в основния състав. Налагането на родни кадри пък ще е един от приоритетите пред Стоянович. В защита на този етап той има на разположение Давид Ябловски, Холмар Ейолфсон и Аймен Белаид, който в последните два мача игра като ляв бек. С първия тим се готви и юношата Томислав Папазов, който все по-често попада в групата на „сините“. С проблеми преди визитата на „Дунав“ са Станислав Костов и Жорди Гомес, чийто травми обаче не са сериозни и се очаква да са на линия за следващия мач. Междувременно „Левски“ предприе нов маркетингов ход, за да зарадва в летните жеги своите фенове. Съвсем скоро „сините“ ще пуснат на пазара бира с името „Лъвско пиво“, като привържениците ще могат да се радват на три разновидности на пенливата течност. Към момента е предвидено пускането на асортимент от светла бира, луксозно пиво и юбилейно – по повод 75-ата годишнина от рождението на клубната легенда Георги Аспарухов.", "date": "2018.08.07", "title": "Славиша ще залага на българското в защита"}
{"url": "https://www.monitor.bg:443/bg/a/view/bojkot-prashta-kovachich-v-chelsi-141037", "text": "Полузащитникът на „Реал“ (Мадрид) Матео Ковачич разбуни духовете в Испания след като си позволи да бойкотира тренировъчния режим на „кралете“ с искане за незабавен трансфер. Хърватинът пожела продажба в друг клуб оше след края на миналия сезон, за да получи повече игрови минути, а като крайна мярка си е позволил да обяви бойкот и е отказал да тренира с мадридчани. За това си действие той е осведомил ръководството и треньора Хулен Лопетеги и е останал в дома си докато не бъде трансфериран. От цялата ситуация се възползва ръководството на „Челси“, като според „Marca“, лондончани са отправили оферта, която е била приета. Името на Ковачич бе спрягано и с „Интер“, а преди дни се появи информация, че е отказал да премине в „Манчестър Юнайтед“. Вратарят на „Челси“ Тибо Куртоа е в подобна позиция, след като също отказва да тренира вече втори ден и поиска трансфер в „Реал“.", "date": "2018.08.07", "title": "Бойкот праща Ковачич в „Челси“ "}
{"url": "https://www.monitor.bg:443/bg/a/view/leona-luis-se-sgodi-141022", "text": "Певицата Леона Люис се похвали с годежен пръстен, на който блести огромен диамант. Изпълнителка на Bleeding Love и любимият й – хореографът Денис Джаук, са заедно от 8 години. Романтичното си предложение мъжът отправи в Пуерто Рико, където Люис приключи снимките по втори сезон на сериала „Клетвата“, като датата не е случайна – годишнина от първата им среща. След това двамата си откраднаха малко време заедно на екзотичната дестинация. „Това са най-красивите осем години от живота ми с това невероятно човешко същество. Наздраве за още много красиви моменти“, написа 33-годишната певица в социалните мрежи. Искрата между щастливата двойка пламна през 2010 г., когато Джаук се изявява като танцьор на турне на Люис.  ", "date": "2018.08.07", "title": "Леона Люис се сгоди"}
{"url": "https://www.monitor.bg:443/bg/a/view/djuliana-gani-se-stjaga-za-vtora-svatba-141020", "text": "Броени дни, след като оповести, че иска развод от съпруга си Станимир Ташев, Мис Силикон 2013 Джулиана Гани призна, че е готова за нова сватба. Моделът не крие, че има нов човек до себе си, като по повод на раздялата си казва, че е останала разочарована от половинката си, заради което ще даде шанс на друг мъж, който по думите й е „много по-стойностен“. Настоящата изгора на Гани е фитнес инструктор и се казва Илиян Найденов. Към момента двамата са си подарили романтична екскурзия до испанския курорт Марбея, а малката Джулка, както наричат плеймейтката след участието й във „Вип Брадър“, е категорична, че ако получи предложение за брак, няма да се поколебае и ще се съгласи. Според спекулациите пък желанието на Гани за развод се породило от факта, че тя издържала финансово Ташев. Припомняме, че двамата си казаха заветното „да“ на малка церемония в Пловдив миналия август, като на сватбеното тържество присъстваха единствено най-близките роднини и приятели на младоженците. Тогава те се зарекоха, че ще отпразнуват брака си и на по-пищна церемония, конкретни планове за това обаче така и не са набелязали. Отскоро пък двамата стартираха и семеен бизнес – парти агенция.", "date": "2018.08.07", "title": "Джулиана Гани се стяга за втора сватба"}
{"url": "https://www.monitor.bg:443/bg/a/view/leka-kola-vleze-v-zavedenie-141026", "text": "Лека кола \"влезе\" в заведение за бързо хранене, след като беше ударена от камион в София. Автомобилът е ударен от камион със сръбска регистрация. От удара колата излязла от пътя и се забила в постройката за бързо хранене. Колата се движела по булевард \"Сливница\" към кръговото кръстовище на Сточна гара. След удара с камиона автомобилът прелетял през железните ограничителни колчета. В колата са пътували млада жена с 2-годишното си дете. Няма пострадали, но потърпевшите са в шок. Нанесени са само материални щети, възлизащи приблизително на над 5 000 лева. Снимката е от \"Забелязано в София\"/Фейсбук", "date": "2018.08.07", "title": "Лека кола „влезе“ в заведение"}
{"url": "https://www.monitor.bg:443/bg/a/view/pijan-bashta-napadna-lekar-v-dobrich-141010", "text": "Пиян баща нападна лекар в детското отделение на болницата в Добрич, съобщиха от здравното заведение. Инцидентът е станал на 5 август по време на нощното дежурство на д-р Мариана Москова. Тя трябвало да приеме в отделението дете, което е с хронично заболяване. В продължение на три дни то било лекувано в дома си и след като състоянието му не се подобрило, родителите го завели в Спешно отделение. От там го насочили към Детско отделение, за да бъде прието за стационарно лечение. Бащата, който бил във видимо нетрезво състояние, обаче отказал. След скандал между него и майката, родителите все пак решили да заведат детето в Детското отделение. Докато д-р Москова оформяла медицинската документация и правела консултация с лекар от Инфекциозно отделение, бащата започнал да буйства, да блъска, счупил стъклото на асансьорната кабина. Той се нахвърлил върху д-р Москова и направил опит да я удари, но бързата намесата на млад мъж  предотвратила по-тежки последици за лекарката. Подаден е сигнал до дежурния в полицията и агресивният баща е задържан. Мъжът е нанесъл и материални щети на отделението, посочват от ръководството на МБАЛ.", "date": "2018.08.07", "title": "Пиян баща нападна лекар в Добрич"}
{"url": "https://www.monitor.bg:443/bg/a/view/viktorija-djumparova-chaka-momichence-141027", "text": "Една от най-известните манекенки от близкото минало – Виктория Джумпарова чака първото си дете. Новината съобщи самата красавица, като се похвали със снимка с наедряло коремче във Фейсбук. Фотосът е край морето и е съпроводен с недвусмислен текст \"Бебето момиче се усмихва\". Джумпарова е сгодена за бившия депутат и ММА боец Борислав Иглев. Тя получи предложение за брак в началото на годината на романтична екскурзия във Виетнам.", "date": "2018.08.07", "title": "Виктория Джумпарова чака момиченце"}
{"url": "https://www.monitor.bg:443/bg/a/view/zagorchich-se-oplaka-ot-psihosriv-v-slavija-141029", "text": "В „Славия“ има сериозен психологически проблем след отпадането от Лига Европа. Това се оплака треньорът на „белите“ Златомир Загорчич след изненадващата домакинска загуба с 0:2 от „Витоша“. Според спеца именно раздялата с евротурнирите е повлияла на тима, който се представи неузнаваемо слабо срещу „тигрите“ от Бистрица. „Говорих цяла седмица с играчите, но явно безуспешно. Направихме 3 глупости и ни вкараха два гола. Психологически не сме добре. Надявам се бързо да се върнем на правия път, защото ни предстои мач с ЦСКА“, коментира Загорчич. След поражението „Славия“ изпадна от Топ 6 в класирането, а „Витоша“ се изкачи на четвърто място.", "date": "2018.08.07", "title": "Загорчич се оплака от психосрив в „Славия“"}
{"url": "https://www.monitor.bg:443/bg/a/view/keli-klarksyn-vodi-sobstveno-tv-shou-141030", "text": "Носителката на „Грами“ Кели Кларксън ще застане пред камерата за ново телевизионно предаване. По него тя ще работи заедно с продуцентите от NBCUniversal Television Distribution, като се очаква именно тя да влезе в ролята на водещ. Структурата на шоуто ще залага основно на интервюта, повече подробности около новия проект на изпълнителката на Behind These Hazel Eyes обаче се пазят в тайна. След като спечели първият сезон на American Idol през 2002 г., тя се завърна на телевизионния екран и като ментор в друго музикално риалити - The Voice. Това няма да е и първото занимание на Кларксън встрани от сцената. Към момента певицата има издадени и две детски книжки - River Rose and the Magical Lullaby (2016) и River Rose and the Magical Christmas (2017).", "date": "2018.08.07", "title": "Кели Кларксън води собствено тв шоу"}
{"url": "https://www.monitor.bg:443/bg/a/view/kaka-se-zavryshta-v-milan-141021", "text": "Кака ще се завърне в \"Милан\". Това обяви спортният директор на „росонерите“ Леонардо. Бразилецът ще помага на Леонардо. Спортният директор на \"Милан\" заяви, че е много щастлив от възможността да работи със своя сънародник. „Кака обича \"Милан\" и ще ми помага. Той изрази желанието да се учи в клуба и да бъде близо до всичко случващо се. Последната „Златна топка“ на \"Милан\" ще се завърне в клуба“, коментира Леонардо. „Кака ще започне работа от септември, но все още нищо не е определено. Нашата визия за развитие на клуба е ясна на всички“, каза още Леонардо.", "date": "2018.08.07", "title": " Кака се завръща в \"Милан\""}
{"url": "https://www.monitor.bg:443/bg/a/view/34-pripadnali-ot-jegata-samo-za-4-chasa-141015", "text": "34 души са припаднали по улиците на София само за 4 часа от 8 до 12 часа, съобщи говорителят на Център за спешна медицинска помощ (ЦСМП) Катя Сунгарска. По думите ѝ рязкото покачване на температури оказва негативно влияние върху хората. \"Лятото се върна и трябва да се съобразим с това\", обяви Сунгарска. Тя призова хората в горещите часове да не излизат навън, да носят светли дрехи и шапки и да имат вода близо до себе си. \"За 4 часа припадналите са твърде много. 15 екипа трябва да обслужат тримилионен град“, допълни Сунгарска. Заради рязкото покачване на температурите за днес са предприети и специални мерки от Столична община. На възлови площади като този около църквата \"Света Неделя\" и около езерото \"Ариана\" се раздава безплатна вода, за да могат хората да се хидратират в жегите.", "date": "2018.08.07", "title": "34 припаднали от жегата само за 4 часа"}
{"url": "https://www.monitor.bg:443/bg/a/view/grafa-podari-milioni-prichini-na-lidija-ganeva-141013", "text": "Продуцентът, музикант и текстописец Влади Ампов-Графа подари втора песен на младата и гласовита поп надежда Лидия Ганева. Парчето, което написа за победителката от българското издание на детската „Евровизия” през 2016 г., се казва „Милиони причини” и в него взима участие и рапърът Вензи. Песента е по музика на Графа. В създаването на текста се включва и Илия Григоров, а съавтор на аранжимента е Веселин Ценов - Algoriddim. Режисьор на видеото е Добромир Николов. В новия си клип Лидия и Вензи подаряват „Милиони причини” за добро настроение със своята безгрижна разходка из улиците на Пловдив – родният град на младата изпълнителка. За броени часове песента спечели симпатията и позитивните коментари на феновете в интернет. Това е второто парче, което Графа подарява на младата изпълнителка, след като през 2016 г. написа за нея песента „Вълшебен ден“, с която Лидия спечели девето място на финалите на детската „Евровизия“ в Малта.", "date": "2018.08.07", "title": "Графа подари „Милиони причини” на Лидия Ганева"}
{"url": "https://www.monitor.bg:443/bg/a/view/djenifyr-garnyr-se-izgubi-v-moreto-141012", "text": "Актрисата Дженифър Гарнър се изгуби в морето по време на почивка в Стокхолм, Швеция. Звездата от „Електра“ и 12-годишната й дъщеря Вайлет срещнаха трудности на разходка с каяк по водите на Балтийско море. Двете обаче са намерили спасение. За това разказа 46-годишната звезда пред последователите си в социалните мрежи. „На почивка с най-голямото ми дете. Дали гребахме възможно най-бързо в продължение на 100 часа? Опасявам се, че да. Наложи ли се да ни спасяват? Да.“, написа в Инстаграм тя. Актрисата сподели още, че е горда, че дъщеря й не се е оплакала нито веднъж по време на премеждията им. Междувременно феновете тръпнат в очакване на сериали „Къмпинг“, където Гарнер се разписва с главната роля. Това е първа телевизионна роля за холивудската красавица след шпионския трилър „Наричана още“. Комедийната поредица ще се завърти по HBO догодина, а сюжетът проследява забавното пътешествие на двама съпрузи. Като екранен партньор на Гарнър ще видим Дейвид Тенант.", "date": "2018.08.07", "title": "Дженифър Гарнър се изгуби в морето"}
{"url": "https://www.monitor.bg:443/bg/a/view/policejska-akcija-zatvori-letishteto-vyv-frankfurt-141016", "text": "Части от терминал 1 на летището във Франкфурт бяха евакуирани заради полицейска акция и качването на пътници на самолетите е спряно, предаде ДПА, цитирайки германската федерална полиция. Тя съобщи в Туитър, че в момента се провежда акция в зона А на терминал 1 на летището. Неоторизирано лице е преминало отвъд зоната за сигурност и местоположението му е неизвестно, каза полицейски говорител, цитиран от в. \"Билд\", предаде Ройтерс. По-късно стана ясно, че частичната евакуация в терминал 1 на летището е прекратена и засегнатите части от терминала са отворени отново и операциите се подновяват. Летището във Франкфурт е най-натовареното в Германия. Миналата година през него са преминали 64,5 милиона пътници, отбелязва ДПА.", "date": "2018.08.07", "title": "Полицейска акция затвори летището във Франкфурт "}
{"url": "https://www.monitor.bg:443/bg/a/view/evrokomisar-jourova-protiv-zlatnite-pasporti-141000", "text": "Европейският комисар по въпросите на правосъдието, потребителите и равнопоставеността между половете Вера Йоурова критикува практиката на някои държави да възнаграждават със \"златни паспорти\" богати хора извън ЕС и ги насърчи да се уверят, че от гражданството не се облагодетелстват престъпници, предаде Асошиейтед прес. Брюксел настоява гражданство да бъде предоставяно в случаите, когато има действителна връзка с дадената страна, но решението за това принадлежи на конкретните държави. Кипър и Малта са сред страните, критикувани за практиката. Пред германския \"Велт\" Йоурова заяви, че възнаграждаването с гражданство може да представлява \"сериозен риск за сигурността\", защото предоставя права, включително правото на свободно движение в ЕС. По думите на еврокомисаря \"някои страни трябва да направят повече, за да не бъдат награждавани с гражданство престъпници, които искат да застрашат европейската сигурност или са замесени в пране на пари\". Йоурова каза, че ЕС ще проучи практиките във всяка страна членка за предоставяне на гражданство на хора извън общността. Тя уточни, че е изтеглила от декември за есента доклад по темата. След това ЕС ще издаде нови, по-строги насоки за страните членки, от които ще бъде поискано да се уверят, че кандидатите за гражданство няма да навредят на блока, каза още тя.", "date": "2018.08.07", "title": "Еврокомисар Йоурова против златните паспорти "}
{"url": "https://www.monitor.bg:443/bg/a/view/snimame-filmi-s-telefona-za-comic-con-v-sofija-141011", "text": "Aniventure Comic Con, което миналата година срещна феновете с любимите им звезди от продукции като „Игра на тронове“ и „Дневниците на вампира“, се завръща отново в София, като за първи път ще представи и фестивал на късометражното кино. Заедно с програмата FilmForge обявяват конкурс за най-добър кратък филм, заснет от редовия зрител на мобилния му телефон. Най-сполучливите попадения ще бъдат представени в рамките на двудневния фестивал в средата на септември. Лентите не трябва да са с продължителност не повече от 2 минути. Те могат да бъдат заснети на език по избор на автора (който следва да бъде режисьор и/или оператор на проекта), но задължително следва да има субтитри на английски. „Жанровете са без ограничение с изключение на порнография и пропагандиране на насилие или какъвто и да е вид дискриминация. Филмът трябва да бъде изпратен на office@filmforge.org до 5 септември 2018 г. В описанието трябва да пише двете имена на участника и e-mail за връзка. Ще се радваме да имаме и имената на останалата част от екипа спомогнал за създаването на филма.“, уточняват организаторите от FilmForge. Продукциите ще бъдат оценени от жури, формирано от „Ню Бояна“, в рамките на чийто панел ще се представят филмите и по време на Aniventure Comic Con. Прожекциите ще стартират на 15 септември от 17 ч. В края на деня ще бъдат обявени и две отличия - „Най-добър филм“ (гласуван от журито) и „Награда на спонсор“ (гласуван от представители на спонсора).  Междувременно, фестивалът отново ще даде шанс на най-запалените телеманиаци да се докоснат до актьорите, изиграли култови персонажи в мегапродукции. Актьорът Крисчън Найрн (Ходор), Владимир Фурдик (Кралят на нощта) и Джема Уелън (Яра Грейджой) от „Игра на тронове“ ще са сред звездите, които ще позират за селфита с българските си почитатели. Специално за събитието у нас ще пристигне и актрисата Анджела Сарафян от „Западен свят“. За втора поредна година израелският художник Йехуда Девир ще зарадва любителите на комикси със специален мастър клас, а помощ ще му окаже съпругата му Мая, вдъхновила популярната му серия „Животът с моята жена“. За изкуството на комиксите ще говорят и създателите на култовата поредица Cyanide & Happiness. Що се отнася до ентусиастите, които искат да се включат в надпревара за най-оригинален костюм, може да се преориентират към тематиката на аниметата Kamui и Reika.", "date": "2018.08.07", "title": "Снимаме филми с телефона за Comic Con в София"}
{"url": "https://www.monitor.bg:443/bg/a/view/pentagonyt-zabrani-slujitelite-da-polzvat-funkcijata-geolokacija-141003", "text": "Министерството на отбраната на САЩ обяви днес, че забранява на своите служители, базирани в чужбина, да използват функции за геолокация на смартфони, фитнес устройства и други приспособления, предаде Ройтерс. Решението е във връзка с разкритие от януари, че с данни от фитнес приложението \"Страва\" може да бъде установено местоположението на американските сили в Сирия и Ирак. \"Функциите за геолокация могат да изложат на опасност личната информация, местонахождението, използваните маршрути и броя на служителите. По този начин може да се стигне до непредвидени последици в областта на сигурността\", обясни Пентагонът в изявление. В текста се уточнява, че забраната за използване на упоменатите функции за геолокация влиза в сила веднага.", "date": "2018.08.07", "title": "Пентагонът забрани служителите да ползват функцията геолокация "}
{"url": "https://www.monitor.bg:443/bg/a/view/12-godini-zatvor-za-germanka-predlagala-sina-si-za-seks-141017", "text": "Германка и партньорът й бяха осъдени днес за многократно изнасилване на малкия син на жената и за предлагане на детето за секс по интернет - процес, който ужаси страната, предаде Асошиейтед прес, като се позова на ДПА. Съд в югозападния германски град Фрайбург осъди 48-годишната жена, назована само Берин Т., както изисква законът, на 12 години и шест месеца затвор за изнасилване, сексуален тормоз и принуждаване към проституция. 39-годишният партньор на майката, Кристиан Л., получи 12-годишна присъда. Съдът постанови още мъжът, който вече е осъждан за педофилия, да остане под превантивно попечителство, след като излежи присъдата си. Двамата бяха обвинени в многократно изнасилване и сексуална злоупотреба с момчето, което сега е на 10 години, както и в това, че са го предлагали в интернет за секс на мъже. Те заснемали сексуалните престъпления с детето. Двойката и още шест души бяха арестувани през есента на миналата година. Няколко мъже вече бяха осъдени на различни срокове затвор. Днешната присъда задължава двамата осъдени да изплатят на момчето, което сега е в приемно семейство, и на малко момиче общо 42 500 евро обезщетение. Заради криминалното си минало Кристиан Л. няма право на контакти с деца. Властите взели момчето от двойката през март 2017 г., но две седмици по-късно местен съд го върнал на насилниците. /Петя Гергова/", "date": "2018.08.07", "title": "12 години затвор за германка, предлагала сина си за секс "}
{"url": "https://www.monitor.bg:443/bg/a/view/pticeglav-korab-141004", "text": "Започна сглобяването на изработените вече части на тракийския птицеглав боен кораб, който още тази година трябва да заплува във водите на язовир \"Копринка\". Идеята на Община Казанлък е корабът да се превърне в атракцион за казанлъчани и гостите на града, които чрез него могат по-осезаемо да се \"потопят\" в древното минало на града и долината. Още повече, че корабът ще стига и до мястото, където под водата се намира столицата на Одриското царство.", "date": "2018.08.07", "title": "Птицеглав кораб"}
{"url": "https://www.monitor.bg:443/bg/a/view/japonska-ministyrka-vryshta-zaplati-zaradi-skandal-141001", "text": "Японската министърка на вътрешните работи и комуникациите Сейко Нода заяви, че ще върне на държавата заплатата си за миналата година заради скандал с разкриване на класифицирана информация. \"Подкопах доверието към правителството и ще поема отговорността за това\", каза тя. Нода ще върне цялата си заплата на министър за миналата година в размер на 1,6 милиона йени (14 400 долара). Това ще ми послужи за \"добър политически урок\", отбеляза тя. Преди няколко седмици Сейко Нода спомена пред журналисти по време на интервю, че в оглавяваното от нея министерство е постъпила молба за оповестяване на класифицирана информация във връзка с провеждано от финансовата служба към министерството разследване на местна компания. Разкритият по невнимание от министърката факт за постъпилата молба също е представлявал класифицирана информация, отбелязва ТАСС.", "date": "2018.08.07", "title": "Японска министърка връща заплати заради скандал"}
{"url": "https://www.monitor.bg:443/bg/a/view/do-kraja-na-godinata-shte-zaraboti-izcjalo-nov-elektronen-registyr-za-horata-s-uvrejdanija-141019", "text": "До края на годината у нас ще заработи изцяло нов електронен регистър за хората с увреждания. Ангажиментът пое вицепремиерът Томислав Дончев след срещата при премиера с майките на деца с увреждания и представителните организации.  Било е постигнато съгласие финансова помощ да получават всички хора с над 50 процента увреждания, както и предоставянето на помощните средства поетапно да се поеме от Министерството на здравеопазването и НЗОК.  Вицепремиерът Томислав Дончев обясни, че с новия регистър за хората с увреждания ще се събере цялата налична информация от различните ведомства: \"Което едва ли е панацея, но би подредило нещата и би било ясно, включително, когато бюджетираме нови мерки. Да не коментираме, че би било улеснение за самия човек, защото всеки на база един потребителски профил може да види какво има за самия него в системата\". Мая Стоицева от майките на деца с увреждания допълни: \"Направи се проверка за изразходваните дотук средства за неефективния регистър\". Здравният министър е поел ангажимент предоставянето на помощните средства да се поема от здравната каса и неговото ведомство. Адриана Стоименова от представителните организации: \"Нашата обща цел е да има стандарти, контрол на качеството, контрол на ценообразуване, така че публичният ресурс, който се отпуска, да бъде прозрачен и техническите помощни средства в най-висок стандарт, които са необходими за хората с увреждания, да бъдат за тях. По отношение на финансовата подкрепа - няма да бъде за сметка на личната помощ и ще остане за всички правоимащи лица с решение от ТЕЛК над 50 процента\". Министър Бисер Петков потвърди, че в края на седмицата ще се разгледа още веднъж новият закон за хората с увреждания, следва финансова оценка, публикуване за обществено обсъждане в края на този месец и приемане от правителството до края на септември. Предвижда се и реформа в агенцията за хората с увреждания.", "date": "2018.08.07", "title": "До края на годината ще заработи изцяло нов електронен регистър за хората с увреждания"}
{"url": "https://www.monitor.bg:443/bg/a/view/naj-seksi-babata-v-sveta-s-novi-snimki-141018", "text": "Четиридесет и седем годишната Джина Стюарт, най-сексапилната баба в света, пусна свои горещи разголени снимки в Инстаграм, с които зарадва многобройните си почитатели. За две седмици нейната страница беше посетена от 90 хиляди потребители. Много от тях й се обясниха в любов. Джина беше изобразена на фотосите в скромно, почти несъществуващо облекло. Тя разказа и за тайната на безупречния й външен вид. Красивата австралийка довери също, че гръдните импланти започват малко да й пречат. Въпреки че Джина е баба на внуче, тя е една от претендентките за \"Мис Максим 2018\". Явно публикуваните от нея в Инстаграм снимки ще бъдат един от козовете й в тази надпревара. Джина Стюарт е много търсен модел в Австралия. Тя обяснява своя успех с чувството си за хумор.", "date": "2018.08.07", "title": "Най-секси бабата в света с нови снимки "}
{"url": "https://www.monitor.bg:443/bg/a/view/tri-deca-postradaha-sled-padane-ot-karuca-140991", "text": "Три деца пострадаха леко след падане от каруца в русенското село Бистренци, съобщиха от областната дирекция на МВР в Русе. В понеделник вечерта 12-годишно момче взело каруцата на дядо си, за да се повозят с двама приятели. Към 20:30 часа на улица „Пирин“ загубило контрол над управлението на каруцата и животното и паднало на земята заедно с другарите си – момчета на 14 години и на 11 години. Откарани са в Спешна помощ в Бяла, където медиците не установили сериозни наранявания. Освен уплаха, децата получили при инцидента охлузно-контузни рани по главата и тялото. Полицаи от град Бяла са издирили собственика на каруцата – 69-годишен мъж. Съставен му е акт за предоставяне на превозно средство с животинска тяга на непълнолетно лице.", "date": "2018.08.07", "title": "Три деца пострадаха  след падане от каруца"}
{"url": "https://www.monitor.bg:443/bg/a/view/kolekcija-na-top-kriminalist-vleze-vyv-voenen-muzej-140999", "text": "Уникална колекция от униформени  шапки, събирана от топ-криминалиста доц. Людмил Георгиев вече няколко десетилетия влезе за пръв път в Музея на бойната слава в Ямбол. Експозицията е подредена по повод 140-та годишнина  години от създаването на Българската земска войска.Това е второ гостуване на колекцията, преди 2 години доц. Георгиев представи само частта, свързана с полицейските служби у нас и по света. Уникална колекция от униформени  шапки, събирана от топ-криминалиста доц. Людмил Георгиев вече няколко десетилетия влезе за пръв път в Музея на бойната слава в Ямбол. Експозицията е подредена по повод 140-та годишнина  години от създаването на Българската земска войска.Това е второ гостуване на колекцията, преди 2 години доц. Георгиев представи само частта, свързана с полицейските служби у нас и по света.  През последните 20 години преподавателят по криминалистите в Русенския университет е натрупа 543 фуражки и шапки, ползвани  в 60 страни от полицаи, военни, пожарникари и командоси .Първият екземпляр е класическата фуражка на английските бобита, която получил като подарък от британски колега в замяна на дарена му  милиционерска шапка с козирка от 60-те години на миналия ХХ в. Постепенно колекцията му се попълнила по различни пътища, основно чрез замени с униформени шапки от Китай, Русия, Индонезия, Колумбия, Узбекистан, Гърция, Дания и др. страни. Сред най-новите придобивки е генералска фуражка от Украйна, от САЩ пристигнали и десетина униформени бейзболки, ползвани от различни щатски силови формации. Доц. Людмил Георгиев припомня, че рекордът за аналогични колекции се държи от берлински  катаджия, който преди 4 години имал 2 300 експоната .Сред експонатите, показани в ямболския военен музей е и опълченска а униформа от времето на руско-турската освободителна война,интерес будят сред посетителите и оригинални  униформи от двете световни войни. Българската  земска войска е сформирана след Освобождението със заповед № 1 от 20 юли 1878 г. на руския императорски комисар в България княз Александър Дондуков-Корсаков. В ядрото й е българското опълчение, което се трансформира като постоянна армия с обща задължителна военна служба.Само седмица по-късно, със заповед №3 10-та дружина от българското опълчение е преименувана в 27-ма Ямболска пехотна дружина. Подразделението участва активно в Сръбско-българската война в защита на Съединението.", "date": "2018.08.07", "title": "Колекция на топ-криминалист влезе във военен музей"}
{"url": "https://www.monitor.bg:443/bg/a/view/konfiskuvaha-opasni-pesticidi-ot-sklad-v-harmanli-140992", "text": "983 броя пакети и бутилки пестициди с произход Турция са иззети от склад в Харманли. Веществата за растителна защита са силно действащи отрови, съобщиха от полицията в Хасково. Отровите са държани в специален тайник, който е разкрит при специализираната полицейска акция.  Те са собственост на 51-годишен мъж от града, който не е имал разрешение за съхраняването на опасните вещества. 983 броя опаковки пестициди са с различен обем от 0,200 мл, 1 л, 5 л и 1 кг и от различни марки. Препаратите са предадени с протокол за доброволно предаване от собственика. По случая е образувано досъдебно производство, а нарушителя е задържан до 24 часа.  ", "date": "2018.08.07", "title": "Конфискуваха опасни пестициди от склад в Харманли"}
{"url": "https://www.monitor.bg:443/bg/a/view/inflacionnite-ochakvanija-na-potrebitelite-se-zasilvat-140993", "text": "През юли общият показател на доверие на потребителите намалява с 0.6 пункта спрямо равнището си отпреди три месеца, което се дължи изцяло на пониженото доверие сред населението в селата, съобщи Националният статистически институт (НСИ). Мненията на потребителите за развитието на общата икономическа ситуация в страната през последните дванадесет месеца, както и очакванията им за следващите дванадесет месеца, са леко влошени в сравнение с предходното наблюдение. По-резервирани в сравнение с април са и оценките и очакванията им относно промените във финансовото състояние на техните домакинства. Оценките за изменението на потребителските цени през последните дванадесет месеца също са по-неблагоприятни спрямо мненията, изразени три месеца по-рано. Същевременно и инфлационните очаквания за следващите дванадесет месеца се засилват, в резултат на което балансовият показател се повишава с 9.4 пункта. По отношение на безработицата в страната през следващите дванадесет месеца прогнозите на живеещите в градовете се изместват към запазване или незначително намаление, докато очакванията на населението в селата са тя да се увеличава с умерено темпо. През юли анкетата регистрира известно подобрение на общата оценка на настоящата ситуация да се правят разходи за покупка на предмети за дълготрайна употреба, като и намеренията на потребителите да извършват такива разходи през следващите дванадесет месеца остават благоприятни. Малко по-позитивна е и нагласата на градското население по отношение на извършването на разходи за \"покупка на кола\" през следващите дванадесет месеца.", "date": "2018.08.07", "title": "Инфлационните очаквания на потребителите се засилват"}
{"url": "https://www.monitor.bg:443/bg/a/view/tiradjiite-objalvat-pred-vas-promenite-v-naredbata-za-produktovite-taksi-140994", "text": "Съюзът на международните превозвачи (СМП) обжалва пред ВАС промените в Наредбата за продуктовите такси, приети с постановление на МС от 16 юли 2018 г., съобщиха от браншовата организация. От там ще правят консултации за практиките в останалите европейски страни за събирането на продуктови такси от камиони и автобуси и ще сезира и компетентните европейските институции за въвеждането на неправомерни според нея практики за облагане на превозни средства с продуктови такси в България. Според СМП в нарушение на българското и европейско законодателство, промените въвеждат за първи път продуктова такса за камиони и автобуси(автомобили за превоз на товари над 3,5 тона и автобуси за превоз на повече от 8 пътници), включително и за нови превозни средства, за които трябва да се плащат 938 лв. на превозно средство още при неговата регистрация. Средногодишно членове на сдружението купуват и регистрират над 1000 нови камиона, които съгласно обжалваната наредба, освен всички дължими данъци, такси ще се облагат и с нови близо 1000 лв., се посочва в прессъобщението. Промените в продуктовата такса касаят включването и на тежкотоварните автомобили към изискванията за рециклирането им след завършване на експлоатационния им цикъл. Засега тя важи само за лекотоварни коли под 3,5 тона и автомобили с висока проходимост.", "date": "2018.08.07", "title": "Международните превозвачи обжалват промените в Наредбата за продуктовите такси"}
{"url": "https://www.monitor.bg:443/bg/a/view/trymp-kojto-tyrguva-s-iran-njama-da-tyrguva-sys-sa-sht-140995", "text": "Новите санкции на САЩ срещу Иран са \"най-ограничаващите санкции, налагани някога\", заяви днес американският президент Доналд Тръмп в Туитър, предадоха световните агенции. \"През ноевмри те ще бъдат засилени до нова степен. Всеки, който прави бизнес с Иран, НЯМА да прави бизнес със Съединените щати. Настоявам за МИР В СВЕТА, нищо по-малко\", посочва Тръмп, цитиран от Ройтерс", "date": "2018.08.07", "title": "Тръмп: Който търгува с Иран, няма да търгува със САЩ"}
{"url": "https://www.monitor.bg:443/bg/a/view/robi-uiljams-razkazva-za-izvynzemnite-si-vyv-film-141009", "text": "Роби Уилямс винаги е впечатлявал със странностите си. И този път не прави изключение. Британската звезда учуди феновете с новината, че е споделил преживяванията от срещите си с извънземни, за да бъде заснет по тях филм. Лентата ще е документална, в стил „Досиетата Х“. Нейни създатели са близкият приятел на изпълнителя на Angel - журналистът Джордж Нап, и Джеръми Корбел. Заглавието на продукцията е \"Hunt For The Skinwalker\", а сюжетът се завърта около необичайни събития в ранчото Скинуокър в Юта, сред които поява на НЛО и странни създания. \"Когато Джордж (Нап) го помоли да сподели за тях за документалния му филм, Роби незабавно се съгласи. казва източник от обкръжението на певеца. Уилямс не крие, че вярва в извънземни и неведнъж е разказвал за срещите си с тях. Преди време певецът заяви, че при едно от наблюденията му на НЛО, чинията била толкова близо, че е могъл да я удари с топка за тенис.", "date": "2018.08.07", "title": "Роби Уилямс разказва за извънземните си във филм"}
{"url": "https://www.monitor.bg:443/bg/a/view/uchenici-ot-ruse-s-tri-medala-ot-matematichesko-systezanie-v-bankok-140996", "text": "С един златен и два сребърни медала се завърнаха трима възпитаници на Профилираната математическа гимназия „Баба Тонка” в Русе след участието си в едно от най-трудните математически състезания в света - Asia International Mathematical Olympiad /AIMO/. То се проведе от 3 до 7 август 2018г. в Банкок, Тайланд, съобщават от училището. Златен медалист е седмокласникът Константин Георгиев, а със сребърни медали са отличени Йордан Петков и Станислав Григоров, също седмокласници. Учениците са получили покана за участие в известната като „шампионатът на шампионите“ надпревара след блестящото си представяне и спечелени медали в няколко престижни международни математически състезания. През 2017 г. участието им в Сингапурската международна математическа олимпиада (Singapore International Math Olympiad Challenge – SIMOC), където са се състезавали с 22 000 участници от 19 страни, е донесло на училището три златни, един бронзов медал и шампионската купа в състезателната им категория за най-висок резултат от всички състезателни кръгове.", "date": "2018.08.07", "title": "Ученици от Русе с три медала от  математическо състезание в Банкок"}
{"url": "https://www.monitor.bg:443/bg/a/view/radev-njama-tech-na-informacija-ot-mvr-svyrzan-s-mitio-ochite-140997", "text": "Вътрешният министър Валентин Радев заяви, че няма теч на информация от МВР, който да е довел до това Димитър Желязков - Очите да напусне пределите на страната преди акцията в Бургас срещу престъпната група за рекет, за която се смята, че той е ръководител. Той говори пред медиите след среща с ръководството на МВР в Елин Пелин и кметовете от региона. \"Ако беше изтекла информация щеше ли той да отиде в Гърция, в Турция и да го хванем там\", каза Радев. Министърът благодари на турските си колеги за добрата работа по залавянето на Митьо Очите в Истанбул преди дни, заедно с още седем души, които бяха експулсирани у нас. Главният секретар на МВР Младен Маринов обясни, че Митьо Очите е задържан за 30 дни в турския арест, като в този период трябва да мине процедура пред турски съд за неговото екстрадиране у нас. Той допълни, че продължава да тече активна работа на територията на главната дирекция в Бургас по случая с групата около Желязков. За резултатите от срещата в районното управление в Елин Пелин министър Радев каза, че желанията на ръководството и кметовете от региона са като навсякъде - да има повече патрули. Като допълни, че е обещано МВР да работи съвместно с ДАИ и министерството на транспорта за проверки на тежкотоварните автомобили преминаващи през общините в района. Радев отбеляза още, че сградата на районното в Елин Пелин не е санирана и че някои от компютрите те са си купували сами.", "date": "2018.08.07", "title": "Радев: Няма теч на информация от МВР, свързан с Митьо Очите "}
{"url": "https://www.monitor.bg:443/bg/a/view/turcija-pravi-kosmicheska-agencija-do-kraja-na-godinata-140998", "text": "Турция планира до края на годината да създаде собствена космическа агенция, съобщи днес министърът на промишлеността и технологиите Мустафа Варанк. Министърът каза, че космическата агенция ще координира и контролира работите в сферата на аеронавтиката с отчитане на националните интереси на Турция. \"Ние придаваме особено значение на развитието на космическия отрасъл, формирането на научна платформа за космически разработки и увеличаването на числеността на кадрите\", каза Варанк. Министърът уточни, че агенцията не само ще координира реализацията на проекти в сферата на космическите технологии в Турция, но и ще развива международните връзки в тази област в рамките на ООН. В края на май тази година азербайджанската агенция Тренд, позовавайки се на източник от турското правителство, съобщи, че Турция планира след 2023 г. да започне собствена програма за подготовка на астронавти, за което смята да похарчи около 6 милиарда долара. Законодателната база за това била подготвена още през 2016 г. Преди това, още през 2014 г., в турския окръг Коня завърши строителството на т.нар. турска космическа база. Там са събрани мощности за производство и изпитание на спътници.", "date": "2018.08.07", "title": "Турция прави космическа агенция до края на годината"}
{"url": "https://www.monitor.bg:443/bg/a/view/zabraniha-na-ruskite-pyrvolaci-da-chetat-gogol-i-tolstoj-140979", "text": "Руската прокуратура призна за нецелесъобразно четенето на произведения на някои класици от учениците от началните класове. Под ударите на държавното обвинение попаднаха творби на именити автори като Николай Гогол, Лев Толстой, Максим Горки и Сергей Есенин. Става дума за решение на прокуратурата на Архангелска област, според която този материал „не съответства на възрастта, интересите и потребностите на учениците от първи до четвърти клас“. Това съобщава информационният портал Newsru.com. Повод за проверката на надзорното ведомство стана мастерски клас, проведен пред малките възпитаници в редица местни школа. Класът се наричал „Характерът и Аз“ и бил организиран през пролетта от студенти на „Архангелския музикален колеж“. В частност бъдещите висшисти представили пред малчуганите монолози от произведенията „Невски проспект“ на Гогол, „На дъното“ на Горки“, „Крайцерска соната“ на Толстой и поемата „Черният човек“ на Есенин. Пред децата били показани още  акробатически етюди и фрагменти от мюзикъла „Чикаго“. Съдържанието на мастерския клас обаче смутило ръководството на регионалното отделение на Руския народен фронт в Архангелска област, което сезирало прокуратурата. Нейната проверка, освен че признала споменатите произведенията за неподходящи за учениците, открила и други нарушения при провеждането на местарския клас. Върху афишите, анонсиращи мероприятието, отсъствал задължителният за информационната продукция знак за възрастово ограничение. А това противоречи на Федералния закон за защита на децата от информация, причиняваща вреда на здравето и развитието им, констатира прокуратурата. От своя страна администрациите на училищата не се запознали предварително със съдържанието на мастерския клас, в резултат на което „извънкласната дейност на учениците била организирана без да се вземат под внимание техните възрастови особености“, са казва още в решението на държавното обвинение. По констатираните нарушения прокуратурата издаде акт за порицание на служители на музикалния колеж и на местния департамент по образование.     ", "date": "2018.08.07", "title": "Забраниха на руските първолаци да четат Гогол и Толстой"}
{"url": "https://www.monitor.bg:443/bg/a/view/bylgarija-s-pyrva-finalistka-na-evropejskoto-po-atletika-141002", "text": "България вече има първата си финалистка на европейското първенство по лека атлетика в Берлин в лицето на Радослава Мавродиева в тласкането на гюле. Възпитаничката на Валентина Желязкова от Сливен изпрати уреда на 17,87 м във втория си опит и приключи квалификациите с пети резултат. Нормативът за финала бе 17,20 м, а с най-добър резултат се класира защитаващата титлата си Кристина Шваниц (Гер) със 18,83 м. \r\n Финалът на дисциплината е тази вечер от 21:09 ч. „Не съм доволна, трябваше от първия опит да се случат нещата, но както на всяка квалификация беше голяма мъка. Надявам се на финала да направя последен хубав опит и да премина границата от 19 м“, заяви пред българските журналисти в Берлин Мавродиева. За нея това ще е четвърти еврофинал на открито след Хелзинки 2012 (6-а), Цюрих 2014 (12-а) и Амстердам 2016 (5-а). В същата дисциплина при мъжете Георги Иванов подобри личния си рекорд за сезона, като прати гюлето на 19,40 м. Това обаче го нареди на 19-о място и не му стигна за финал. Двамата ни представители на 3000 м стипълчейз Митко Ценов и Иво Балабанов също отпаднаха в пресявките. Ценов завърши с време 8:36,39 мин., което му отреди 9-о място в крайното подреждане, докато дебютантът Балабанов финишира 13-и с личен рекорд от 8:51,52 мин. Тази вечер в спор за място на финалите на 100 м ще участва Инна Ефтимова. Тя се класира трета в серията си с 11,35 сек. и в полуфиналите бяга с водачката в европейската ранглиста за сезона с 10,92 сек. Дина Ашър-Смит (Вбр).  ", "date": "2018.08.07", "title": "България с първа финалистка на европейското по атлетика (ОБНОВЕНА)"}
{"url": "https://www.monitor.bg:443/bg/a/view/dimitrov-sreshtu-verdasko-prjako-po-max-sport-1-i-na-live-a1-bg-141007", "text": "Първият мач на Григор Димитров от ATP Masters 1000 турнира в Торонто срещу Фернандо Вердаско ще бъде предаван пряко в ефира на MAX Sport 1, както и като pay-per-view на платформата Live.A1.bg. Двубоят е последен – пети – на втория по големина корт National Bank Grand Stand и се очаква да започне след 03.00 часа в сряда сутрин българско време. Заради неблагоприятните условия в канадския град и честите летни дъждове обаче е възможно началото на мача да закъснее. Това ще е шестият сблъсък между Димитров и Вердаско като испанският ветеран има предимството от 3 срещу 2 успеха. Вердаско взе и двата мача помежду им през този сезон – с 2:1 сета на твърдите кортове в Индиън Уелс и с категоричното 3:0 сета на Ролан Гарос. Димитров трябва задължително да гони победата срещу Вердаско, тъй като миналата година на Откритото първенство на Канада отпадна на 1/8-финалите и има да защитава точки за световната ранглиста. Българинът се нуждае от силно представяне ако иска да запази шансовете си да се класира за финалния \"Мастърс\" в Лондон, титлата от който спечели в края на миналата година. Досега Гришо има записани един полуфинал и един четвъртфинал в Откритото първенство на Канада.", "date": "2018.08.07", "title": "Димитров срещу Вердаско - пряко по MAX Sport 1 и на Live.A1.bg"}
{"url": "https://www.monitor.bg:443/bg/a/view/kali-otkazva-brak-141005", "text": "Поп-фолк фурията Кали отказва да се разходи до олтара. Изпълнителката на „Каква съм луда“ смята брака за институция, която по-скоро ти отнема привилегии, отколкото ти дава ползи. „За какво да се омъжвам! За да си усложняваме живота, ако някой трябва да си продаде колата или мотора ли? когато ми е трудно, отколкото да има някаква подпис и да му нося фамилията. Няма нужда! Булка се надявам да бъда в някой друг живот“, заяви пред сп. LOVE style 42-годишната певица. Звездата на „Пайнер“ обаче е категорична, че с любимия й Влади не са разделени, както се изписа в медийното пространство. „Заедно сме си. Нашата любов е много емоционална със своите пикове и спадове. Разбира се, че се караме. Според някои би трябвало да сме улегнали, но аз не искам, защото ще ми доскучае“, допълни чаровната брюнетка.", "date": "2018.08.07", "title": "Кали отказва брак"}
{"url": "https://www.monitor.bg:443/bg/a/view/robyrt-redford-se-otkazva-ot-aktiorskata-profesija-141008", "text": "След 60 години в киното носителят на режисьорски и почетен \"Оскар\" и основател на филмовия фестивал \"Сънданс\", Робърт Редфорд е готов да преустанови актьорската си кариера. Преди две години Редфорд заяви, че ще прекрати изявите си пред камера, когато приключи работа над предстоящите си проекти. До излизането на най-новия му филм \"The Old Man & The Gun\" остава малко повече от месец и ветеранът смята, че с него идва и моментът да се оттегли като актьор.  \"Никога не казвай никога. казва 81-годишният Робърт Редфорд, цитиран от \"Ентъртейнмънт уикли\".  Редфорд, който успешно се изявява и като режисьор, преди е споделял, че когато се оттегли от актьорството, ще се фокусира върху работата си зад камера. Сега обаче, той вече не изглежда толкова убеден. На въпрос дали след като преустанови актьорската си дейност ще продължи да се занимава с режисура, Робърт Редфорд отговаря: \"Ще видим\".", "date": "2018.08.07", "title": "Робърт Редфорд се отказва от актьорската професия"}
{"url": "https://www.monitor.bg:443/bg/a/view/arestuvaha-bylgarki-prodavali-bebetata-si-v-gyrcija-140981", "text": "Гръцките власти задържаха 8 български граждани, участвали канал за продажба на бебета. Местната полиция е работила по случая месеци наред. Подставени лица са се свързали с участници в схемата и са поискали да закупят българско бебе. Сделката е направена в жилище в центъра на Атина. Гръцкото семейство под прикритие е трябвало да плати 18 хиляди евро, за да получи бебе на 4 дни, което преди това е преминало медицински преглед. По време на спецоперацията в петък са арестувани петима жени и трима мъже с българско гражданство. Смята се, че три от жените са родили съвсем наскоро. Четвъртата е била в напреднала бременност, а петата - 35-годишна жена, е играела ролята на посредник между купувачите и родилките. ", "date": "2018.08.07", "title": "Арестуваха българки, продавали бебетата си в Гърция"}
{"url": "https://www.monitor.bg:443/bg/a/view/zatvarjat-krystovishteto-na-sofijskija-za-uikenda-140984", "text": "Кръстовището на Софийския университет ще бъде затворено за уикенда заради преасфалтиране. Това съобщи зам.-кметът по транспорт на София Евгени Крусев, който провери ремонтът на моста по бул. „Даскал Попандреев“ в Бояна. Той обясни, че в събота движението по кръстовището на Ректората ще бъде спряно изцяло за 48 часа. „Призоваваме хората да използват обходни маршрути – бул. „Евлоги и Христо Георгиев“, улиците „Гурко“ и „Раковски“, както и бул. „Дондуков“, каза Крусев и допълни, че около кръстовището няма жилищни сгради и строителите ще работят и през нощта. След това ще продължи реконструкцията на бул. „Васил Левски“ от Университета до паметника на Апостола, където движението няма да бъде спирано. Останалите ремонти в София също продължават. До неделя се очаква да бъде пуснато движението на трамвай №7, след това започва ремонт на бул. „България“ в участъка между булевардите „Гешов“ и „Гоце Делчев“. Ремонтът ще се извършва поетапно като първо ще се затвори платното в посока Бояна. „Очакваме този уикенд да започнат строителните дейности. В зависимост от времето ще преценим дали да се ремонтира и другото платно в посока НДК. Призовавам хората от понеделник да заобикалят бул. „България“, тъй като движението ще се извършва в едно платно в посока, което ще доведе до затруднения в участъка. Нека използват трамвая за достигане на центъра, а ако са с автомобили да заобикалят по „Цар Борис III“ или „Черни връх“, коментира зам.-кметът. Другият понеделник започва и реконструкцията на бул. „Арсеналски“. Крусев съобщи, че приблизително 10 броя мостови съоръжения предстои да бъдат възстановени. В края на август ще стартира и ремонтът на моста от Околовръстен път в посока кв. „Бояна“. Там ще се направи изцяло нова настилка, тротоарни блокове, сигнализация, ограничителни елементи и парапети. Предстои да се реконструира и моста по пътя София - Кремиковци над Околовръстен път. Движението там няма да бъде затваряно, то ще бъде организирано двупосочно в едното пътно платно. Предвиждат се ремонти на мостове в Нови Искър, на висящия пешеходен мост в Пасарел и други по-малки съоръжения.", "date": "2018.08.07", "title": "Затварят кръстовището на Софийския за уикенда (ОБНОВЕНА)"}
{"url": "https://www.monitor.bg:443/bg/a/view/pochina-motoristyt-katastrofiral-v-blagoevgrad-140983", "text": "45-годишният благоевградчанин Сергей Андреев е издъхнал тази нощ. След близо седмица борба за живот, познатият за приятелите си моторист като Серго Майстора издъхна тази нощ. На 30 юли, около 23 часа, на централния булевард  \"Св. св. Кирил и Методи\" над ж.п гарата в Областния град, 31-годишна жена зад волана на лек автомобил \"Ауди\" прави забранен обратен завой на двойна непрекъсната линия и засича мотора, управляван от Сергей Андреев. С голяма скорост моторът се блъска в страничната част на автомобила. Водачът му отхвръква и се удря в лявата странична част на преминаващ градски автобус по линия №2, после удря главата си в метално колче на затревената площ до булеварда. Въпреки че мотористът е бил с каска, той е транспортиран с линейка до спешен център в безсъзнание и с тежка черепно-мозъчна травма, както и с фрактури на крайници и ребра. Веднага е интубиран от реаниматор и транспортиран за столична клиника. Пробата за алкохол на водачката на \"Ауди\"-то бе отрицателна.", "date": "2018.08.07", "title": "Почина мотористът, катастрофирал в Благоевград"}
{"url": "https://www.monitor.bg:443/bg/a/view/erotichni-videnija-zavladjaha-zala-bajer-v-grada-na-lipite-140982", "text": "50 маслени платна, рисунки, графики и малки пластика, обединени от мотото „Еротиката в изобразителното изкуство“ бяха подредени в култовата за Стара Загора изложбена зала „Байер“. 50 маслени платна, рисунки, графики и малки пластика, обединени от мотото „Еротиката в изобразителното изкуство“ бяха подредени в култовата за Стара Загора изложбена зала „Байер“. Инициативата е на местното представителство на СБХ, чийто председател доц. Злати Златев е  сред доайените на четката и палитрата. На поканата за нетрадиционната експозиция са откликнали 15 творци , сред тях са и две дами: Атанаска Янева и Мария Петкова. Свои работи са представили и гости от Казанлък и Велико Търново, при откриването  прозвучаха стихове на половин дузина майстори на мерената реч . По думите на доц. Златев  изложбата се родила като своеобразна провокация, че лятото не е сред силните „сезони“ за галериите и че авторите по това време търсели „модели“ край морския бряг , а не в равнината.", "date": "2018.08.07", "title": "Маслени платна с еротика завладяха  зала „Байер“ в Града на липите"}
{"url": "https://www.monitor.bg:443/bg/a/view/spipaha-brakonieri-sys-100-metrov-grib-140987", "text": "Двама бракониери, заложили 100.метрова мрежа от типа „гриб“ са били задържани при сигнал от арендатор на микроязовир край гълъбовското село Главан след полунощ на 6 август. Двама бракониери, заложили 100.метрова мрежа от типа „гриб“ са били задържани при сигнал от арендатор на микроязовир край гълъбовското село Главан след полунощ на 6 август. Родственик на арендатора, който предния ден се завърнал от гурбет в Италия решил да се разходи в околностите на селото, където е роден някогашният вицепрезидент Тодор Кавалджиев и забелязал среднощната суетна по брега на 8-зекаровото водоем, който през пролетта бил обилно зарибен. При пристигането си униформените полицаи заварили на местопрестъплението 56-годишен старозагорец и 30-годишен главанчанин, които пробвали да извадят първите количества от бракониерския си лов.Двамата мъже опитали да избягат с лекия си автомобил, но гумите му затънали в калта и те се оказали в капан.Наложено им е било  24 часово задържане по закона за МВР, мрежата ще бъде унищожена.Според запознати старозагорецът от доста време се препитавал с незаконен риболов, като уловът продавал на дъмпингови цени на ресторанти в околността.  ", "date": "2018.08.07", "title": "Спипаха бракониери със 100-метров гриб"}
{"url": "https://www.monitor.bg:443/bg/a/view/sljapata-vajsha-vliza-v-luvyra-140989", "text": "Анимацията „Сляпата Вайша“, която спечели на създателя си Теодор Ушев, както номинация за Оскар, така и директен пас за членство в Американската филмова академия, влиза в Лувъра. Присъствието й в най-големия национален музей във Франция ще бъде част от специална програма, посветена на най-добрите рисувани ленти. Това ще се случи от 13 октомври. Припомняме, че в средата на месец юни Ушев триумфира с наградата „Сезар“ на френската киноакадемия – отново със „Сляпата Вайша“. В края на миналата година пък режисьорът, чиято постоянна адресна регистрация го позиционира в Канада, бе удостоен и с орден „Кавалер на Изкуствата и културата“ от Министерство на културата в Република Франция. „Не знам кой и кога ме е предложил за тази декорация (сигурно с връзки;) , но за мен е чест да получа отличие от Франция. Предпочетох да получа ордена без церемонии и фанфари - защото вярвам, че артистите не бива да се мотаят по официални правителствени събития и да получават ордени и звания. Но все пак - благодаря! За сведение - коневръза пред НФБ се строи, така, че ще има къде да си връзвам коня.“, отбеляза тогава Ушев. Сред бъдещите проекти на режисьора, който е вече част от Американската филмова академия, е дебютният му пълнометражен игрален филм „Пумпал“. Действието във филма, вдъхновен от едноименния роман на Владислав Тодоров, ще представи един по-мрачен свят, на самия предел на човешката история. Жанрът на филма е научна фантастика, а комунистически паметници ще послужат като символи на злото. Снимките на лентата ще се проведат в България, Сърбия, Македония и Румъния, а техният старт ще бъде даден наесен. В проекта си Ушев ще вмъкне и около 25-минутни анимационни кадри. Причината – кинодеецът иска да придаде магически нюанси на шокиращи места, сред които и паметника на Бузлуджа.", "date": "2018.08.07", "title": "„Сляпата Вайша“ влиза в Лувъра"}
{"url": "https://www.monitor.bg:443/bg/a/view/berlin-iska-namesa-pri-pokupka-na-15-djal-v-germanska-firma-ot-investitor-izvyn-es-140978", "text": "Берлин иска да може да се намесва в инвестиции и придобивания, ако инвеститор извън ЕС придобие дял от най-малко 15% в германска компания, съобщава днес вестник \"Велт\", цитиран от Reuters. Германия затегна контрола върху чуждестранните инвестиции миналата година след поредица придобивания от китайски компании. Правителството сега може да се намесва, ако купувачът придобива 25%. Министерството на икономиката трябва да може да се намеси, ако инвеститор извън Евросъюза придобие пряко или непряко дял от най-малко 15 процента от правата на глас в германска компания, пише \"Велт\", като се позовава на проектозакон. В Германия и други страни, включително САЩ, Франция, Австралия и Великобритания, има притеснения, че Китай и други конкуренти получават достъп до ключови технологии чрез придобивания на местни компании. Предложението за промяна на германския закон за външна търговия се координира с други министерства, а законът, предоставящ по-голям контрол би могъл да влезе в сила тази година, пише \"Велт\". Когато става дума за компании, свързани с отбраната, ключова инфраструктура и някои технологии, свързани с гражданската сигурност, като информационно-технологичната сигурност, искаме в бъдеще да имаме възможност за по-близък поглед, посочва германският министър на икономиката Петер Алтмайер, цитиран от изданието. Той отбелязва, че Берлин все още иска компании да инвестират в Германия, но допълва, че проявяването на специално внимание в случаите, когато инвестициите засягат националната сигурност, е част от социално-пазарната икономика.", "date": "2018.08.07", "title": "Берлин иска намеса при покупка на 15% дял в германска фирма от инвеститор извън ЕС"}
{"url": "https://www.monitor.bg:443/bg/a/view/45-dushi-dariha-kryv-za-lekarkata-padnala-ot-7-ja-etaj-140969", "text": "Около 45 души са дарили кръв в кампанията на УМБАЛСМ \"Пирогов\" за даряване на кръв за лекарка от УМБАЛ \"Александровска\", която лежи в Централна реанимация в много тежко състояние след падане от 7-мия етаж. От желаещите да дарят кръв само 30 души са били с показатели, които позволявали това да се случи. Сред дарителите имало както нейни колеги лекари, така и хора, които са разбрали за акцията по кръводаряване и са се отзовали, заявиха от здравното заведение. Инициативата на служителите от университетската спешна болница се осъществи с подкрепата на директора на болница \"Пирогов\" и директора на НЦТХ. Междувременно в помощ на пострадалата се организира и друга инициатива - набиране на средства за медицински изделия, които не се покриват от НЗОК, а са нужни за лечението на пациентката. Парите са превеждат по дарителска сметка на УМБАЛ \"Александровска\", а най-напред на призива за помощ е откликнала съсловната организация на лекарите в София. Председателят на Столична лекарска колегия д-р Асен Межидиев обяви, че Колегията отпуска 5 000 лв. от фонда си \"Взаимопомощ\".", "date": "2018.08.07", "title": "45 души дариха кръв за лекарката, паднала от 7-я етаж"}
{"url": "https://www.monitor.bg:443/bg/a/view/sveshtenici-razvaljaha-90-godishno-prokljatie-tegneshto-nad-dupnishko-selo-140970", "text": "Служба срещу тегнещо вече почти 90 годишно проклятие беше отслужена в храма ”Св. Георги” в дупнишкото село Самораново. Стотици жители на селото, както и кметът на община Дупница инж. Методи Чимев, заместникът му Крум Милев дойдоха на службата. Литургията в препълнения храм отслужи Белоградчишкият епископ Поликарп, както и всички свещеници от Дупнишка духовна околия. Селото е анатемосано през 1929 година, когато е заклан в църковния храм поп Мишо.   През последните 90 г. устно се предава една история, случила се в селището през 1929 г., която завършила с проклятие за местните хора. Според преданието възникнал спор и вражда по политически причини в селската кръчма, който довел до убийство на двама души. Да помирява враждуващите страни и родове в Самораново отишъл тогавашният Екзарх Стефан. Като резултат от продължителни преговори спорещите не само не се сдобрили, но дори убили местния свещеник Михаил. Тази история се предава от поколение на поколение и всеки жител – малък и голям я знае. „Като разбрахме, че ще има служба веднага хукнахме към храма. Действително тегнеше някакво проклятие над селото. През годините нямате си и представа колко млади хора се самоубиха. В първите 3 години след убийството на поп Мишо, бяха регистрирани над 15 самоубийства чрез обесване, а голяма част от забременелите тогава жени са абортирали. От тогава в селото не се провеждаха литургии“, обясняват саморановци. Сега надеждата на местните е, тази прокоба да остане в минало, тъй като само митрополия може да развали такива проклятия.", "date": "2018.08.07", "title": "Свещеници разваляха 90 годишно проклятие, тегнещо над дупнишко село"}
{"url": "https://www.monitor.bg:443/bg/a/view/nevrystni-vandali-troshat-nared-pejkite-v-dupnica-140973", "text": "Невръстни вандали трошат наред пейките в Дупница, алармираха местни жители. Обект на посегателство са станали не една или две детски площадки. Над 10 са вече пейките, които са счупени или изкъртени, като обект на \"мъжество\" станало и част от оградата на детската площадка. Две от платната са изкъртени и захвърлени, впоследствие сложени зад пейки на една от алеите, за да не пречат и наранят десетките малчугани, които играят през целия ден. През месец април тази година, бяха ремонтирани счупени и изкъртени пейки, елементи от детските съоръжения, но само 3 месеца отново ще се наложи ремонт на някои от тях. \"Фактът, че посегателствата са там, където камерите нямат обхват, говори красноречиво, че говорим за умишлено увреждане\", коментираха от администрацията на Общината. През тази година се наблюдава истински бум на повредени детски площадки в града и откраднати елементи – цели пейки, люлки или огради. Повечето кътове претърпяха пълен ремонт, като последната е намираща се само на няколко метра от РУП-Дупница.", "date": "2018.08.07", "title": "Невръстни вандали трошат наред пейките в Дупница"}
{"url": "https://www.monitor.bg:443/bg/a/view/presjakoha-dostavka-na-294-litra-falshiv-alkohol-kym-zavedenija-po-moreto-140975", "text": "Мобилна група от варненски митничари откриха и иззеха 294 литра фалшив етилов алкохол, преди да тръгне към заведенията по морето. Стотиците литри менте били складирани в избено помещение на къща в близкото до Варна градче  Игнатиево, община Аксаково, съобщиха от РД на Агенция Митници във Варна. Нелегалният алкохол е открит в частния имот - къща с двор на 3 август при проверка в рамките на засиления контрол срещу нерегламентирано производство и търговия с акцизни стоки в района на Черноморието. В избеното помещение на къщата, митническите служители открили при проверката установеното по-късно количество 294 литра етилов алкохол, съхраняван в пластмасови туби и бидони с вместимост 10, 11, 30 , 40 и 80 литра. Измереното със сертифициран денситометър алкохолно съдържание на открития продукт е от 45 до 60 обемни алкохолни градуса. За алкохола не са представени никакви документи за произход и платен акциз по Закона за акцизите и данъчните складове. Взети са проби за лабораторен анализ и определяне вида на задържания алкохолен продукт. След излизане на резултатите от лабораторната експертиза ще бъде образувано административнонаказателно производство, уточняват от варненската митница.", "date": "2018.08.07", "title": "Пресякоха доставка на 294 литра фалшив алкохол към заведения по морето"}
{"url": "https://www.monitor.bg:443/bg/a/view/vks-vyrna-uvolnen-disciplinarno-direktor-na-muzej-140976", "text": "Точно три години след като беше уволнен дисциплинарно с мотива, че  е „злоупотребил с доверието на роботодателя“, Върховният касационен съд възстанови на предишната му длъжност директора на старозагорския регионален исторически музей Ангел Динев. Той беше уволнен от кмета на общината на 6 август 2015-а с мотива, че е насрочил процедура за избор на доцент в поверената му институция, на първа съдебна инстанция се коментираше, че конкурсът всъщност е заради самия него и че процедурата е станала през главата на работодателя и въпреки указанията от МК тя да бъде прекратена. Тричленният състав на ВКС е потвърдил решението на старозагорския окръжен съд от 5 май 2016 г., с което дисциплинарката е била отменена. Заседанието е било на 5 декември 2017-а, но публикуването му на страницата на ВКС е станало чак на 31 юли т.г. Решението е окончателно и не подлежи на ново обжалване. Регионалният исторически музей в Града на липите ще трябва да заплати на възстановения директор 6 188 лв за загубените от него заплати през периода със съответната законова лихва. Към тази сума се добавят и 1 100 лв за адвокатската услуга, ползвана от него. В мотивите си върховните блюстители на закона са записали:“наистина Динев не е предприел действия по прекратяване обявения конкурс преди изтичане на обявения в публикацията в ДВ срок, но наред с това липсват конкретни доказателства за това, че с този конкурс той е целял да извлече облага за себе си или за трето лице…“. Уволненият историк, който е автор на няколко книги, разбра за съдебното решение в чужбина, където пребивава от близо 2 години, след като не успя да намери в България работа по специалността си. От уволнението на Ангел Динев до момента РИМ – Стара Загора се ръководи от временно изпълняващия праисторик Петър Калчев, който също е бил директор на институцията на предходен етап. Динев бе назначен на този си пост през 2014 г. след спечелен конкурс. Дали след възстановяването му няма да последва ново уволнение, коментират преминали през същата процедура бивши управленци на културни институти в региона.Те припомнят, че с огорчение от РИМ – Стара Загора преди това си замина доц. Светла Димитрова, която в момента е ръководител на уникалния ЕМО „Етъра“ край Габрово.", "date": "2018.08.07", "title": "ВКС върна уволнен дисциплинарно директор на музей"}
{"url": "https://www.monitor.bg:443/bg/a/view/zabranjavat-nargileto-na-zakrito-140990", "text": "Забрана за пушене на наргилета в закрити обществени места предвиждат промени в Закона за здравето, публикувани за обществено обсъждане. Освен това се забранява тютюнопушенето и във временни постройки. Ако промените бъдат приети, пушенето извън дома ще се разрешава само под открито небе. Вносителите на промените са мотивирали искането си с аргументите, че пушачите на наргиле вдишват токсични вещества, които се срещат и в стандартните цигари, но при наргилето въглените, чрез които се разпалва сместа, засилват вредите за здравето. Очаквайте подробности!", "date": "2018.08.07", "title": "Забраняват наргилето на закрито"}
{"url": "https://www.monitor.bg:443/bg/a/view/mlad-shofior-pogubi-v-avtokaskada-momche-i-momiche-treti-bere-dusha-140977", "text": "Непълнолетни момче и момиче загинаха на място при жесток пътен инцидент, станал около 21,30 часа снощи на стария път Варна - Бургас в местност „Крушките“ край Аспарухово. Това съобщиха от ОД на МВР-Варна. Тежко е пострадало още едно непълнолетно момче, което е настанено в болница със съчетана травма и опасност за живота. Инцидентът бил предизвикан с лек автомобил „Фолксваген” с варненска регистрация, управляван от 19-годишен младеж. По време на движение, поради високата скорост, несъобразена с пътната обстановка, автомобилът излязъл извън пътното платно и самокатастрофирал. Той последователно се ударил в няколко крайпътни дървета, след което се преобърнал напречно на пътя, посочват още от полицията. Шофьорът на автомобила се разминал с комоцио и травма на главата. Настанен е за лечение и наблюдение в МБАЛ „Света Анна”. Изясняват се причините и обстоятелствата около инцидента. По случая е образувано досъдебно производство, уточняват от варненската полиция.", "date": "2018.08.07", "title": "Млад шофьор погуби в автокаскада момче и момиче, трети бере душа"}
{"url": "https://www.monitor.bg:443/bg/a/view/fbr-hvana-chetirima-rusnaci-za-moshenichestvo-140968", "text": "Министерство на правосъдието на САЩ разкри имената на руските граждани, задържани в нюйоркското поделение на ФБР по подозрение в пране на пари и заговор с цел измама. Както съобщи говорителят на министерство на правосъдието на САЩ, Никол Навас Оксман, на 1 август са били задържани 30-годишният Станислав Лисицки, 39-годишният Алексей Ливадни, 32-годишният Николай Тупикин, а на 2 август – 29-годишния Кирил Дедусев.  От министерство на правосъдието на САЩ уточняват, че те са били задържани за участие в измамна схема, чрез която в интернет са откраднали пари на американски граждани. По-горе цитираните имена на руски граждани фигурират в списък от 25 души, които са участвали в създаването на измислени рекламни съобщения за продажба на автомобили. Те са успели с незаконни действия да спечелят повече от 4,5 млн. долара. В измамната схема са участвали също така граждани на Казахстан, Турция, Азербайджан, Грузия, Украйна, САЩ и Латвия. Престъпниците договаряли продажби за несъществуващи автомобили и убеждавали своите жертви да превеждат парите на сметки на подставени лица. В прессъобщението се посочва, че максималния срок по това обвинение е 30 години затвор.", "date": "2018.08.07", "title": "ФБР хвана четирима руснаци за мошеничество "}
{"url": "https://www.monitor.bg:443/bg/a/view/borisov-magistrala-hemus-shte-e-gotova-do-2024g-140980", "text": "Върви мащабно строителство и така, както съм обещал на хората от Тетевен, Севлиево, Габрово, Търново, Търговище, Варна, до 2024 година АМ „Хемус“ ще е готова. Това заяви министър-председателят Бойко Борисов, който днес инспектира строителството на участъка между Ябланица и Боаза. Премиерът изтъкна, че това е най-трудният за изграждане участък, за който се изисква огромен труд и капацитет. „Виждате как се строи в планината - тези българи в камионите, в багерите, във валяците, са герои също. Това прави БВП, това ще доведе повече бизнес и туристи“, добави Борисов. Министър-председателят съобщи, че на 15 август предстои да започне строителството от Белокопитово до Търговище, междувременно ще стартират тръжните процедури и за двата лота до Велико Търново. Попитан за АМ „Струма“, Борисов отбеляза, че през есента ще бъде открита отсечката до Сандански. „Мащабно строителство тече и в образователната инфраструктура, каза още премиерът и добави, че за над 620 млн. лв. се строят и ремонтират училища и детски градини. По отношение на хората с увреждания министър-председателят посочи, че в момента върви разпоредената от него проверка на дневните центрове. „Имаме доста информация къде какво се случва и взимаме мерки“, заяви Борисов. Той изрази очакване до края на годината да се направи и информационната система, което беше договорено по време на срещата му с Национално представителните организации на хората с увреждания и с представители на майките на деца с увреждания. „В новия бюджет със 150 млн. лв. повече ще имаме в системата. Ако работим така, както в момента, ще могат да се осигуряват допълнително средства и през следващите години“, подчерта премиерът. „Всички системи имат нужда от повече финансиране“, каза още Борисов, като същевременно напомни, че са били платени над 6 милиарда – за КТБ, за руските реактори и за американските централи. „Това са две магистрали „Хемус“, добави премиерът в заключение. Министър-председателят Бойко Борисов не пожела да взима отношение по ситуацията, при която покрай ареста на Димитър Желязков – Митьо Очите, бе задържан и зам.-председателя на общинския съвет на Бургас, избран от квотата на БСП, Бенчо Бенчев, предаде и Канал3. \"Това най-малко ме интересува. Има кой да си отговаря – голяма партия, винаги може и такива да се вкарат. Ако очаквате да нападна г-жа Нинова, няма да го направя. Решението в такива случаи е веднага гонене, махане и готово. Местните организации винаги могат да направят някоя беля. Мен ме интересува в средата на август догодина да открием участъка на магистрала \"Хемус\", заяви премиерът.", "date": "2018.08.07", "title": "Борисов: Магистрала „Хемус“ ще е готова до 2024г."}
{"url": "https://www.monitor.bg:443/bg/a/view/viktorija-bekym-nae-sina-si-za-fotograf-140985", "text": "Виктория Бекъм ще работи заедно със сина си Бруклин върху следващата си линия облекла, издадоха източници, близки до семейството. За целта, бившият кадър на момичешката група Spice Girls ще заплати съответния хонорар за заснемането на рекламната кампания, начело на която ще застане 19-годишният й наследник. разкриват още източниците. Припомняме, че само преди дни стана ясно, че Бруклин се отказва от образованието си, за да чиракува при уважаван британски фотограф.", "date": "2018.08.07", "title": "Виктория Бекъм нае сина си за фотограф"}
{"url": "https://www.monitor.bg:443/bg/a/view/asansiorni-tehnici-ne-se-obuchavat-ot-8-godini-140940", "text": "Недостигът на асансьорни техници ще нараства през следващите години, тъй като от 8 години няма прием по специалността „Подемна и асансьорна техника“. Това заяви директорът на ПГТЕ „Хенри Форд“ - София, Таньо Стойчев, където и тази година са закрили паралелката още на първо класиране поради липса на кандидати. „На първо класиране закрихме специалност, в която имаше само 1 кандидат независимо че тази специалност влезе при защитените. Това е специалност „Електротехник на асансьорна и подемна техника“. Ние вече сме останали без електротехници. 22 хиляди асансьора, а от 8 години няма прием“, обясни Стойчев. Специалността „Електрообзавеждане на подемна и асансьорна техника“ е под номер 15 в списъка на специалности от професии с очакван недостиг от специалисти на пазара на труда, приет с постановление № 111 от 25 юни 2018 г. на Министерски съвет. Като включена в този списък, паралелката може да стартира дори и ако за обучение в нея са се записали само 12 ученици. На първия етап още желаещ за нея е бил само един кандидат. За да бъде реализиран приемът на ученици по тази специалност, следващата година директорът на „Хенри Форд“ ще потърси по-голямо съдействие на Столична община. Има фирми, които предлагат обучение за асансьорен техник, които обаче според Стойчев не могат да премахнат проблема с недостига на кадри. „Има само краткосрочни курсове, които не водят до качество“, обясни той. Добрин Иванов от Асоциацията на индустриалния капитал в България също смята, че те са краткосрочно решение, което не е продиктувано от държавата, а фирмите целят да осигурят нуждите си. „Те не са добра политика. След като децата завършат образованието си, разбират, че има свободни места за асансьорни техници и записват краткосрочни курсове, които не дават необходимите знания и умения, за да бъдат подготвени добри кадри“, заяви Иванов. Според него добър специалист се подготвя не само с добро образование, а и с достатъчно практика. „Затова подходът професионално образование с дуално обучение е по-добър, отколкото краткосрочни курсове, които да подготвят за кратко и бързо време специалисти“, коментира още по темата Иванов. Според него такива паралелки не трябва да се закриват, а да бъдат търсени деца, които да попълнят минимума. Те трябва да бъдат направени по-привлекателни чрез информационни кампании сред родителите и децата, чрез допълнителни стипендии.", "date": "2018.08.07", "title": "Не обучават асансьорни техници от 8 години"}
{"url": "https://www.monitor.bg:443/bg/a/view/ek-pusna-novo-rykovodstvo-za-tyrgovete-za-finansirani-ot-es-proekti-140988", "text": "Европейската комисия публикува ново ръководство, с което да помогне на националните и регионалните длъжностни лица, които се разпореждат със средства от ЕС, да организират ефикасни и прозрачни процедури за обществени поръчки за финансирани от ЕС проекти, съобщиха от ЕК. „Оказването на помощ на държавите членки при организирането на надеждни тръжни процедури за инвестициите на ЕС е от съществено значение, за да се защити бюджетът на ЕС от грешки и за да се гарантира максималното въздействие на всяко вложено от ЕС евро така, че това да бъде в пряка полза на гражданите“, заяви комисарят по регионалната политика Корина Крецу. Ръководството обхваща целия процес, от подготовката и публикуването на поканите за участие до подбора и оценката на офертите и изпълнението на поръчките. За всеки от етапите има включени съвети за избягване на грешки, добри практики, полезни връзки и образци. Разяснено е също така как да се оползотворят максимално възможностите, които разкриват приетите през 2014 г. преработени директиви за обществените поръчки, т.е. по-малко бюрокрация и повече онлайн процедури, за да се улесни участието на малките предприятия в публичните търгове и възможност за въвеждане на нови критерии в решението за възлагане на поръчката с цел да се изберат социално отговорни дружества и иновативни и екологични продукти. Европейските структурни и инвестиционни (ЕСИ) фондове насочват над 450 милиарда евро в реалната икономика на ЕС за периода 2014 - 2020 г., половината от които се инвестират чрез обществени поръчки. В интернет има публикувана инфографика относно ръководството, както и допълнителна информация относно дейностите на Комисията, с които тя помага на държавите членки да подобрят начина си на управление и инвестиране на средствата от ЕС.", "date": "2018.08.07", "title": "ЕК пусна ново ръководство за търговете за финансирани от ЕС проекти"}
{"url": "https://www.monitor.bg:443/bg/a/view/inj-tanio-stojchev-trudno-se-privlichat-mladi-injeneri-s-800-leva-zaplata-140953", "text": "Дисциплината е основният проблем в образователната ни система, казва в интервю за „Монитор“ директорът на ПГТЕ „Хенри Форд“ инж. Таньо Стойчев. Според него е крайно време родителите да разберат едно нещо, че българската икономика сега няма нищо общо с тази от преди 20-30 години. Всички фирми имат материална база, която отговаря на европейските регламенти, работи се с най-съвременна техника. - В големите гимназии като нашата приемът се разминава по отношение на предварително одобрения. Постановление № 111 за защитените специалности и тези с недостиг бе обявено късно - два дни преди да излезе класирането. Благодарение на бързата реакция на началника на РУО София-град Ваня Кастрева успяхме да преструктурираме приема, тъй като паралелките и специалности, които са защитени, са с по-малък прием. След трето класиране продължаваме на 4-то с прием по 11 паралелки. В момента имаме по няколко свободни места в специалност „Газова техника“, „Възобновяеми енергийни източници“. Те са планирани с прием по 13 ученици, така че и двете имат необходимия брой, за да започнат. Успяхме да реализираме един добър прием по отношение на „Топлотехника“ с подкрепата на Столична община и „Топлофикация- София”. В тази специалност, която също е от защитените, имаме 15 записани деца. В областта на автомобилните паралелки „Автомобилната мехатроника“ е на 100%. В „Автотранспортна техника“ имаме няколко незаети места. Важното е, че паралелката в дуално обучение по автотранспортна техника е на 100% - с 26 ученици. „Електропроизвеждане на транспортната техника“ също е с очертан недостиг, но я отделихме като отделна специалност. Към момента там са приети 12 ученици и ще можем да продължим приема и на 4-то класиране. Отделихме като паралелка „Експлоатация на автомобилния транспорт“ по постановлението и списъка със специалности с очертан недостиг. В нея имаме 15 ученици при минимум 12. 60% от приема ни е в паралелки, които са в дуална форма на обучение. Интересът на работодателите е голям и ние можем успоредно да подготвяме ученици. - Трябва да имаме предвид, че има ученици, които все още не са се записали никъде. Има и трябва да бъдат записани някъде. Специалностите ни са привлекателни особено за момчетата, тъй като могат да завършат с професия - 3-4 кандидатстваха, 3-4 имаме сега. От 1000 ученици имаме до 10 момичета. - Тази година завърши паралелка по „Газова техника“, която беше в дуална форма на обучение. Швейцарски експерти бяха на държавния им изпит по теория и практика. От новата учебна година 12-и клас паралелката „Автомобилна мехатроника“ също ще бъде разпределена между няколко транспортни фирми. Останалите паралелки, които се обучават в другите специалности, са и в двата бранша – транспорт и енергетика. По заявка реализирахме и прием в дуално обучение и по топлотехника. Това са топлинна, хладилна, климатична техника, като учениците ни работят в най-престижните сервизи. Крайно време е родителите да разберат едно нещо, че българската икономика сега няма нищо общо с тази от преди 20-30 години. Всички фирми имат материална база, която отговаря на европейските регламенти, работи се с най-съвременна техника. Постарали сме се учениците да придобият практически умения и когато завършат, да нямат нужда от допълнителна подготовка и квалификация, за да заемат работни места. - Имаме много модерни центрове, които са вследствие на дългогодишния ни опит с фирмите и това, че изпращаме учениците си на лятна практика. Те остават доволни от тях и ги назначават при тях. Учениците, които бяха и по двете направления - транспорт и електротехника, след като приключиха лятната си производствена практика, останаха цяло лято там да работят. Това е един показател, че сме постигнали качествено обучение. - Нашите учители работят активно за актуализирането по учебните програми и в двете направления. Има национална програма на МОН, която касае актуализирането на учебните планове и програми, и те разчитат на екипа на „Хенри Форд“ за това. Ние включваме инженерно-техническия персонал на фирмите, с които работим, тъй като най-големите иновации са при тях. Разчитаме на тях и провеждаме серия от обучения с нашите учители. Много инженери от фирмите са включени в тези екипи, но за нас водещо е какво е изискването от пазара на труда. - Има проблем като цяло с намирането на педагогически кадри, най вече на инженери. Няма как с 800 лв. заплата да привлечеш един млад човек да работи в училище. Трудно намираме млади инженери да дойдат и почнат работа, когато се пенсионира един преподавател. Имаме нужда от учители по английски. Ще назначим един, но ни трябват още. Паралелките ни са с разширено изучаване на английски език и затова ни трябват кадри, завършили английска филология. Всяка уважаваща себе си фирма в автомобилния бранш и енергетика изисква определено ниво на английски език и от това се водим в приема, за да отговорим на търсенето на фирмите. Учителят инженер при нас води и теория, и практика в своята област. От тази гледна точка е сложен процес, защото един млад инженер трябва поне година да работи с колеги, които са с педагогически стаж и опит, за да може да има една приемственост. - Категорично съм за! Това е записано в закона от 1 август 2016-а – ученикът не може да ползва мобилни телефони по време на час. Едно обаждане, когато се преподава нов материал, разконцентрира целия клас, а и води до нарушаване на дисциплината. - Голяма част от учители подканват децата си да ги оставят на катедрата, другата ги приканват да ги изключат. Различна е практиката, но говоренето и използването на телефон по време на час е изключително вредно. - Най-трудната възраст е точно след 7-и клас, когато пубертетът набира сили. Работим активно с класните ръководители и родителите. Имам двама педагози, чиято основна работа е тази. Правим семинари на педагогическите съвети, които са свързани с предотвратяването на агресия, позитивно учене. Провеждаме и срещи в часовете на класа на отделните паралелки както с представители на полицията, така и други органи. Трудно е, защото допуснахме твърде много свобода в новия Закон за предучилищно и училищно образование спрямо задълженията на учениците. Основният ни проблем в образователната ни система е дисциплината. - Ще ви дам пример. Какво означава ученикът да се явява на безброй поправителни изпити? Това означава, че той идва на училище насила и получава двойки по всички предмети. Знаете ли как се прави поправителна сесия по 15 предмета? Поради тази причина ние започваме с нея на 29 август. Преди беше записано, че при три слаби оценки ученикът повтаря класа. Трябва да се ограничи и допустимият брой на неизвинени отсъствия. Много са 15. Ако един предмет се изучава един час седмично (18 общо) и ученикът направи 14 отсъствия, как ще му се напише оценка. Той трябва да се явява на изпит. Има и други неща по отношение на облеклото. Тук не говоря за униформи, но не могат да ходят с панталон, на който дупките и разкъсаните места са повече от самия плат. Как би изглеждал този ученик във фирмата, в която отива? Може да забрави, че някой ще го назначи на работа. Роден е на 27.7.1954 г. в гр. Стара Загора През 1980 г. завършва Висшия машинно-електротехнически институт „В. И. Ленин“ - София като машинен инженер, магистър - специалност ДВГ 1988-1994 г. е директор на Вечерния техникум по енергетика и транспорт \"инж. Георги Минчев\" 1994-2000 г. е директор на Техникума по транспорт и енергетика \"Хенри Форд\" 2005-а до днес е директор на Професионалната гимназия по транспорт и енергетика \"Хенри Форд\"", "date": "2018.08.07", "title": "Инж. Таньо Стойчев: Трудно се привличат млади инженери с 800 лева заплата"}
{"url": "https://www.monitor.bg:443/bg/a/view/poshtite-shte-poluchavat-subsidijata-si-avansovo-140954", "text": "„Български пощи“ ще получава компенсацията си от държавата за извършване на задължителната универсална услуга в страната (предимно пощенски пратки) авансово. Това става ясно от публикуван за обществено обсъждане проект в Закон за пощенските услуги. Досега субсидията се получаваше от държавното дружество което оставя го без оперативни средства. Пощите ни са със задължение по закон да доставят универсалната пощенска услуга до всяка точка на страната за разлика от частните компании, които работят там, където има икономическа изгода. Така в момента търговското дружество работи при икономически неизгодни условия и държавата доплаща за това, че има такъв ангажимент. Другата подготвена промяна е, че държавният оператор ще може да предлага по-високи цени на универсалната пощенска услуга при явяване на обществени поръчки. В момента цените на пощите са обществени и при търгове лесно ги губят, защото офертите им биват подбивани от конкурентите понякога дори и с една стотинка. Междувременно от дружеството обявиха, че въвеждат нова услуга в сферата на електронната търговия. „Български пощи” ще приема, пренася и предава пратки на клиенти на интернет търговеца eMAG, както Получателите ще се уведомяват с SMS в деня на пристигане на пратката в избраната от тях пощенска станция и тази пратка трябва да бъде взета от тях в срок от седем календарни дни от получаването й в клона. Първоначално новата услуга ще се предлага в 19 пощенски станции на територията на София, като до няколко месеца се предвижда услугата да е в големите градове, а впоследствие и в по-малките населени места. Потребителите на интернет ритейлъра ще получават преференциално обслужване на специално предназначени гишета. В Румъния, Унгария и Полша онлайн магазинът работи в партньорство с местните държавни пощи, като сега и eMAG в България се присъединява към тази схема на предлагане на услуги. От своя страна държавният мастодонт се опитва да бъде по-активен на пазара на електронната търговия, където видимо изостава през последните години. Партньорството с еMAG ще бъде съпътствано с реновация и осъвременяване на част от офисите на „Български пощи” в София, за да отговарят на изисквания на потребителите на онлайн магазина. Дружеството е разработило и внедрило софтуерно приложение, необходимо при доставката на стоки, поръчани чрез електронни магазини.", "date": "2018.08.07", "title": "Пощите ще получават субсидията си авансово "}
{"url": "https://www.monitor.bg:443/bg/a/view/grigor-i-verdasko-igrajat-sled-polunosht-140971", "text": "Григор Димитров ще започне участието на “Мастърс” турнира “Роджърс Къп” в Торонто във вторник срещу сряда. За тогава е насрочен двубоят му срещу Фернандо Вердаско. Той е пети по програма на втория по големина корт National Bank Grand Stand и се очаква да започне в ранните сутрешни часове българско време. Димитров е под номер 5 в схемата и започва директно от втория кръг. Българинът е срещал пет пъти Вердаско, като има три загуби и две победи. Две от пораженията му са от този сезон - на турнира в Индиън Уелс с 6:7(4), 6:4, 3:6 и на “Ролан Гарос” с 6:7(4), 2:6, 4:6. Вчера Вердаско се справи с лекота с 6:2, 6:2 за само 55 минути с Петър Гойовчик от Германия. Междувременно стана ясно, че Григор Димитров и Давид Гофен ще имат нови съперници на старта в схемата на двойки, след като заради вирусна инфекция Доминик Тийм се отказа от участие. Така вместо срещу Тийм и Шварцман, българинът и белгиецът ще играят срещу Лука Пуй и Жереми Шарди. Двубоят между Сесил Каратанчева и Мария Шарапова от турнира “Роджърс Къп” в Монреал пък бе прекъснат от дъжд. Българската тенисистка се изправи срещу руската си съперничка в сблъсък от първия кръг на надпреварата, но двете не успяха да доиграят мача си докрай. Прекъсването може да се отрази благоприятно на Каратанчева, която до този момент губеше в резултата с 1:4. Българката допусна пробив в четвъртия гейм, като сега задачата й да измъкне мача става по-трудна. Най-вероятно срещата ще се доиграе утре. Победителката от нея пък ще се класира на 1/8-финал, където ще срещне победителката от двубоя между Дария Касаткина и Мария Сакари.", "date": "2018.08.07", "title": "Григор и Вердаско играят след полунощ"}
{"url": "https://www.monitor.bg:443/bg/a/view/vijte-rezultatite-ot-iii-i-programata-na-iv-kryg-v-pyrva-liga-140974", "text": "Резултати III кръг на Първа лига Ботев (Пд) - Етър ВТ - 2:0 (1:0 Стивън Петков 47, 2:0 Тодор Неделев 81-д.) Верея – Берое - 0:2 (0:1 Мартин Райнов 20, 0:2 Мартин Камбуров 65) Черно море (Вн) - Септември (Сф) - 1:5 (0:1 Крис Гади 5, 0:2 Здравко Димитров 41, 0:3 Крис Гади 58, 1:3 Пламен Димов 69, 1:4 Крис Гади 83, 1:5 Асен Чандъров 90+5-д.) Лудогорец - Локомотив (Пд) - 0:1 (0:1 Филип Михалевич 86) Ботев (Вр) – Левски - 0:2 (0:1 Станислав Костов 8, 0:2 Йерсон Кабрал 85) ЦСКА - Дунав (Русе) - 3:0 (1:0 Мауридис 39, 2:0 Мартин Ковачев 45+2-авт., 3:0 Кирил Десподов 56) Славия - Витоша (Бистрица) - 0:2 (0:2 Даниел Кутев 13, 43) 10 август 2018, петък, 18:15 ч: Етър ВТ - Черно море (Вн) - пряко по Нова спорт 10 август 2018, петък, 20:30 ч: Локомотив (Пд) - Верея - пряко по Диема спорт 11 август 2018, събота, 18:45 ч: Берое - Ботев (Пд) - пряко по Диема спорт 11 август 2018, събота, 21:00 ч: Дунав (Русе) - Левски - пряко по Диема спорт 12 август 2018, неделя, 18:30 ч: Витоша (Бистрица) - Лудогорец - пряко по Диема спорт 12 август 2018, неделя, 20:45 ч: ЦСКА - Славия - пряко по Диема спорт 13 август 2018, понеделник, 20:30 ч: Септември (Сф) - Ботев (Вр) - пряко по Диема спорт   1. ЦСКА                      3    3   0   0    7:0     9      2. Левски                    3    2   1   0    5:2     7      3. Ботев (Пд)              3    2   0   1    4:1     6      4. Витоша                  3    2   0   1    4:3     6      5. Берое                     3    1   2   0    4:2     5      6. Септември            3    1   1   1    5:3     4  - - - - - - - - - - - - - - - - - - - - - - - - - - - - - - - - - -   7. Славия                  3    1   1   1    5:5     4  8. Лудогорец             3    1   1   1    2:2     4     9. Черно море (Вн)   3    1   1   1    5:8     4    10. Дунав                   3    1   0   2    4:6     3    11. Етър                     3    1   0   2    1:3     3     12. Локо (Пд)             3    1   0   2    3:6     3    13. Верея                  3    0   1   2    0:3     1     14. Ботев (Вр)           3    0   0   3    2:7     0", "date": "2018.08.07", "title": "Вижте резултатите от III и програмата на IV кръг в Първа лига"}
{"url": "https://www.monitor.bg:443/bg/a/view/kovachich-poiska-transfer-i-objavi-bojkot-na-real-m-140972", "text": "Халфът на „Реал“ (Мадрид) Матео Ковачич обяви бойкот докато не стане ясно бъдещето му. Хърватинът е заявил, че няма да се присъедини към подготовката на отбора, пише “Марка”. 24-годишният футболист настоява да бъде продаден. Той желае да премине в отбор, където ще играе редовно и иска това да стане възможно най-скоро. За да притисне ръководството на “Белия балет”, играчът е решил да остане в дома си и няма да тренира под ръководството на Юлен Лопетеги, като е информирал наставника за своето решение. Тепърва ще видим каква ще бъде реакцията на шефовете в Мадрид, които обаче едва ли ще са особено очаровани от действията на хърватина.", "date": "2018.08.07", "title": "Ковачич поиска трансфер и обяви бойкот на \"Реал\" (М)"}
{"url": "https://www.monitor.bg:443/bg/a/view/nankov-shte-inspektira-stroeja-na-autobana-mejdu-jablanica-i-boaza-140946", "text": "Регионалният министър Николай Нанков, заедно с председателя на УС на Агенция „Пътна инфраструктура“ инж. Светослав Глосов, ще инспектира строителството на автомагистрала „Хемус“ в участъка между Ябланица и Боаза. Проверката ще започне при км 78+500 на АМ „Хемус“, където започва новата отсечка Ябланица – Боаза. На инспекцията е поканен да присъства и министър-председателят Бойко Борисов.", "date": "2018.08.07", "title": "Нанков ще инспектира строежа на аутобана между Ябланица и Боаза "}
{"url": "https://www.monitor.bg:443/bg/a/view/nalivat-2-mln-lv-v-podzemnija-parking-na-vasil-levski-140932", "text": "Над 2,3 млн. лв. ще бъдат необходими за обновяването на подземния паркинг при Националния стадион „Васил Левски“, където ще бъдат открити 193 места. Това става ясно от обществена поръчка, пусната от Центъра за градска мобилност (ЦГМ). В момента функционира само първото ниво на гаража, останалите две нива са неизползваеми. Преди време Столичният общински съвет реши да прехвърли стопанисването на паркинга на ЦГМ. Така дружество ще превърне паркинга в буферен към метрото – ще се използва безплатно във времето, в което подземната железница функционира, от хората, които използват обществен транспорт. Паркоместата ще бъдат достъпни и за всички останали, но срещу заплащане. Спечелилият поръчката ще трябва да се заеме със строително-монтажните работи. В това число влизат водоснабдяване и канализация, ектроинсталации, отопление, вентилация, климатизация, както и саниране на помещенията. Ще трябва да се изработи план за безопасност, както и за начина на изхвърлянето на строителни отпадъци. В момента има изградени и функционират четири буферни паркинга разположени в непосредствена близост до метростанции. Този на „Цариградско шосе” има две нива с общ капацитет 1350 паркоместа. „Всекидневно в делнични дни там паркират от 350 до 550 автомобила, а в почивни дни – от 30 до 90. Заетостта се увеличава при организиране на изложения съгласно годишния изложбен план на Интер Експо Център и дневно преминават от 650 до 800 автомобила“, сочат данни на инициативата „Визия за София“. Паркингът на „Бизнес парк” има две нива с общ капацитет 86 паркоместа. Всекидневно в делничните дни до 9 ч. там се заемат всички паркоместа, а в неработни дни – от 15 до 30 броя. Гаражът на „Бели Дунав” е разделен от метростанцията на две части. Северната част има две нива с общ капацитет 128 броя паркоместа, който е напълно зает в делничните дни, а в неработни дни се ползва средно от 15 до 40 броя. Южната част има две нива с обща вместимост 350 броя паркоместа, като всекидневно се заемат от 90 до 130 броя в делничните дни, а в неработни дни – от 20 до 50 броя. Метроспирката на „Джеймс Баучер“ също разполага с буферен паркинг.", "date": "2018.08.07", "title": "Наливат 2 млн. лв. в подземния паркинг на „Васил Левски“"}
{"url": "https://www.monitor.bg:443/bg/a/view/drejk-stoi-na-vyrha-na-bilbord-poveche-ot-mesec-140948", "text": "Канадският рапър Дрейк за пета поредна седмица е начело на престижната класация Топ 200 на сп. „Билборд“ за албуми. Статистика на \"Нилсен Мюзик\" сочи, че от тавата Scorpion на музиканта за периода на отчитане са продадени 145 000 албумни единици, които отново й отреждат първенството. Предходната седмица бяха продадени над 200 000 копия. На втора позиция в чарта се нарежда кънтри певецът Кени Чесни с албума Songs for the Saints със 77 000 продадени единици. Това е 15-ият диск на Чесни, намерил място в Топ 10, като само трима кънтри изпълнители са класирали повече албуми в челната десетка - Джордж Стрейт (20), Гарт Брукс (19) и Тим Макгро (18). Третото място си заслужи рапърът Пост Малоун с 62 000 продадени единици от тавата Beerbongs & Bentleys. Челната петица в класацията Топ 200 на „Билборд\" се допълва от певеца Джус Уърлд с албума Goodbye & Good Riddance (39 000 продадени единици) и рапърката Карди Би с тавата Invasion of Privacy (38 000 продадени единици). Наскоро Дрейк успя да нареди 7 песни в челната десетка на Hot 100 за сингли Хот, като всичките 25 парчета от Scorpion намират място в чарта. Хитът Nice for What оглави подредбата, на второ място дебютира песента Nonstop. Новият успех на хитмейкъра подобрява рекорд на The Beatles от 1964 г., когато пет песни на ливърпулската четворка бяха в челната десетка в една и съща седмица. До момента Дрейк е вкарал 31 сингъла в топ 10, като така изравнява постижение и на Риана. Пред него във вечната статистика са само The Beatles с 34 песни и Мадона с 38.", "date": "2018.08.07", "title": "Дрейк стои на върха на „Билборд“ повече от месец"}
{"url": "https://www.monitor.bg:443/bg/a/view/bionse-prejivjala-trudna-bremennost-140951", "text": "За тежкатата си бременност с близнаците проговори за първи път Бионсе. Суперзвездата призна, че е страдала от рядко заболяване и е прекарала дълго време на легло, преди да гушне Ръми и Сър Картър. „Бях погълната от токсемия и трябваше да си почивам на легло повече от месец. затова се наложи спешно да ми направят цезарово сечение“, разказа пред сп. Vogue 36-годишната певица. Токсемията е рядко срещано клинично състояние по време на бременност, съпроводено с високо кръвно налягане и може да доведе до много усложнения. Риалити сензацията Ким Кардашиян също се пребори с него, докато износваше първородната си дъщеря Норт Уест. Бионсе сподели още, че най-голямата й опора в този труден момент е бил съпругът й – рапърът и продуцент Джей Зи. „Той беше като войник и много силна подкрепа. Горда съм, че станах свидетел на силата и еволюцията му като мъж, най-добър приятел и баща“, допълни изпълнителката на Crazy In Love. Припомняме, че Бионсе и Джей Зи станаха родители за втори път в средата на миналия юни. Двамата възпитават и 6-годишна дъщеричка - Блу Айви.", "date": "2018.08.07", "title": "Бионсе преживяла трудна бременност"}
{"url": "https://www.monitor.bg:443/bg/a/view/chetiri-bylgarcheta-ostavat-v-bolnica-sled-vzriva-v-bolonja-obnovena-140964", "text": "Четири български ученици, пострадали при взрива в Болоня, остават в болница. Други две деца са били прегледани, превързани и също са били върнати в общежитието.  Цистерна избухна след катастрофа в близост до летището на Болоня. Взривът събори голяма секция от околовръстния път на града. Двама души загинаха, а близо 70 получиха различни наранявания, като състоянието на 14 от тях е тежко. В момента на инцидента осем български ученици са вървели пеша по магистралата и са пострадали от ударната вълна и летящи горящи предмети. Някои от тях са получили обгаряния. Всички те са получили медицинска помощ.  Децата са част от група от 20 ученици в 11-и клас на професионалната гимназия по механотехника \"Владимир Комаров\" в Силистра. Младежите са били на практически стаж в италианска фирма. Групата се придружава от четирима преподаватели, сред които няма пострадали. От МВнР увериха, че Генералното ни консулство е в постоянен контакт с местните полицейски власти и службата на гражданска защита, както и с болничните заведения, в които са настанени пострадалите ученици. Мисията ни е в готовност да окаже и необходимото съдействие на място.", "date": "2018.08.07", "title": "Четири българчета остават в болница след взрива в Болоня (ОБНОВЕНА)"}
{"url": "https://www.monitor.bg:443/bg/a/view/njama-raneni-synjaarodnici-pri-katastrofata-s-bg-kamion-do-fodja-140965", "text": "Шофьорът на камиона, катастрофирал на път до Фоджа, област Пулия, в понеделник следобед, е от Северна Африка, въпреки че превозното средство било с български номер, съобщи телевизия РАИ. Припомняме, че вчера 12 имигранти от Северна Африка загинаха при катастрофата между българския камион и италианския тир. Предполага се, че причина за инцидента е заспиване на волана на северноафриканския шофьор на камиона. В него пътували общо 14 души и двама се спасили, въпреки че са ранени. Ранен е и шофьорът на тира. Работниците се прибирали от работа на полето, където събирали реколтата от домати.", "date": "2018.08.07", "title": "Няма ранени сънародници при катастрофата с БГ камион до Фоджа "}
{"url": "https://www.monitor.bg:443/bg/a/view/vynshno-ministerstvo-s-nova-usluga-za-bylgarite-pri-pytuvane-v-chujbina-140966", "text": "От днес при пътуване в чужбина българските граждани ще получават от мобилните оператори телефонния номер на денонощната дежурна линия на Министерство на външните работи. Това ще им позволи своевременно да потърсят помощ в случай, че попаднат в кризисна ситуация.   Всеки български гражданин, който притежава СИМ-карта на български мобилен оператор, при влизане на територията на чужда държава ще получава кратко текстово съобщение с информация за номера на денонощната дежурна телефонна линия в МВнР. Съобщението ще бъде получавано веднага щом абонатът попадне в роуминг. Така телефонът за спешни случаи на Външно министерство ще е под ръка в паметта на телефона на всеки гражданин зад граница. Телефонът, на който по всяко време може да се позвъни във Външно министерство, е +359 2 948 24 04. На този номер българските граждани могат да потърсят помощ в случай на извънредна ситуация. И трите мобилни оператора са се включили в инициативата за по-добра защита на българските граждани в чужбина. Мобилните оператори предоставят получаването на съобщението безплатно за гражданите, като услугата не е свързана с разходи от държавния бюджет. При повикване на денонощната дежурна телефонна линия в МВнР разговорът ще бъде таксуван според тарифния план на абоната.", "date": "2018.08.07", "title": " Външно праща спешен номер при пътуване извън страната"}
{"url": "https://www.monitor.bg:443/bg/a/view/london-iska-dvama-rusnaci-zaradi-sluchaja-skripal-140967", "text": "Великобритания се готви да поиска от Русия да екстрадира двама мъже, които са заподозрени в извършването на нападението с нервнопаралитично вещество над бившия руски двоен агент Сергей Скрипал и дъщеря му Юлия в английския град Солсбъри в началото на март. Това съобщи в. \"Гардиън\" който се позовава на източници от правителството и службите за сигурност, предаде Ройтерс. Според вестника прокуратурата е изготвила молбата за екстрадиция и тя е готова за връчване. Руското посолство в Лондон заяви, че не е получавало такава официална молба от Лондон. В посолството на Русия във Великобритания не са постъпвали никакви официални документи за подобна екстрадиция, а руски дипломати коментират, че опитът за екстрадиция би бил запълване на информационната лятна пауза. Според британското следствие, главни заподозрени за отравянето на Скрипал са две групи руснаци. Едните са занесли веществото във Великобритания, а вторите са го приложили върху 66-годишния Сергей и 33-годишната Юлия. Според Лондон Русия е основният заподозрян и всички следи водят към нея. Основната причина за това е, че именно в Русия е разработен отровният агент «Новичок». Говорител на британското вътрешно министерство отказа да потвърди или отрече информацията на \"Гардиън\". Москва категорично отхвърля обвиненията. Руската конституция забранява екстрадиране на руски граждани в друга държава. Молбата за екстрадиция вероятно ще се отхвърли от Русия, което може допълнително да обтегне отношенията между Лондон и Москва, които и в момента са в най-тежкото си състояние от края на Студената война, отбелязва Ройтерс.", "date": "2018.08.07", "title": "Лондон иска двама руснаци заради случая Скрипал"}
{"url": "https://www.monitor.bg:443/bg/a/view/nasa-s-pilotirani-kosmicheski-poleti-140963", "text": "НАСА оповести имената на първите девет американски астронавти за първите четири пилотирани, комерсиални космически полета. Смесица от бивши екипажи на космическа совалка Space Shuttle и тестови пилоти, деветимата мъже и жени ще бъдат първите, които ще летят с американски космически кораб, след като използването на Space Shuttle бе прекратено през 2011 г. Астронавтите ще бъдат екипаж при първите два тестови полета и първите два мисии до Международната Космическа Станция (МКС). Съобщението на космическата агенция от 3 август е последната стъпка към завръщането на програмата за пилотирани космически полети на САЩ. След последната космическа мисия STS-135, Space Shuttle кацна в космическия център Кенеди на 9 март 2011 г., като от тогава НАСА е напълно зависима от руския космически кораб Съюз (Soyuz), който превозва екипажи до МКС. За да върне пилотираните полети на американска територия, американското правителство насърчи частни фирми да разработят и експлоатират цялостни космически системи за изстрелване, които да изпращат астронавти и товари до космическата станция и да ги връщат на Земята.   Обявяването на екипажите е скоро, след като американската правителствена оценка на проекта за пилотирани космически полети предизвика НАСА да отложи първите полети на астронавтите до 2019 г. Загрижеността по отношение на SpaceX беше предизвикано, след катастрофалната експлозия през 2016 г., а при Starliner имаше изтичане на гориво в двигателите му, причинено от повреден клапан, в началото на тази година. НАСА казва, че след като двата космически кораба извършат тестовите пилотирани полети, те ще бъдат използвани за шест редовно планирани мисии до МКС, с по четирима астронавти всяка. Това ще повиши броя на постоянния екипаж на станцията до седем, което е много по-близо до първоначално планирания брой на екипажа от осем. Броят на астронавтите, допускан на МКС, е ограничен от броя на капсулите за екипажа, които служат като превозни кораби и в случай на авария, като спасителни капсули. „Мъжете и жените, избрани за тези първи полети, са начело на това вълнуващо ново време на космически полети за човека”, заяви Марк Гейер, директор на космическия център Джонсън (Johnson Space Center) в Хюстън.", "date": "2018.08.07", "title": "НАСА с пилотирани космически полети"}
