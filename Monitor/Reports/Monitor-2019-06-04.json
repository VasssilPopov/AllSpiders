{"url": "https://www.monitor.bg/bg/a/view/podlezite-v-sofija-s-butikovi-naemi-v-stranata-pustejat-temata-167037", "text": "Търговци броят бутикови наеми достигащи до 880 лв. месечно за магазин в подлезите по централните булеварди в София, а в страната в страната съоръженията пустеят, установи проверка на „Монитор“. От конкурс за отдаване под наем на помещенията обявен от общинската фирма „Егида-София“, която стопанисва част от подземните съоръжения в града, става ясно, че 14,3 кв. м. магазин в подлеза на „Плиска“ се дава за 806 лв. Почти тройно по-голям търговски обект в подземието на бул. „Васил Левски“ и ул. „ген. Гурко“ излиза 880 лв. месечно. На друг ключов подлез на „Цариградско шосе“ - при Орлов мост, цената за 14,6 кв.м. е 372 лв. За 30 кв. м. броят 540 лв. търговците желаещи да изложат стоката си в подлеза на бул. „Ситняково“ и ул. „Цар Иван Асен II“. От Столичната община обясниха пред „Монитор“, че подлезите в централната част са с видеонаблюдение, а на няколко места има и жива охрана. Камерите се следят в няколко локални центрове. Автопатрул също се отзовава на сигнали за инциденти в столичните подлези. Във втория по големина град у нас – Пловдив става ясно, че атрактивните пешеходни от време. Останалите в града на тепетата трябва да бъдат поддържани от съответните шест районни кметства, но опитът сочи, че повечето от тях са неосветени и опасни за преминаване. Добрият пример за стопанисване в центъра на града е концесията на подлез „Археологически”, предоставена на художника Жорж Трак. Поради кандидатурата на обекта пред ЮНЕСКО от община Пловдив трябваше миналата година да прекратят договора, но заради изрядната поддръжка тя бе удължена с година. Съседният подлез при хотел „Тримонциум” също е пълен с магазинчета, павилиони за закуски и се поддържа добре. Същото е положението и в големия подлез на Централна гара, който обаче се наводнява при всеки по-обилен дъжд. Проверка на „Монитор“ установи, че подлезите в морската ни столица Варна са мрачни подземия, където осветлението е оскъдно, стените са изрисувани и изписани с неразбираеми йероглифи и все по-често се избягват от варненци при пресичане на булевардите на града. Вече има няколко дела във варненския съд, спечелени от възрастни хора, пострадали при инциденти, предизвикани от неподдържаните подходи към съоръженията. за да не е допуска вандали да вилнеят в нощните часове, но тогава пък стара желязна врата се откъсна и уби преминаваща възрастна жена. Един от най-опасните подлези във Варна е на спирка „Явор“, твърдят варненци. В близост до подлеза живеят бездомници, осветление почти липсва, вътре е пълно с бутилки от алкохол. Подобна е ситуацията с подлезите в кварталите „Левски“ и „Чайка“, за които се коментира, че всеки момент може да падне част от мазилката върху някой от преминаващите.  В другия голям морски град Бургас подлезите са ремонтирани основно преди десетина години. Въпреки това много от тях не се използват. Не защото са опасни, а защото бургазлии така са свикнали. Предпочитат да си спестят усилията по слизането и изкачването по стълбите и за по-лесно пресичат рисковано пътните платна. Един от малкото инциденти стана през януари 2015-та година, когато 27-годишна жена бе нападната късно вечерта в подлез в комплекс \"Славейков\", но тя блъснала нападателя и хукнала с всички сили към районното. Най-уреденият и най-използван подлез е този в центъра на града до Операта. В него са изградени десетина магазина, които работеха доста добре. Общината отдаваше търговските обекти срещу 200 лева месечен наем. След промяната на транспортната схема обаче потокът от пешеходци през подлеза значително намаля и търговията зацикли. В момента повечето от магазините са празни, но кандидат-наематели няма. Нито един пешеходец не влиза в подлезите по бул. „Симеон Велики“ в Шумен, установи проверка на \"Монитор\" в пиковите часове няколко дни. Съоръжения за пресичане на булеварда, който по дължината си има от 4 до 6 ленти, има на пет места, а един е преграден с метални решетки, но по принцип води за никъде - намира се на място, където няма пешеходен трафик. Още през 2017 година сегашната общинска администрация е направила оглед на подземните пешеходни комуникации, който завършил с констатацията, че за подобряване на състоянието им и основен ремонт са нужни между 600 и 800 хиляди лева, с които бюджетът не разполага. Затова кметството обяви, че ще търси наематели, които да се грижат за подлезите. Според търговци обаче при липсата на пешеходен трафик и при положение, че подлезите са обикновени тунели без помещения няма шанс да се намери мераклия да ги стопанисва.", "date": "2019.06.04", "title": "Подлезите в София с бутикови наеми, в страната пустеят (ТЕМАТА)"}
{"url": "https://www.monitor.bg/bg/a/view/hrani-koito-mojem-da-jadem-s-ryce-166999", "text": "Всички знаем основите на етикета при хранене: дъвчете със затворена уста, дръжте лактите на масата и използвайте вилица, а не пръстите си - нали? Не точно. Някои храни са предназначени за консумация без прибори. Ето как да им се наслаждавате и да запазите добри маниери. : пръчиците са най-подходящите за повечето гости, които се наслаждават на традиционната японска храна. Но повечето суши всъщност са предназначени да се консумират с ръцете ви. Нигири (нарязани ролки, пълни с ориз, риба и зеленчуци) трябва да се консумират с пръсти, тъй като притискането им с пръчици може да накара ориза да падне или да се разпадне. : ако не са приготвени в сос, които да потече по пръстите ви, спокойно може да похапвате аспержи с пръсти. Няма да нарушите етикета на масата. : малки парченца твърди сирена, подобни на чедър, могат да се появят в устата си от ръка. Ако сирената се сервират на споделена табела с общ нож, използвайте този нож, за да отрежете залъците и си вземете спокойна сиренето с пръсти. : когато седнете на пир в етиопски ресторант, може да се изненадате от пълната липса на прибори. Вместо вилици и лъжици, етиопската кухня разчита на инжекти - голяма плоска пита, поднесена под купчини месо и други предястия.  : Най-общо казано, чудесно е да вземеш парче пица и да я изядеш с ръцете си. В Неапол обаче е традиционно да се яде пица с вилица и нож.  са другите неща, които задължително трябва да консумирате с ръце.", "date": "2019.06.04", "title": "Храни, които можем да ядем с ръце"}
{"url": "https://www.monitor.bg/bg/a/view/vijte-koi-hrani-pomagat-sreshtu-visoko-kryvno-167038", "text": "Ако не се лекува, високото кръвно налягане може да доведе до животозастрашаващи усложнения. За понижаване на риска хората могат да променят начина си на живот или хранене. Една от промените, препоръчвана от експерти, е в менюто да присъстват определени храни, пише в. \"Дейли експрес\", цитиран от БТА. Редовната консумация на 4-5 порции зеленчуци се свързва с понижен риск от високо кръвно налягане.  \"Наблягайте на разнообразието и избирайте зеленчуци с различни цветове, които осигуряват различни хранителни вещества\", съветва специалистката от Dietitian and Heart Foundation.   Плодовете са богат източник на калий, магнезий и фибри. Полезни са както пресните, така и замразените. Отлична следобедна закуска са шепа плодове с йогурт или ядки. Редовната консумация на богати на фибри храни като кафяв ориз, пълнозърнеста паста, пълнозърнест хляб, овесени ядки, се свързва с по-добро здраве на сърцето и с 30 процента по-нисък риск от смъртност от сърдечносъдови заболявания. Бет Миъртънс съветва да се следи размерът на порциите, тъй като с пълнозърнестите храни може да се прекали. Ако порцията изглежда малка, към нея е препоръчително да се прибавят повече зеленчуци.  Комбинирането на зеленчуци, плодове и пълнозърнести храни с нискомаслени млечни продукти - мляко, йогурт, сирене, се свързва с по-големи ползи срещу повишено кръвно налягане, отколкото увеличеният прием само на плодове и зеленчуци.  \"Изберете нискомаслено мляко или йогурт без вкусови добавки и ги съчетайте с пълнозърнест продукт, например овесени ядки, дребни безкостилкови плодове и ядки, и вече имате рецепта за успех. Отлична сутрешна или следобедна закуска са също пълнозърнестите крекери, гарнирани с домат или авокадо\", казва диетоложката. Ядките и семената са богати на ненаситени мазнини, протеини, витамини и минерали, и са неизменна част от здравословното и балансирано хранене. Бет Миъртънс препоръчва те да присъстват във всекидневното меню, като съветът на диетоложката е да се избягват осолените и подсладените ядки и семена.", "date": "2019.06.04", "title": "Вижте кои храни помагат срещу високо кръвно"}
{"url": "https://www.monitor.bg/bg/a/view/arheolozi-prouchvat-traseto-na-bydeshtata-magistrala-ruse-veliko-tyrnovo-167040", "text": "Археолози от БАН са готови да проучат трасето на бъдещата магистрала между Русе и Велико Търново. Те са единствените кандидати, тъй като само тяхната оферта е подадена в отворената поръчка по темата, съобщават от АПИ. Осигурените средства са 102 000 лв., без ДДС, а срокът за извършването им е 35 календарни дни. Издирването на археологически обекти е начален етап от археологическото проучване, в който чрез теренни проучвания се разпознават археологическите ценности. В процеса на издирването им задължително се документират всички археологически обекти, структури и следи от древността, независимо от техния вид и хронология, уточняват от АПИ.", "date": "2019.06.04", "title": "Археолози проучват трасето на бъдещата магистрала „Русе-Велико Търново“"}
{"url": "https://www.monitor.bg/bg/a/view/8-signala-na-mesec-v-inspektorata-za-izgoreli-lampi-i-otpadyci-v-podlezite-167035", "text": "37 сигнала за непочистени подлези, изгоряло осветление и други проблеми с техническото състояние на съоръженията са получени за първите 5 месеца на 2019 г. в столичния инспекторат. Районните администрации са били уведомени и са реагирали веднага. Столичната община следи общо 72 подлеза и 2 пасарелки. Толкова са регистрираните подземни пешеходни съоръжения на територията на София по данни на инспектората, който контролира фирмите, които ги поддържат. Районните кметове ежемесечно следва да депозират актуална информация в Столичната община относно текущото състояние на подлезите, находящи се на територията на съответния район, както и на гражданите при ползването им. „Столичен инспекторат“, като контролна институция, контролира качеството на изпълнение на дейностите по чистотата, заложени в Оперативните планове на фирмите изпълнители, а именно: ръчно метене – 30 пъти месечно, събиране и транспортиране на отпадъци от кошчетата - 2 пъти дневно. Миенето се извършва в нощна смяна със специализирана техника, подходящи препарати и четки от юни до октомври. Последната регистрирана проверка на подлезите е преди 10 години. През 2009 г. инспекторатът е извършил замерване на площите и водоприемните улеи, броя на отводнителните шахти и броя на конзолите на кошчетата за битови отпадъци. Същите са картографирани от експерти на Столичния инспекторат. „Групирани са на териториален принцип по райони, като за граничните случаи е посочен и съседният район, ползващ подлеза. За всеки подлез са извършени измервания на съответните елементи, като отчитането е направено със софтуер. Техническото поддържане на пешеходните подлези на чиято територия се намира подлезът, а почистването и поддържането на чистотата е отговорност на фирмите изпълнители, сключили договори със Столичната община. Столичният общински съвет от 2010 година е възложил на кметовете на райони управлението на пешеходните подлези с изключение на търговските обекти, находящи се в тях - частна общинска собственост“, обясниха от Столичния инспекторат пред „Монитор“.", "date": "2019.06.04", "title": "8 сигнала на месец в инспектората за изгорели лампи и отпадъци в подлезите"}
{"url": "https://www.monitor.bg/bg/a/view/kris-hemsuyrt-si-vzima-pochivka-ot-holivud-167007", "text": "Австралийският актьор Крис Хемсуърт си взима почивка от Холивуд, а причината е, че иска да прекарва повече време със семейството си. 35-годишният сексимвол, станал любимец на малки и големи въртейки чука на бог Тор в киновселената на \"Марвел\", е взел решиние да не се снима в нови проекти до края на година. Вместо това, звездата от поредицата за „Отмъстителите“ ще прекара няколко месеца в родината си Австралия със съпругата си Елза Патаки и трите им деца - 7-годишната Индия и близнаците Саша и Тристан, които се появиха на бял свят през 2014 г. \"Тази година вероятно няма да се снимам повече. със съпругата ми и децата ни. Те вече са на възраст, на която по-осезаемо усещат продължителните ми отсъствия\", заяви Хемсуърт пред австралийското издание \"Дейли телеграф\".", "date": "2019.06.04", "title": "Крис Хемсуърт си взима почивка от Холивуд"}
{"url": "https://www.monitor.bg/bg/a/view/shafior-zagina-v-montansko-djipyt-se-blysnal-v-nasipan-chakyl-167045", "text": "Тежка катастрофа с жертва в района на Монтанско. Край село Доктор Йосифово джип се е ударил в насипан върху пътя чакъл, докато е преминавал по мост, който е в ремонт, съобщава bTV. Автомобилът се е преобърнал в реката. Инцидентът е станал около 22 ч. вечерта. „От Монтана до Доктор Йосифово има най-малко десет знака, които забраняват влизането и преминаването през селото. Има обходен маршрут, но такива неща се случват”, каза Огнян Митов, кмет на д-р Йосифово и допълни, че тежкотоварни автомобили също не спазват забраните. В колата са пътували мъж, жена и дете на около 10 години. Шофьорът е починал, а детето и жената са откарани в болница. Прочети повече в Blitz.bg: https://blitz.bg/obshtestvo/tezhka-katastrofa-kray-montana-vze-zhertva_news677744.html", "date": "2019.06.04", "title": "Шофьор загина в Монтанско, джипът се блъснал в насипан чакъл"}
{"url": "https://www.monitor.bg/bg/a/view/bojko-borisov-na-nagradite-na-krib-gotov-sym-da-svikam-koalicionen-syvet-167041", "text": "По традиция на събитието присъстват представители на правителството, депутати, предприемачи от различни браншове. Пред представителите на бизнеса у нас премиерът Борисов сподели добрите си впечатленията от посещенията във високотехнологичните и индустриалните заводи и заяви, че размерът на данъците в страната няма да се променя. „Ние данъците нямаме да пипаме – това е най-добрата среда. Инвестиции и стабилност – това е, което сочат кредитни агенции, ние ще държим прогнозируеми данъци до края“, подчерта Борисов. \"Единственият шанс да се вдигнат доходите е тази икономическа стабилност да продължи. Надпреварата на политическите партии за това дадено нещо да бъде безплатно, ще доведе до тежък катаклизъм. Безплатното за едни, означава по-високи данъци за други“, коментира още премиерът. \"В политиката популизмът стигна дотам, че всеки се надпреварва, дори либералните ДПС, да говорят за безплатни неща, непрекъснато. Безплатни неща няма в живота. Безплатното за едни означава по-високи данъци за онези, които работят. Инвестициите, стабилността е, защото ние държим тези прогнозируеми данъци и ще ги държим докрай. Какво значи безплатно. Няма безплатно”, категоричен е министър-председателят. За да може пък жените да работят и да бъдат равнопоставени, Борисов каза, че с финансовия министър Владислав Горанов са се договорили за отпускането на пари за колкото е нужно детски градини и ясли. „Колкото градини и ясли липсват в България, ще отделим ако трябва и 100, 200, 500 млрд. лв., ако трябва, и ще ги построим. Защото има смисъл“, каза още той. Борисов заяви, че България е в крайната фаза за влизане в чакалнята на еврозоната, както и че страната ни се справя изключително успешно с опазването на външните граници на ЕС.", "date": "2019.06.04", "title": "Борисов на наградите на КРИБ: Готов съм да свикам коалиционен съвет"}
{"url": "https://www.monitor.bg:443/bg/a/view/nedovolni-ot-losh-pyt-blokiraha-shoseto-peshtera-batak-167028", "text": "Недоволни жители на село Нова махала, община Батак блокираха за втори път шосето от Пещера към историческия град в знак на протест, че отсечката от разклона от селото и местността „Вълча поляна“ до разклона на главния път е в окаяно състояние. Участъкът се нуждае от спешен ремонт, тъй като повече от 30 години не е правен рехабилитация на пътя. Оттук минават и живеещите в съседното село Фотиново. На предишния протест, който се състоя миналия петък, протестиращите бяха подкрепени с присъствието на кмета на община Батак – Петър Паунов, кмета на Нова махала – Ерхан Саатчъ и народният представител Сергей Кичиков. Десетки жители на Нова махала се включиха в шествието, което тръгна от селото им и излезе на разклона на пътя Пещера – Батак. Недоволните са готови на 14 юни да блокират сградата на Областната управа в Пазарджик, ако дотогава отговорните институции не вземат мерки и бъдат започнати ремонтни работи по трасето. Самият губернатор на Пазарджик Стефан Мирев е сезирал с писмо Агенция „ Пътна инфраструктура“ за проблема на пътния участък.", "date": "2019.06.04", "title": "Недоволни от лош път блокираха шосето Пещера-Батак"}
{"url": "https://www.monitor.bg:443/bg/a/view/240-mln-lv-sa-neobhodimi-za-osnoven-remont-na-asparuhov-most-167029", "text": "Около 240 млн. лв. е необходимата сума за основен ремонт на Аспаруховия мост. Това съобщи във Варна министърът на регионалното развитие и благоустройството Петя Аврамова, която участва в среща – дискусия „Образцова община“. „За ремонта ще се търси целево финансиране, тъй като сумата е изключително голяма, а дейностите ще включват основен ремонт на горно и долно строене, подмяна на пътната плоча, стоманобетонната плоча, асфалтовата настилка и др. „Иначе, като текущ ремонт, по споразумение между Агенция „Пътна инфраструктура“ и Общината се изпълняват текущите ремонти по асфалтовата настилка, но за основен ремонт на съоръжението ще търсим целеви средства.  „Общината работи по различни инфраструктурни проекти на стойност над 150 млн. лв. Хубавото е, че ВиК – Варна вече е входирало и проекта, който е за ВиК инфраструктурата, като 77 млн. са грант т.е. средства, които те ще получат от оперативна програма „Околна среда“. Така, че ВиК-инфраструктурата и всички необходими дейности, които трябва да се извършат на територията на област Варна ще бъдат изпълнени с този проект“, посочи министър Аврамова. Тя съобщи още, че е инспектирала ремонтните дейности по автомагистрала „Хемус“ и прилежащите виадукти, които се ремонтират в очакваните срокове. „До края на месец юни ще приключат дейностите на виадуктът, който се намира на 51-ви километър на автомагистралата, а в началото на месец юли ще бъде готов и виадуктът при км 38. Има малко повече за довършване по пътното платно. Там се прави изцяло основен ремонт – премахва се хидроизолацията, асфалта, бетонната плоча, стоманобетонните тротоари и се изграждат изцяло нови. Имахме възможност да видим и ремонта, който се извършва на долното строене. Това са виадукти, строени преди 30 години. Даже единия му видяхме и надписа – 1984 г. Така, че и долното строене, което е невидимо за пътуващите по виадуктите, самите колони и арматурата, която имат в тях, сет нуждаят от основен ремонт и това се извършва в момента“, посочи министърът на регионалното развитие и благоустройството. В отговор на въпрос за изграждането на АМ „Черно море“ министър Аврамова коментира, че магистралният пръстен е приоритет на правителството, но се работи според възможностите на бюджета и средствата от европейските фондове. Обсъждани са различни варианти, включително и концесия. На друг въпрос дали има сериозни проблеми по инфраструктурата след обилните валежи, Аврамова отбеляза, че са констатирани свлачищни процеси в някои участъци, но към момента всички проблеми са отстранени от АПИ.", "date": "2019.06.04", "title": "240 млн. лв. са необходими за основен ремонт на Аспарухов мост"}
{"url": "https://www.monitor.bg/bg/a/view/platen-sociolog-natrapva-lichnoto-si-mnenie-za-peevski-167032", "text": "Един платен социолог изпълзя от мрака, за да атакува председателя на ДПС Мустафа Карадайъ и депутата и издател на „Телеграф медиа“ Делян Пеевски. Доц. Цветозар Томов, който е бивш говорител на ЦИК, преднамерено обяви за неправилно решението на избирателната комисия да приеме отказа на двамата от евролистата след вота. Нещо повече, той обвини ЦИК в изборна измама. „Личното ми мнение е, че комисията не може да пренарежда листите и трябва да впише избраните евродепутати. Ако един избран евродепутат иска да се откаже, първо трябва да бъде избран, а след това да се откаже пред Европарламента. Решението на ЦИК е такова, но то не е правилно”, заяви Цветозар Томов пред bTV. Явно поканен в студиото, за да каже точно това, след като още преди няколко дни поръчковият социолог изрази личното си мнение и пред червения официоз „Дума“, Томов с охота се впусна в размисли и за избора на Радан Кънев за евродепутат, опонирайки на колегата си Михаил Мирчев. Направи впечатление обаче, че личното му мнение в този случай е пропито със симпатия. Платеният социолог Цветозар Томов от години питае негативно отношение към издателя на „Телеграф медиа“ и даже стана причина през 2013 г. вестниците „Телеграф“, „Монитор“, „Политика“, „Борба“ и „Меридиан мач“ да излязат с отворено писмо, след като по абсолютно недопустим и скандален начин социологът призова, отново от ефира на bTV, зрителите да не купуват тези издания, както и да не купуват рекламираните чрез изданията стоки на рекламодателите. “Във връзка с това категорично заявяваме, че е абсолютно недопустимо в медийното пространство, чрез една от телевизиите в страната, да се допуска отправяне на призиви, насочени към възпрепятстване на търговската дейност и увреждане на доброто име на един български издател. Абсолютно недопустимо е от телевизионния ефир да се отправят призиви за бойкотиране на което и да е печатно издание, а още повече на едни от най-тиражните вестници като „Телеграф”, „Монитор” и „Политика”, както и да се бойкотират стоките, рекламирани в същите издания”, заявихме в отвореното си писмо тогава. Опитите на Томов да срине доброто име на издателя ни и да дискредитира вестници, доказали се във времето като безпристрастни съдници на олигарсите и разкриващи непрекъснато игрите на задкулисието, не датират отдавна. Само преди няколко години неговата агенция получаваше пари, за да списва постоянна страница в седмичника „Политика“, а социологът даваше с ищах интервюта в изданията, които изненадващо намрази. За човек, ясно показал, че личното му мнение се обуславя от възможността да прави платени прогнози и анализи, въпросният социолог е събеседник, към когото медиите с лична професионална хигиена би трябвало да се въздържат. Но това в крайна сметка е лично решение.", "date": "2019.06.04", "title": "Платен социолог натрапва „личното си мнение“ за Пеевски"}
{"url": "https://www.monitor.bg/bg/a/view/japonkite-na-vojna-sreshtu-visokite-tokcheta-v-ofisa-167039", "text": "Японките се организираха в движението # KuToo, с което обявяват война на носенето на високи токчета на работното място, предадоха Франс прес и Ройтерс, цитирани от БТА. В наименованието на протестното движение се използват думите куцу (обувка) и куцуу (болка). Кампанията беше лансирана от актрисата Юми Ишикава и тя много бързо беше подкрепена в мрежата от 19 хиляди последователки. \"Днес внесохме петиция, чрез която настояваме приемането на закон, забраняващ на работодателите да изискват от служителките им задължително да се явяват на работа с високи токчета. Това по същество е дискриминация по полов признак и представлява сексуален тормоз над жените!\", заяви Юми Ишикава пред медиите, преди да се срещне с отговорни лица в Министерството на труда. Всичко започна с туит на актрисата, в който тя съобщаваше как японски хотел изисква задължителното носене на високи токчета за получаване на назначение от страна на кандидатките. Впоследствие хиляди японки се обединиха в социалните мрежи, тъй като много от тях се сблъсквали със същия проблем. Агенциите припомнят, че през 2017 година канадската провинция Британска Колумбия забрани на  работодателите да принуждават служителките си да носят високи токчета. Тази практика беше заклеймена като опасна и дискриминационна.", "date": "2019.06.04", "title": "Японките на война срещу високите токчета в офиса"}
{"url": "https://www.monitor.bg:443/bg/a/view/burja-v-parij-sprja-ustrema-na-nadal-i-federer-167030", "text": "Надвиснала над Париж буря прекъсна устрема на двама от лидерите в световния тенис – Рафаел Надал (Исп) и Роже Федерер (Швейц), в 1/4-финалните им двубои. Надал бе само на 2 гейма от спечелване на мача си срещу Кей Нишикори (Яп) – 6:1, 6:1, 4:2. Федерер пък имаше зрелищен сблъсък със своя сънародник и приятел Стан Вавринка, който по взаимно съгласие бе прекъснат преди бурята да се разрази при резултат 7:6(4), 4:6, 7:6(5), 3:3 в полза на Маестрото. Ако времето позволява, срещите ще се подновят в 19 ч.", "date": "2019.06.04", "title": "Буря в Париж спря устрема на Надал и Федерер"}
{"url": "https://www.monitor.bg:443/bg/a/view/nuzeum-pochete-hashogi-166988", "text": "Музеят на информацията Нюзеум във Вашингтон отдаде почит на журналистите, убити миналата година при изпълнение на задълженията си, сред които и саудитският журналист Джамал Хашоги и афганистанският фотограф на Франс прес Шах Марай, предаде АФП. Имената на 22 журналисти измежду 80, загинали миналата година при изпълнение на техните задължения, според данни на Репортери без граници, бяха добавени в мемориала, който се издига във внушителната сграда, разположена близо до сградата на американския Конгрес. Сред 22-те имена е това на Хашоги, който беше убит в консулството на Саудитска Арабия в Истанбул, и това на Шах Марай, който беше убит заедно с още девет журналисти в двоен бомбен атентат в Кабул през април миналата година. На церемонията Фред Хаят от в. \"Вашингтон пост\" - вестникът, за за който работеше Хашоги, изрази надежда, че правосъдието ще възтържествува по неговия случай. \"Ако се окаже, че той е бил убит безнаказано, то тогава никой журналист не е защитен. Ако едно престъпление може да бъде извършено в дипломатическа мисия, то тогава нито едно място не е сигурно\", каза Хаят. В мемориала на журналистите в музея вече има 2344 имена на журналисти от целия свят, починали от 1837 г. при изпълнение на професионалните си задължения.", "date": "2019.06.04", "title": "Нюзеум почете Хашоги"}
{"url": "https://www.monitor.bg:443/bg/a/view/gazovijat-hyb-balkan-podoben-na-avstrijskija-167036", "text": "Газовият хъб „Балкан“ да е подобен на австрийския в Баумгартен. Идеята бе обявена по време на кръгла маса, организирана в парламента във вторник, на която беше представена концепцията за проекта. За да има енергийна борса в България, са нужни законодателни промени, които да регламентират дейността й“, обясни Валентин Николов, председател на Комисията по енергетика при откриването на събитието. \"Текстовете за промяна на Закона за енергетиката ще бъдат публично дебатирани и представени на експерти в сектора\", посочи той. По думите на енергийния министър Теменужка Петкова новата газова стратегия на България цели референтни цени, стандартизирани договори, активни брокери и Бенчмарк индекс. По време на обсъждането стана ясно, че е необходимо да се изработи регулаторна рамка, за да се реализира газовият план на България. Дружеството \"Газов Хъб Балкан\" ЕАД е регистрирано през януари тази година с цел създаване на газова борса. Дружеството е с капитал 500 000 лв. изцяло държавна собственост. Дялове на компанията може да бъдат предложени на други юридически и физически лица - търговци на едро, производител или енергийни борси, но при запазване на контролния пакет от \"Булгартрансгаз\" ЕАД. Експертни оценки, разпространени по време на събитието, показват, че търсенето на природен газ на борсата ще се увеличи от близо 700 млн. куб. м през 2020 година до почти 2.5 млрд. куб. метра през 2024 г.", "date": "2019.06.04", "title": "Газовият хъб „Балкан“ подобен на австрийския"}
{"url": "https://www.monitor.bg:443/bg/a/view/fantomyt-na-operata-se-zavryshta-v-operetata-167018", "text": "„Фантомът на операта” се завръща на сцената на Музикалния театър в серия лимитирани спектакли през ноември. Датите са договорени след продължителни преговори с фирмата носител на авторските права. Публиката ще може отново да се наслади на най-касовия и зрелищен мюзикъл на родна сцена. Представленията са лимитирани – на 3, 9, 10, 13, 14, 15, 16 и 17 ноември. Билетите вече са в продажба на касата и на сайта на театъра. От премиерата си на 25 януари до 14 април, когато се игра последният спектакъл за сезона, „Фантомът на операта” от Андрю Лойд Уебър на сцената на Музикалния театър бе посетен от рекордните 24 000 зрители. Първите 11 спектакъла бяха откупени седмици преди премиерата, което наложи договарянето на допълнителни дати, за да се отговори на огромния зрителски интерес.", "date": "2019.06.04", "title": "„Фантомът на операта“ се завръща в Оперетата"}
{"url": "https://www.monitor.bg:443/bg/a/view/dyrjavata-trjabva-da-dava-po-9-lv-mvtch-na-us-centralite-167031", "text": "Държавната НЕК ще бъде принудена от 1 юли за следващите 12 месеца да субсидира с по 9 лв. всеки мегаватчас, който изкупува от т. нар. американски тецове в Маришкия басейн. Това стана ясно във вторник по време на открито заседание в КЕВР, на което бе разгледан докладът на регулатора за утвърждаване на цени в сектор „Електроенергетика“. От написаното става ясно, че НЕК ще плаща на американските централи по 98,08 лв. за мвтч, а ще бъде задължен да продава тока на крайните снабдители - по 89 лв. Според изпълнителния директор на държавната компания Петър Илиев това е в противоречие с наредбата за цените. Да припомним, първите заробващи договори за въпросните мощности и за изкупуването на високи цени на тока от тях бяха подписани по времето на кабинета на Иван Костов. „Заради орязване на парите за НЕК като обществен доставчик за периода 2014-2018 г. непокритите разходи за доставки са 214 млн. лв. Дори КЕВР е признала За това беше създаден и Фондът за енергийна сигурност“, припомни Илиев. Освен това за следващия ценови период, според него, в определените количества за американските централи НЕК няма да може да изпълнява задълженията си да предоставя допълнителни услуги за ЕСО. „Не знам как ще обвържем баланса, особено в определени часове, когато на практика количествата, определени за тези тецове, на средно ниво са добре, обаче в рамките на денонощието електрическите товари се променят по 2-3 пъти. Или трябват необвързани графици, или няма да можем да изпълним задълженията си към регулирания пазар“, смята още той. Илиев припомни, че до края на юни няма да купува ток от американските тецове, защото те са си изпълнили квотата и всяка поръчка ще излезе много по-скъпо на НЕК. От утре (сряда - б. а.) или от понеделник ще ги спрем и ще ги заместим с доставки от ВЕЦ-овете, защото нямаме откъде другаде. Рискуваме обаче през юли язовирите да останат празни. Те в момента са пълни на 70%. В други години по това време обемът е бил на 90%“, поясни той. Мартин Тафров - ръководител управление в АЕЦ записани в доклада, който трябва да осигурява централата, достигащи 500 или 700 мегавата, които в доклада се изискват от централата. „Това автоматично ни ограничава в предлагането на стандартни продукти. Има разлика в потреблението, но не и със 700 мегавата. Ние сме базов производител“, припомни той. По време на обсъждането всички тецове и топлофикационни дружества с когенерации се оплакаха от ниските цени, по които се изчисляват разходите им за закупуване на парникови квоти. „Цената, която в момента се предлага за парното, е исторически най-високата. Това увеличение няма да заздрави финансовото състояние на дружествата, защото хората са в невъзможност да плащат тези цени. Те първо не могат да ги плащат, защото са много високи и второ, защото са много нечестни, защото нямат доверие в начина, по който се определят сметките, включително и в начина, по който се вдигат цените“, каза след заседанието на КЕВР омбудсманът Мая Манолова. „Не одобрявам процедурата, която е избрала КЕВР. Според мен би било нормално представители на енергийните дружества да представят своите аргументи в присъствието на граждански организации, на институциите, да има диалог. Това ще се случи в петък реално след свършен факт, тъй като обектите на тези доклади - електроразпределителните дружества и топлофикациите, вече ще са изразили своите позиции, без да са чули възраженията, предложенията и тревогите на гражданите“, добави омбудсманът.", "date": "2019.06.04", "title": "Държавата трябва да дава по 9 лв./мвтч на US централите"}
{"url": "https://www.monitor.bg:443/bg/a/view/vrychvat-nagradite-na-naj-dobrite-v-biznesa-snimki-167034", "text": "Премиерът Бойко Борисов е патрон на Петия юбилеен годишен бал на Конфедерацията на индустриалците и работодателите в България. На него бяха връчени годишните награди на работодателската организация, които се представят със същата абревиатура - КРИБ – „Качество, Растеж, Иновации от България”. Голямата награда в   получи МТГ Делфин АД. Министър-председателят Бойко Борисов връчи наградата на Светлин Стоянов, изпълнителен директор на компанията. С втора награда в   бе отличена Монбат АД, като наградата получи Атанас Бобоков, главен изпълнителен директор на компанията. В категория „Растеж“ бяха връчени две големи награди поради равния брой точки, събрани при гласуването. Голяма награда в   получи АГРИОН ИНВЕСТ АД. Марияна Николова, заместник министър-председател по икономическата и демографската политика, връчи наградата на Анатоли Георгиев, изпълнителен директор на Агрион Инвест. Голяма награда в   получи Биовет АД. Емил Караниколов, министър на икономиката, връчи наградата на Ангел Желязков, изпълнителен директор на Биовет АД. Голямата награда в   получи VIVACOM. Екатерина Захариева, заместник-министър председател по правосъдната реформа и министър на външните работи връчи наградата на Атанас Добрев, главен изпълнителен директор на компанията. Втора награда в  получи СИН Карс Интернешънъл ЕООД, като наградата бе връчена на инж. Росен Даскалов, собственик и управител на компанията. Специалната награда на председателя на КРИБ за цялостен принос за развитието на икономиката в България получи проф. д.т.н. инж. Цоло Вутов. Специалната награда включва дълготрайни инвестиции и растеж, запазване и разкриване на нови работни места, иновации и принос в научната и обществена дейност. Председателят на КРИБ Кирил Домусчиев връчи наградата на проф. д.т.н. инж. Цоло Вутов. За доброто настроение принос имаха квартет Destiny, Ку-ку бенд и певицата Нели Петкова. Изненада за гостите беше участието на Краси Радков, който изтегли печелившите номера от томболата. Водещи на Петия годишен бал на КРИБ бяха Стефан А. Щерев и Станислава Ганчева. По традиция на събитието присъстваха представители на правителството, депутати, предприемачи от различни браншове.", "date": "2019.06.04", "title": "Годишният бал на КРИБ - кой отнесе наградите (ОБНОВЕНА+СНИМКИ)"}
{"url": "https://www.monitor.bg:443/bg/a/view/etiketite-na-alkohola-v-es-s-kalorii-i-systavki-167033", "text": "Производителите на спиртни напитки в Европа обявиха вчера плановете си да посочват на етикета калориите и съставките в спиртните напитки, след като регулаторните органи увеличават усилията за по-здравословен начин на живот. Алкохолните напитки са освободени от правилата на ЕС за етикетиране, които са в сила за всички други храни и напитки. Европейската комисия обаче призова сектора да излезе с план за саморегулиране на фона на общия интерес за по-здравословни навици на хранене и пиене. През март 2018 г. секторът предложи инициатива за предоставяне на повече информация за енергийното съдържание и съставките, но критиците заявиха, че ако голяма част от информацията е налична само онлайн, не е реалистично да се очаква от всички потребители да имат достъп до нея. Секторът на спиртните напитки се е ангажирал „да предоставя енергийна информация на етикета, заедно с пълния списък на съставките и подробна информация за продукта“, съобщиха от търговската организация Spirits EUROPE, която представлява национални организации и мултинационални компании. Споразумението не е задължително, а по избор и не обхваща виното и бирата.", "date": "2019.06.04", "title": "Eтикетите на алкохола в ЕС с калории и съставки"}
{"url": "https://www.monitor.bg:443/bg/a/view/ispanskata-familija-sancha-s-izlojba-v-dvoreca-167012", "text": "Мащабна изложба „От Малага до Виена, минавайки през София“ се открива утре от 18.30 ч. в Националната галерия – Двореца на пл. „Княз Александър I“, където ще може да бъде разгледана до 7 юли. Франсиско Санча и Ленго (1874-1936) е известен пейзажист, портретист, илюстратор и карикатурист. Роден е в Малага – родния град и на Пабло Пикасо, с когото го свързват дългогодишно житейско и професионално приятелство, както и съвместни изяви в Малага, Париж и Лондон. Франсиско е бил е близък и с Тулуз Лотрек. Над 900 от творбите на Франсиско Санча се съхраняват в Музея АВС в Мадрид, а други – в музеите „Прадо“ и „Кралица София“. В изложбата са включени негови пейзажи и рисунки, свързани със събитията в България през първите десетилетия на ХХ век, както и карикатури за сатирични издания. У нас най-известен е Хосе Мария де Санча и Падрос (1908-1994). Той е син на Франсиско, а майка му Матилдe Падрос е първата жена в Испания доктор по философия и литература. Хосе има интересна съдба: отраснал е сред интелектуалци в Лондон, по-късно се връща в родината си, където прави първа изложба, участва в Гражданската война на страната на републиканците. С идването на режима на Франко е принуден да замине за Москва, където се жени за Анелия – дъщеря на българския писател Людмил Стоянов. Като доброволец в Испанския батальон Хосе участва в отбраната на Ленинград по време на Великата отечествена война, а след нея е изпратен в Мексико за подпомагане на евентуална световна революция. През 1947 г. се озовава със съпругата си в България, където след 3 години се ражда дъщерята Алисия. Хосе Санча е сред основателите на Сатиричния театър и автор на неговото лого – кукерчето с камшика. Свързан е и с първите стъпки на българското кино. През 1963 г. Хосе успява да се върне в Испания, където твори до кончината си. Изложбата в София ще припомни модерния рисунък и лиричния му стил, характерен с Алисия Хосе Санча-Нахтигал понастоящем живее във Виена като свободен художник. Работи в сферата на живописта, рисунката, илюстрацията, сценографията и компютърната графика. В новите й картини пауни, славеи, врабчета, маймуни, магарета са населили интериора, превръщайки го в земен рай. Нейният син Бенямин Хелмут Нахтигал е роден през 1988 г. Завършил е Университета за приложни изкуства във Виена, специалност „Графика“, но работи най-вече в сферата на на керамиката. През 2012 г. получава наградата „Артист на годината” на Австрийското национално радио. Изложбата в Двореца се осъществява със съдействието на Испанския институт „Сервантес“ в столицата, Австрийското посолство и др. Тя представя близо 100 произведения на четиримата автори, които са притежание на Алисия Санча, подбрани са от фондовете на Националната и Софийската градска художествена галерия, както и от лични колекции.  ", "date": "2019.06.04", "title": "Испанската фамилия Санча с изложба в Двореца"}
{"url": "https://www.monitor.bg:443/bg/a/view/6g-i-8-m-zatvor-za-moldoveca-obiral-bankomati-167025", "text": "За 6г. и 8 м. отива в затвора молдовецът Евгени Недялков, който бе арестуван миналата година за обири на банкомати в Пловдив и София. Той призна вината си в съда и затова присъдата му от 10 години зад решетките бе намалена с 1/3-та. Въпреки това Евгени, който в столицата на гагаузката автономия в Молдова Комрат е студент по право, не върнал 10% от откраднатите суми, които са в общ размер от 292 880 лева. Окръжният съд в Пловдив го призна за виновен за два обира на банкомати. Те били разбити по един и същи начин, чрез предизвикване на обемен взрив с възпламеняване на горивно-кислородна смес. Кражбата от двете банки е в особено големи размери. Първата е станала на 5 юли м.г. в София, когато обрал 77 900 лева от банкомат на „Райфайзен банк”. Втората е два дни по-късно в Пловдив и е по-значимият удар – 214 980 лева от банка ДСК. Между градовете и при обира на банкоматите Евгени и съучастника му Илия са се придвижвали с черен „Фолксваген голф 4”. Студентът по право ще изтърпи годините в затвора при първоначален строг режим. Неговият съучастник е напуснал страната преди ареста на Евгени и до момента е неоткриваем. Откраднатите суми не са били открити, след като молдовецът е задържан. Предполага се, че съучастникът му ги е изнесъл извън България. Присъдата подлежи на протест и обжалване в 15-дневен срок пред Апелативен съд  Пловдив.", "date": "2019.06.04", "title": "6г. и 8 м. затвор за молдовеца, обирал банкомати"}
{"url": "https://www.monitor.bg:443/bg/a/view/jazovir-kraj-provadija-prelja-evakuiraha-9-kyshti-167013", "text": "Язовирът край провадийското село Тутраканци преля. Девет от крайните къщи на селото вече са евакуирани, защото придошлата вода заплашва да ги залее. На място работят екипи на полицията и дирекция „Пожарна безопасност и защита на населението“. Селото е като вилна зона за Провадия и макар, че регистрираните в него хора са малко, трябва да бъдат евакуирани около 300 души, допълни Филев. Според него, хората няма да имат проблеми, тъй като има къде да отседнат. „Страшна работа беше около Провадия! Буря. Дъжд, градушка! Затова и язовирът прелива“, обясняваха хората от селото, които първи напуснаха постройките, които са най-близо до водата. Около 20 къщи ще бъдат евакуирани. Има опасност и стената да се срути, твърдяха от общината в Провадия. По-късно стана ясно, че 9 са крайните къщи в Тутраканци, които са наводнени от придошлата вода от прелялия язовир, и това е наложило бързото евакуиране на хората. „Повечето от семействата са успели да вземат част от покъщнината си и домашните си животни и са преместени в по-високата част на селото, където водата не може да достигне. На мястото са изпратени спасителни екипи. Прокопова се канал между придошлата вода и близката река, която да поеме потока и да свали нивото му“, обясни областния управител на Варна, Стоян Пасев. Според него, причината за преливането на язовира не е единствено в проливните дъждове, а и във факта, че водоемът е частен и собствениците не изпускат регулярно водата.“В момента прокопахме водосборното сухо дере, отводнява се язовира, трупа се още пясък отгоре. Лошото беше, че самата язовирна стена е от пръст“, обясни още Пасев. Няма данни за пострадали хора.", "date": "2019.06.04", "title": "Язовир край Провадия преля, евакуираха 9 къщи (ОБНОВЕНА)"}
{"url": "https://www.monitor.bg:443/bg/a/view/cvetan-simeonov-e-preizbran-za-predsedatel-na-btpp-167020", "text": "Досегашният председател на Българска търговско-промишлена палата (БТПП) Цветан Симеонов бе преизбран на поста. За заместник-председатели на работодателската организация бяха избрани Красимир Дачев и Тодор Табаков. За членове на новия Изпълнителен съвет на БТПП бяха избрани още Валентина Зартова, Васил Тодоров, Гена Събева, Емил Пеев, Иван Стоименов, Лъчезар Искров. Сред приетите насоки за работа на организацията до 2023 г. са по-благоприятна среда за българското предприемачество, повишаване на конкурентоспособността и експортния потенциал на фирмите, развитие на съществуващите форми на гъвкава заетост, насърчаване разкриването на високотехнологични и високопроизводителни работни места, и стимулиране на инвестиционната дейност, вкл. чуждестранните инвестиции. Утвърден е бюджет за приходите по дирекции и разходите по икономически елементи за периода 2019 – 2023 г.", "date": "2019.06.04", "title": "Цветан Симеонов е преизбран за председател на БТПП"}
{"url": "https://www.monitor.bg:443/bg/a/view/volejbolistkite-vzeha-samo-gejm-na-tajland-167014", "text": "Волейболните националки не успяха да запишат първа победа в Лигата на нациите, като взеха само гейм на Тайланд. Подкрепян от екзалтираната си публика в зала „Хуамарк“ в Банкок, тимът на домакините победи с 3:1 (20, 21, -24, 18) и записа трети успех в досегашните си 7 мача в надпреварата. Нашите пък продължават да са единственият от 16-те отбора в надпреварата, който все още не може да усети вкуса на успеха. В предишните два уикенда българките загубиха последователно от Япония (1:3), Белгия (2:3) и САЩ (0:3) в Русе и от Полша (1:3), Холандия (1:3) и Бразилия (0:3) в Апелдоорн (Хол). Селекционерът Иван Петков заложи на следния стартов състав: Мирослава Паскова, Мира Тодорова, Нася Димитрова, Гергана Димитрова, Лора Китипова, Мария Данчева и Жана Тодорова като либеро. Шанс за изява получиха и Симона Димитрова, Петя Баракова и Силвия Андреева. Най-резултатни за тима ни бяха Мирослава Паскова и Мира Тодорова с по 15 точки. За азиатките Аджчарапорн Конгьот бе над всички с 30 точки (5 аса, 8 блокади). Нашите допуснаха повече грешки от опонентките си – 26:21, а тайландките бяха по-добри и на сервис, като нанизаха два пъти повече точки директно от начален удар – 8 срещу 4. Утре българките срещат Турция от 11.05 ч., а в четвъртък играят с Доминиканската република. Туркините, които миналата година играха финал в турнира, продължиха с отличното си представяне. Момичетата на бившия ни селекционер Джовани Гуидети записаха 6-а победа, след като се наложиха над коравия тим на Доминиканската република с 3:1 (20, 21, -24, 18) в първия си мач в Банкок. Най-полезна за турския тим бе Гьозде Йълмаз, която игра само до третия гейм, но наниза 22 точки (4 блока, 2 аса и 48% ефективност в атака). Ханде Баладин добави още 18 точки за успеха. За доминиканките Бетания Де Ла Крус и Брайелин Мартинес реализира 17 и 16 точки. Така Турция и Италия държат лидерството в Лигата с по 6 победи и 1 загуба, а след тях с баланс 5-1 са съставите на САЩ и Полша, които играят по-късно днес.", "date": "2019.06.04", "title": "Волейболистките взеха само гейм на Тайланд"}
{"url": "https://www.monitor.bg:443/bg/a/view/oligarhijata-atakuva-peevski-s-lokumi-i-lakyrdii-167017", "text": "Българоезичната версия на иначе уважаваната международна медия „Дойче веле“, за съжаление, отдавна е част от медийния октопод, който гравитира около олигарха Прокопиев. Повърхностните им, тромави като стилистика „анализи“, със скоростта на светлината се препечатват от организираната медийна групировка, гравитираща около „светата двоица“ - Иво Прокопиев и неговия отец Иван Костов. Като октопод е разпострял пипалата си в няколко медии и набеденият автор Ясен Бояджиев, който от години захлебва с инсинуации и клевети по адрес на депутата и издател на „Телеграф медиа“ Делян Пеевски. Последната му засега „творба“, озаглавена „Нагло и подигравателно: какво театро играе ДПС“ е поредният опит за внушения, клеветнически сплетни и изразяване на лични негативни пристрастия срещу Пеевски. Разбира се, от публикацията с нелепата претенция за аналитичност, не произлиза нито новина, нито някакво конкретно обвинение срещу Делян Пеевски. В опита си да осмее Програмата за ускорено развитие на България, обявена от ДПС, Ясен Бояджиев осмива единствено импотентния си опит да защити някаква теза. Пеевски очевидно дразни слугите на „светата двоица“ Костов-Прокопиев с всяко свое действие, дори когато участва в законодателни инициативи, като намаляването на ДДС върху лекарствата и хляба. И тъй като не можеш да се заядеш аргументирано с това, на помощ идват добрите стари опорни точки, написани в кабинета на натрупалия по неясен начин богатството си Прокопиев. Защо му било на Пеевски да се кандидатира за евродепутат, пък защо се бил отказал и прочие хлевоусти разсъждения, с които ще си пълнят сайтовете от Фабриката за фалшиви новини чак до местните избори през есента. А когато и опорките не стигат да съшие клеветническата си теза, Бояджиев протяга пипало и вкарва в арсенала си, по собствените си думи .“разтягане на локуми и пълни алабализми“. Именно от локуми и алабализми се състои писаницата на Бояджиев. За да стигне накрая до мъдрото заключение, че „няма сценарий“. Ставало дума „за нагло и подигравателно предупреждение към останалите, че те пак са тук и могат да правят каквото си поискат“. Защо средна ръка диван-журналист като Ясен Бояджиев ни се лансира от Фабриката като някакъв велик корифей на аналитичната мисъл? Защото той е едно от свързващите болтчета между българската и международната пропагандна дейност на медийната групировка на олигархията. Бояджиев е управляващ редактор в „Медиапул“ на Стояна Георгиева, бивша говорителка на Иван Костов и винаги вярна Нему. В същото време е и кореспондент на „Дойче веле“, което придава „международна тежест“ на размишленията му. Той е ортак и с печално известните собственици на т.нар. Червена къща, която от години дава трибуна на меркантилни грантаджии, протестъри и слуги на Костово-Прокопиевата двоица. Бояджиев обаче е прав в едно – сценарий няма. Сценарият е в главите на тези, които му плащат заплатата. Опорната точка за „врага Пеевски“ е малка част от този сценарий. Основната част – за обогатяването на олигархията, вече мина успешно. Сега е важно да се заметат следите.", "date": "2019.06.04", "title": "Олигархията атакува Пеевски с локуми и лакърдии"}
{"url": "https://www.monitor.bg:443/bg/a/view/prihodite-ot-cigarite-dostigna-3-mlrd-leva-167023", "text": "През изминалата година приходите от облагането на тютюневите изделия в България достигат над 3 млрд. лева или 9,5% от всички данъчни приходи в бюджета. По този показател страната ни се нарежда на челните места в ЕС, а в него влиза както акцизното облагане, така и начисленото ДДС върху тютюневите изделия. Данните бяха съобщени на втората годишна конференция \"Право и икономика на незаконната търговия с тютюневи изделия в България”. Според представените данни само и бележат постоянен ръст след 2015 г. Близо 97% от облагането на тютюневи изделия пък се формира от традиционните цигари. Причината за ръста от своя страна се дължи на спада на нелегалната търговия след 2015 година, довел до повишаването на легалното потребление, както и покачването на акцизите през 2016 г. От анализа на съдебната практика пък става ясно, че предимно с нелегална търговия на тютюневи изделия се занимават безработни български граждани, за които тя се е превърнала в поминък. Средната цена на цигарите у нас е с 20-25% по-ниска от тази в новите страни-членки и наполовина спрямо средните цени в ЕС. Изчислено на базата на средната работна заплата се оказва, че у нас трябва да работиш около 35 минути, за да си купиш една кутия цигари със средна цена 5 лева. През 2018 г. средно около 5% от цялото потребление, което прави около 700 млн. незаконни къса. Разбивката на данните по тримесечия за 2018 г. показва тенденцията към свиване на незаконната търговия, като през последното тримесечие на 2018 г. делът на нелегалните цигари достига 4,4% от пазара. В различните проучвания прави впечатление постоянната поява на нови незаконни „евтини бели цигари, които внезапно заменят предишни масово предлагани варианти. Последното безспорно говори за наличието на добре организиран нелегален пазар. Въпреки ниския дял на незаконното потребление, то не е за подценяване - нелегалните късове цигари са чувствително повече както от цялото потребление на тютюн за свиване, така и от набиращите популярност бездимни тютюневи изделия, сочат данните на Института за пазарна икономика. Общо криминалните приходи от нелегалното потребление на цигари през 2018 г. се изчисляват в рамките на 90-120 млн. лева.", "date": "2019.06.04", "title": "Приходите от цигарите достигнаха 3 млрд. лева"}
{"url": "https://www.monitor.bg:443/bg/a/view/gabriel-veche-uvedomila-ep-che-ostava-evrokomisar-167019", "text": " Мария Габриел вече е уведомила Европейския парламент, че се отказва от депутатското си място и ще остане еврокомисар, съобщва БНР, цитирайки „Политико“, които на свой ред се позовават на говорител на ЕК. Габриел е информирала за решението си вчера председателя Жан-Клод Юнкер. Тя оглавяваше евролистата на управляващата партия ГЕРБ, част от Европейската народна партия, и бе избрана за член на ЕП на 26 май. В Европарламента на нейно място влиза Лиляна Павлова, бивш министър за българското председателство на ЕС. „Има още 5-6 месеца до края на мандата на настоящата Комисия. Не мога да си позволя да не остана комисар и в този период България да няма представител в ЕК“, заяви Мария Габриел пред бТВ. Действащите комисари, избрани за евродепутати в края на май, имат срок до първата пленарна сесия в началото на юли да решат дали ще запазят мястото си в ЕП.", "date": "2019.06.04", "title": "Габриел вече уведомила ЕП, че остава еврокомисар"}
{"url": "https://www.monitor.bg:443/bg/a/view/iznosyt-na-stoki-s-visoka-stojnost-se-povishava-167024", "text": "Износът на стоки с по-висока добавена стойност се повишава и се влияе по-малко от курса на щатския долар и цените на енергоносители и суровини. Този експорт формира около 24% от общия, при това тук не е включен износът на специална продукция. Износът на суровини и материали с ниска степен на преработка продължава да намалява своя дял и за 2018 г. се оценява на 29-30%, гласи анализ на Българската стопанска камара (БСК). Въпреки че през 2018 г. българският износ отбеляза нов исторически рекорд (на стойност 33.2 млрд. долара), страната ни губи позиции сред всички износители в света. Докато през 2017 г. страната ни е била на 61-о място по износ, то през миналата година е паднала на 64-о място. За периода 2014-2018 г. експортът ни, измерен в щатски долари, нараства с 5% годишно, докато световният нараства с 2%. Групите стоки с най-голям износ от страната ни са електротехника и електроника, мед и изделия от мед, енергоносители (горива и електроенергия) и машини и апарати. Тези 4 групи стоки формират 36% от износа ни. България държи 24.5% от световния пазар на патешки черен дроб. Временно консервираните череши имат 19.7% дял, пшеница за посев - 14.5%, патешкото месо - 13.3%, руди на благородни метали - 11.6%, маслодаен слънчоглед - 11.1%, анодна мед - 10.8%. Стоките, с които България заема водещо място в световния износ, показват известна устойчивост, отчитат още от БСК. През 2018 г. сме осъществили доставки за 198 държави и територии. В редица държави имаме малък износ на нишови продукти. Най-важните пазари са Германия, Италия, Румъния, Турция и Гърция, които общо допринасят за 46.4% от износа.", "date": "2019.06.04", "title": "Износът на стоки с висока стойност се повишава "}
{"url": "https://www.monitor.bg:443/bg/a/view/dopuskat-bonusite-v-bolnicite-da-sa-do-50-ot-prihodite-167022", "text": "До 50% от приходите от дейности, финансирани от Националната здравноосигурителна каса, Министерството на здравеопазването, както от потребителски такси, наеми и други услуги, да се разпределят за допълнителни възнаграждения на работещите в болниците. Това предвижда проект на Методиката за формиране на възнагражденията в болниците, подготвен от министъра на здравеопазването Кирил Ананиев и представен на заседание на съвета за тристранно сътрудничество. Точният размер на допълнителните възнаграждения да се определя индивидуално за всеки човек, предвижда още проектът. „Предлагаме лечебните заведения за болнична помощ да определят размера и структурата на разходите за персонал чрез вътрешни правила, които да са съобразени с настоящата Методика и със спецификата, организационната структура и дейността на всяка конкретна болница. Всяка болница ще съгласува вътрешните си правила с представените на ниво лечебно заведение синдикални организации“, посочи министър Ананиев. Той уточни, че вътрешните правила ще се утвърждават от директора или управителя на лечебното заведение и ще бъдат синхронизирани със Стандарта за финансова дейност, който прилагат държавните и общински болници.", "date": "2019.06.04", "title": "Допускат бонусите  в болниците да са до 50% от приходите "}
{"url": "https://www.monitor.bg:443/bg/a/view/nzok-obmislja-da-izplashta-razsrocheno-nadlimitnata-dejnost-167015", "text": "Националната здравноосигурителна каса замисля да изплаща разсрочено надлимитната дейност на болниците. Този въпрос е обсъден и от надзорния й съвет. Причината за намерението са редицата дела, които голяма част от лечебните заведения са завели срещу нея. Дължимата сума набъбва от лихвите към главниците. Това е отбелязано в стенограмата от заседанието на Надзорния съвет от 8 май, която е публикувана на електронната страница на НЗОК. На 153 млн. лв. възлиза неизплатената от касата надлимитна дейност за 2015, 2016 и 2017 година. Съдилищата масово приемат, че касата трябва да плати реално оказаните медицински услуги. В процеса на делата между двете инстанции обаче сумата нараства, защото в нея се включват и лихвите. „Аз ще подготвя информация за всички дела между първа и втора инстанция. Генералният въпрос е ако вземем решение, примерно ни казва консултантът, че това дело го губим, го плащаме с какви пари?“. Това пита управителят на касата д-р Дечо Дечев членовете на надзора. Според надзорника и председател на Федерацията на синдикатите в здравеопазването - КНСБР д-р Иван Кокалов това дава основание на касата да започне преговори, като се откаже от обжалване на присъдата на първа инстанция, ако болниците се откажат от лихвите. „Те се отказват от лихвите, обаче остава примерно 1 млн. лв. да им платим и ги взимаме от къде? 155 млн. лв. са общо по искове от 2015 г. до 2018 г. за надлимитна дейност, която касата би заплатила, ако загуби всички дела без лихвите“, казва дословно д-р Дечев. Според проф. Григор Димитров, член на Надзорния съвет и главен директор в Българската стопанска камара, сумата за плащане ще надхвърли 200 млн. лв. след приключване на делата. „Моето предложение е да има прозрачност и тази важна информация да не я получаваме от медиите. Надзорът трябва да има информация, за което подкрепям д-р Дечев, за да знаем как и от къде ще погасяваме тези задължения“, казва още той. Съборът на Българския лекарски съюз, който се проведе неотдавна, реши да се настоява изплащането на надлимитната дейност на болниците на стойност 153 млн. лв. да стане с икономии, реализирани от бюджета за болничната помощ за 2019 г. От НЗОК обаче смятат, че икономии няма да бъдат реализирани. Надзорниците са решили да обсъдят въпроса отново, след като получат информация за хора на делата на първа инстанция.", "date": "2019.06.04", "title": "НЗОК обмисля да изплаща разсрочено надлимитната дейност"}
{"url": "https://www.monitor.bg:443/bg/a/view/ministyr-krasimir-vylchev-v-stranata-ima-4-000-jazovira-edinici-uchat-za-hidroinjeneri-167002", "text": "В страната имаме около 4 000 язовира, които се нуждаят от специалисти по поддръжката им, а на практика единици искат да учат за хидроинженери. Масово се записват за психология, плащат да се дипломират, а къде отиват после – никой не може да каже. В същото време ние даваме по две, предстои да дадем трета стипендия за желаещите да изучават математика, но желаещи няма!“, заяви в Стара Загора министърът на образованието Красимир Вълчев, който взе участие в организиран от общината дебат по проблемите на образованието и подготовката на кадри. Според него държавата и институциите продължават да бъдат недостатъчно реактивни на промените. И ако в сферата на училищното образование имало известен напредък, не така стояли нещата във висшето.Там продължавало да властва крайно затвореният модел на академичната автономия, който преди 30 години е имал задачата да предпази висшите училища от „лошата държава“, но сега вече се превръща в пречка.“ „ Голямата част от ВУЗ-овете живеят в условията на самодостатъчност и на недостатъчна реактивност на промените в външната среда.Затова сме предложили на обществено обсъждане и на законопроект за промени и допълнения  в закона за висшето образование.Висшите училища трябва да бъдат по-свързани с местния бизнес, с другите университети, те трябва да влязат в европейските образователни мрежи, за да бъдат разпознаваеми!“, подчерта той . Вълчев поясни, че желанието на община Стара Загора да привлече инвеститори в областта на високите технологии и с висока добавена стойност може да стане само ако междувременно бъдат подготвени и кадри като се използва съществуващият училищен потенциал и той бъде награждан. “Не само няма да намаляме приема в природоматематическите гимназии, но и ще го увеличава като стимулираме въвеждането на обучение по информационни технологии.За това може и трябва да съдейства и Тракийският университет, където е необходимо да се създаде катедра по информационни технологии, след което да се акредитира и съответното професионално направление.Необходима е промяна в класификатора на професионалните направления, които в голяма степен не са свързани и често работят сами за себе си.“, допълни просветният министър и за пореден път напомни ,че не може само неговото ведомство да бъде инициатор за промените.", "date": "2019.06.04", "title": "Министър Красимир Вълчев: В страната има 4 000 язовира, единици учат за хидроинженери"}
{"url": "https://www.monitor.bg:443/bg/a/view/v-sliven-vikali-policija-na-maturite-zaradi-shampion-167003", "text": "Полицейски екип е бил извикан по спешност по време на матурите в Сливен заради решилия да се репчи на квесторите европейски шампион по вдигане на шанги в категорията до 73 кг Божидар Андреев. Униформените дошли в професионалната гимназия по хотелиерство и туризъм след обаждане на директорката Мария Петрова, която се видяла в чудо с поведението на златния медалист от европейското в Грузия. „Беше излязъл около 30 минути по-рано от класната стая, където полагаше матура по география и настояваше да си получи обратно мобилния телефон защото много, ама много бързал. Опитах се да му обясня, че има правила, които са много строги и че нямам право да го пусна преди това. Скръсти ръце срещу мен и се озъби: „Ти мене познаваш ли ме?“. Признавам си, че не го познавам, но ми стана безкрайно неприятно от подобно поведение на млад човек. Позвъних в РПУ-то, от там пратиха дежурните и те го отведоха със себе си. След това разбрах кой е, но това с нищо не променя отношението ми-може да си много заслужил, може да си голям герой, но това не те прави различен. Напротив, след като си шампион би трябвало да си за пример…Обясненията му , че много бърза , защото ще изтърве кантара на състезанията в Хасково същия ден ми се сториха доста нелепи“, коментира дългогодишната педагожка. По думите й след случката от 23 май тя излязла в отпуск и по това време била потърсена първо от треньора на щангиста Пламен Братойчев, а след това и от самия Андреев за да й се извиняват, но тя отказала да се среща с тях. Близки на Божидар останаха изненадани от случката, според тях докато 21-годишният младеж от село Тополчане учел в спортното нямало подобни изцепки. Предполагат че е бил под въздействие на емоцията и предстоящото състезание, което било важно за подготовката му по пътя към олимпиадата в Токио догодина и световното първенство. От ОД на МВР- Сливен потвърдиха случката, на младия атлет била направена устна забележка.", "date": "2019.06.04", "title": "Викат полиция на матурите заради щангист-шампион"}
{"url": "https://www.monitor.bg:443/bg/a/view/zvezdi-na-djaza-si-chukat-sreshta-pod-lipite-167000", "text": "За осми път едни от най-големите родни и международни звезди на джаза си дават среща в Града на липите , където от 6 юни стартира тридневният фестивал под мотото „Осем стъпки към безкрая на джаза“. Преди  големите концерти , майсторските класове на гостите и джемсешъните, които се състоят на откритата сцена насред античната Кардо максимус“ в градския парк „Пети октомври“  ще се проведат  три матинета за най-малките, коментира артистичният директор на феста  Венцислав Благоев.  „Прави тези матинета, защото всяка безкрайност започва с първите стъпки, за да очакваме добър музикален вкус, е необходимо първо да сме посели семенцето на познанието още в ранна детска възраст“ , настоява тромпетистът, който за осма година ще даде началния сигнал за проявата, която по традиция е напълно безплатна за домакини и гости. В програмата са предвидени майсторски клас на Батист Ербан и Пиер Маркюс квартет от Франция и лектория на Светослав Николов от Jazz FM Radio, а джемсешъните ще бъдат с„Лайв Зара Джазтет“. На поканите са откликнали сборната BalK@N Fusion Band, Франческа Тандои и Даниеле Кордиско трио (Италия); Мая Нова квартет със специалното участие на Рик Маргица (САЩ); Траяна Глас квинтет и Антони Дончев 6UP със специалното участие на Георг Брайншмид (Австрия). Във финалната нощ ще забият музикантите от  Военен биг бенд Стара Загора с диригент капитан Цветомир Василев заедно с арменският тромпетист  Йерванд Маргарян.", "date": "2019.06.04", "title": "Звезди на джаза си чукат среща под липите"}
{"url": "https://www.monitor.bg:443/bg/a/view/nastaniha-postradalite-ot-mylnija-v-obshtinsko-jilishte-167004", "text": "Останалите без подслон заради паднала върху покрива на жилището им в Казанлък пенсионери брат и сестра Михаил и Красимира Иванови са настанени временно в общинско жилище, създали сме организация за подпомагането им чрез няколко търговски фирми за ремонт на дома, съобщи кметът на Казанлък Галина Стоянова „Условията при които сме в момента са чудесни, за жалост снощи отново валя проливен дъжд и въпреки найлоните, които са опънати на покрива всички стаи с мебели отново са потънали във вода. Благодарности за помощта, надявам се в скоро време да изгрее слънце и да започнем малко по –малко ремонтите…“, сподели по телефона 67-годишната Красимира Иванова. По думите й по ирония на съдбата инцидентът, при който тя и брат й не загинали в пламъците се случил навръх неговия 72-и рожден ден. Второ денонощие след случилото се брат й все още бил в изключително тревожно състояние и тя се опасявала да не се стигне до криза заради напредналото му диабетно заболяване. Иванови имат друго жилище във Варна, но се безпокоят че ако оставят неремонтирана наследствената къща в Казанлък тя ще бъде или разграбена или съвсем ще рухне.", "date": "2019.06.04", "title": "Настаниха пострадалите от мълния в общинско жилище"}
{"url": "https://www.monitor.bg:443/bg/a/view/poroj-navodni-ulici-i-trotoari-v-pazardjik-167005", "text": "Пороен дъжд се изсипа за минути над Пазарджик и причини наводнения на улици и тротоари. Интензивните валежи заляха централния булевард“ България“, ул.“Цар Иван Шишман“ и ул.“Екзарх Йосиф“ край сградата на пощата и няколко държавни институции. На места се бяха образували завирявания от 20-30 см, което затрудняваше трафика на автомобили. Много шофьори предпочетоха да спрат колите и да изчакат, докато премине пороя. Дъждът бе придружен от вятър и гръмотевици, които за кратко причиниха спиране на електричеството на различни места, но впоследствие електрозахранването бе възстановено.", "date": "2019.06.04", "title": "Порой наводни улици и тротоари в Пазарджик"}
{"url": "https://www.monitor.bg:443/bg/a/view/otmenjat-koncerta-na-krisko-i-filharmonijata-v-burgas-166998", "text": "Концертът, който хитмейкърът Криско трябваше да направи утре – 5 юни, съвместно с филхармония „Проф. Димитър Ненов“ в Бургас, се отменя. Това съобщиха от Летния театър в морския град, който щеше да даде терен на събитието. „Технически причини“ са довели до премахнатия концерт, пише в официалното изявление. Въпреки това, според спекулации, това се дължи на слабия интерес към събитието. Проверка на „Монитор“ показва, че към момента за Трибюта към българската музика на Криско и Филхармонията са продадени около две трети от пропуските. Информация да отменения концерт обаче липсва от официалната страница на събитието. Според първоначалните планове тон за песен изпълнителят на „Незаменим“ все пак ще даде още в Плевен (10 юни), Пловдив (24 юни), където билетите са почти вече разпродадени, и Добрич (27 юни). В концерт-спектакъла „Трибют към българската музика“ Криско ще изпълни някои от най-обичаните български поп песни от последните две десетилетия. Аранжиментите към тях са създадени специално за симфоничен оркестър от талантливия диригент Левон Манукян. На сцената ще бъдат още и Иво Дуков (пиано), Добромир Бончев (китари) и Даниел Желев (барабани).", "date": "2019.06.04", "title": "Отменят концерта на Криско и Филхармонията в Бургас"}
{"url": "https://www.monitor.bg:443/bg/a/view/trymp-i-mej-se-razbraha-za-bydeshteto-167001", "text": "Американският президент Доналд Тръмп премина от пищност към политика през втория ден от държавното си посещение в Лондон. Следобед той се срещна с британския премиер Тереза Мей, предаде АП. САЩ и Великобритания могат да сключат \"феноменална търговска сделка\" след Брекзит, каза Тръмп. Върхов приоритет на двамата лидери бе двустранен търговски договор, който да влезе в сила, след като Обединеното кралство напусне Европейския съюз. На срещата с бизнеслидерите в двореца \"Сейнт Джеймс\" присъстваха 10 водещи фирми - пет от Обединеното кралство и пет от САЩ. Те обсъдиха в кои сфери двустранното сътрудничество е от взаимна изгода. На срещата бяха изпълнителните директори и висши представители на Би Ей И системс (BAE Systems), Глаксо Смит Клайн (GlaxoSmithKline),Нешънъл грид (National Grid), Барклис (Barclays), Рекит Бенкизър (Reckitt Benckiser), Джей Пи Морган (JP Morgan), Локхийд Мартин (Lockheed Martin), Голдман Сакс интернешънъл (Goldman Sachs International), Бектъл (Bechtel) и Сплънк (Splunk). По традиция американски и други световни лидери не дават мнения за вътрешната политика на други държави. Но Тръмп не се съобрази с това, посочва АП и припомня казаното от него - Великобритания да напусне ЕС без сделка и без да плати 39 милиона лири, ако не получи по-добри условия от общността. Тръмп предприе и необичайната стъпка да каже, че кандидатът за следващ лидер на Консервативната партия Борис Джонсън ще бъде \"отличен\" лидер на Обединеното кралство, а радетелят за Брекзит Найджъл Фараж трябва да получи роля в преговорите с ЕС. Тръмп е имал дори 20-минутен разговор по телефона с Борис Джонсън. Джонсън е отклонил поканата за среща лице в лице с госта поради предварително поет друг ангажимент, според политическия редактор на телевизия Ай Ти Ви Робърт Пестън.  Преди да пристигне във Великобритания Тръмп обсипа Джонсън с похвали, като каза, че бившият кмет на Лондон и бивш външен министър би свършил \"много добра работа\" като следващ премиер. Позовавайки се на източник, близък до Джонсън, Пестън каза, че Тръмп е предложил да се срещнат лично. Джонсън обаче трябвало да присъства на събитие с участието на други претенденти от Консервативната партия за поста на Мей. Според същия източник разговорът между Тръмп и Джонсън бил приятелски и продуктивен.  Президентът на САЩ е поискал среща с британския министър на околната среда Майкъл Гоув, който също е сред претендентите за поста на премиерката Тереза Мей, предаде ДПА, като се позова на Би Би Си. \"Политико\" изтъква, че Великобритания не е в позиция да се присмива на Доналд Тръмп, защото президентът пристигна на визита в Лондон в момент, когато Брекзит доведе британската политика до парализа, поляризация и явна безнадеждност. Въпреки че Тръмп ще бъде фокусът на пищността и протестите тази седмица, присъствието му в Обединеното кралство е едно от малкото неща, които са в състояние да обединят капризната британска политика, смята изданието. Председателят на Европейската комисия Жан-Клод Юнкер ще приеме днес Джаред Къшнър, специален съветник на президента на САЩ Доналд Тръмп. Срещата е по искане на Къшнър. Двамата събеседници ще говорят по геополитически въпроси, без предварителен дневен ред, уточни говорителят. Среща извън предварителния седмичен график на Юнкер.", "date": "2019.06.04", "title": "Тръмп: Ще сключим феноменална сделка с Лондон след Брекзит "}
{"url": "https://www.monitor.bg:443/bg/a/view/izpravjat-kradla-s-biografija-pred-temida-167008", "text": "Между 5 и 10 години затвор очаква 32-годишна жителка на първомайското село Караджалово, която ще застане пред Темида в Сливен по поредно обвинение в грабеж в условията на опасен рецидив. Напусналата в началото на годината  затворническата килия Виолета Огнянова била разпозната от униформените служители по охраната на железопътния транспорт няколко часа след като на 22 февруари бил получен сигнал за нападение над 78-годишна жителка на Сливен на улицата. Крадлата била хваната в купето, докато оглеждала  плячката си –портмоне със 150 лв и лични документи на старата жена. При задържането Огнянова направила опит да скочи в движение от вагона, но била хваната от жандармеристите и отведена в участъка, където направила пълни самопризнания.След изтичане на първоначалните 24 часа по закона за МВР от сливенската прокуратура  удължили престоя й в ареста с още 72 часа, след което я остави за постоянно зад решетките  тъй като имало оперативни данни, че крадлата е съпричастна към още няколко дръзки улични грабежа в региона. Кметицата на Караджалово Мариана Колева сподели, че Виолета е тръгнала „по нанадолнището“ съвсем невръстна, никой в селото не можел да каже колко пъти вече е осъждана. От години се изнесла навън, за последно се знаело, че живее с приятел в Стара Загора, но после подочули , че изтърпява присъда в Сливен. “Тя се води адресно регистрирана при нас, защото майка й живее в Караджалово, но на практика постоянното й местожителство е затвора…“, коментира още селската управничка. Окръжният съд в Сливен е насрочил заседанието си за 5 юни", "date": "2019.06.04", "title": "Изправят крадла с „биография“ пред Темида"}
{"url": "https://www.monitor.bg:443/bg/a/view/blizo-polovin-milion-leva-se-otpuskat-za-herakleja-sintika-166989", "text": "Преди няколко дни премиерът Бойко Борисов каза в национален ефир, че 500 000 лева държавата отпуска за продължаване на археологическите разкопки за древния римски град Хераклея Синтика, който се намира на по-малко от километът от  храма на баба Ванга на Рупите и на още десетина  километра от Петрич. Доцент Людмил Вагалински, който ръководи изследователската група аехеолози от БАН допълни пред радио Благоевград, че от вчера вече работят на терен. Древния град е имал воден канал, който сега се разкрива от археолозите, разкопките ще продължат и до върха на хълма. Древният град Хераклея Синтика, който бавно и тягостно се разкрива от археолозите се намира само на няколко стотин метра от къщичката и храма на баба Ванга на Рупите. Тягостно, защото археолози, община Петрич и държавата още не могат да стиковат усилията си, за да се отвори това уникално богатство не само за историческата култура на България. Към проблемите напоследък се добавиха и зачестилите набези на иманяри, които направо обезкостяват останките от древния град, наречен 4 века преди Христа на Херакъл и тракийското племе Синти. Доц. д-р Людмил Вагалински, директор на Националния археологически институт с музей към БАН и ръководител на екипа археолози, който от 8 години всяко лято извършва разкопките недоволства срещу кмета на Петрич Вельо Илиев и го обвинява в безхаберие и отказ от финансова подкрепа. Министерство на културата пък тази година са отпуснали само 10 000 лева за експедицията, докато други години са отпускали по 25 – 30 000 лева. Кметът Вельо Илиев отхвърля обвиненията и според него причината за конфликта е личен и политически: «Местността, в която са открити основите на древния град са държавна собственост, а не общинска. Открихме ги ние, петричани и първите разкопки започнаха през 80-те години на миналия век от благоевградския музей. Недостойно е доц Вагалински да обвинява общината защо от министерство на културата са му намалили финансирането на обекта. Ние ангажирахме собствениците на промишлени и земеделски обекти, намиращи се около разкопките да закупят и поставят  камери за видеонаблюдение. Полицията винаги се е отзовавала на сигнали за набези на иманяри. Давали сме няколко години с решение на Общински съвет финансова подкрепа за археологическите разкопки, готов съм да внеса веднага ново предложение, но ще поставя условие пред министерство на културата да работим с друг ръководител на археолозите. Нека доц. Вагалински обясни защо тази година държавата му отпусна толкова малко пари, а досега ежгодишно са им давани по 25-30 000 лева?» - риторично попита кметът на Петрич  Вельо Илиев.    Близостта на  древния град и Рупите до трансевропейската магистрала “Струма” и границата с Гърция е идеална предпоставка за развитието на историческия туризъм. С усилията на археолози, кметство и държава Хераклея Синтика може и трябва да се превърне във втори Перперикон. ХЕРАКЛЕЯ СИНТИКА Хераклея Синтика е един от най-значимите археологични комплекси в долината на Средна Струма. най-ранните писмени сведения за района се срещат още в Омировите \"Илиада\" и \"Одисея\",  както и в книгите на Тукидид и Аристотел. Доскоро се предполагаше, че това е древния град Петра. Въпросът за името на античния град е решен през 2002 г., когато археолозите разкриват масивна мраморна плоча с надпис на латински език. От него става ясно името на античния град - Хераклея Синтика. Епиграфските сведения намират потвърждение в книгите на Тит Ливий, Диодор, Страбон, Плиний Стари и Клавдий Птолемей. Плочата е  от 308 година след Христа. На 24 реда се разчита текст, в който император Галерий се обръща към жителите на Хераклея в отговор на молбата им да възстанови изгубените им граждански права. На плочата недвусмислено се чете «Хераклео».  Градът е бил населяван първоначално от тракийското племе синти. През античността те са живели в земите на река Стримон /Струма/.  Градът е имал интензивен живот, за времето си е бил модерен – разкопките отварят наличие на канализация, откриват се останки от занаятчийски работилници с множество готови и недовършени фигури. Открити са още монети и две оброчни плочки – на Херакъл и на Артемида. Влиянието на средиземноморския климат, наличието на извори с топла минерална вода, естествената природна защита, икономическата стабилност на местността и минаващия оттук път от Егейско море към вътрешността са предпоставка за активен културен и търговски живот. Заключението е, че Хераклея Синтика е един от малкото сигурно локализирани големи антични центрове в района на Средна Струма.  Синтите са секли собствени монети. В средата на монетата е кривакът на Херакъл - отгоре Хераклея, а отдолу Синтике. Градът се самоуправлявал. На този етап на разкопките, Хреаклея Синтика съществува като град с градски институции от ІV век пр.Хр. до IV век след Христа. , или в продължение на над 800 години Разкоплите след 2007 г. разкриват градската инфраструктура - занаятчийски работилници, улици и стълби. Открита е и работилница за теракотени антични маски и фигури, включително и образци на баски, както и калъпи за тях. В нея са се правели и различни статуетки - на бог Дионис, предназначени за украса, което улеснява датирането на работилницата на ІІ – ІV век след Христа. Благодарение на нея се разбира и за движението на нашественици в региона - по времето на упадъка на Римската империя. Тук е имало четири пожара свързвани с класическите готски нашествия и действията на военните императори по време на кризата в Римската империя. Първото нападение е през 248 година, второто - в 268 година, когато готите са разгромени от император Клавдий ІІ Готски, третото - в края на ІІІ век и четвъртото - в началото на ІV век. Според доц. Людмил Вагалински страховито земетресение от 388 година след Христа разрушава до основи Хераклея Синтика. Хората вече са го били напуснали, защото преди това е имало серия от по-слаби трусове. ВАНГА Много преди да се открият археологическите доказателства баба Ванга приживе твърдеше че в града на Кожух е бил убит царски син. След уточняване името на града това наистина е верочтно, коментира директорът на петричкия музей Сотир Иванов. Византийския цар Филип V Македонски е има двама сина – Персей и Деметрий. Разликата между тях е много малка тъй като те са от различни майки. Персей е антиримски настроен, докато Деметрий е клонял към римляните. Персей, който се страхува, че властта може да премине в ръцете на неговия полубрат Деметрий, организира едно религиозно честване в Хераклея Синтика, което е много подробно описано в античните извори. Персей все пак се страхува от гнева на баща си и твърди, че няма нищо общо, затова натоварва своите хора в Хераклея Синтика да поканят Деметрий на това тържество и по време на вечерята е отровен. Но той не умира еднага и е удушен с възглавница от един от приближените на Персей. Така се потвърждава тезата, че тук наистина е бил убит принц от царския двор и вероятен наследник.  Разгневен Филип V обявява за царски наследник своя племенник Антигон, но умира от инфаркт. Няколко години по-късно Персей е разгромен от римляните и умира в римски затвор, а градът губи своята независимост и се превръща в римска провинция.  Местността Рупите е популяризирана и от българската пророчица Ванга, където тя прекарва последните 20-на години от живота си. Когато я питали, защо е избрала да живее на това място, тя отговаряла: \"Имам определено време колко да стоя тук. Това място тук е много особено. Служи ми като акумулатор и от него аз черпя енергия и сила. Някога тук е горял страшен огън, а този хребет над нас крие една голяма тайна.\"  Този хребет, които споменава Ванга, всъщност е Кожух планина. Името на планината идва от формата на възвишението, наподобяващо наметнат кожух. Най-високата му точка е 281 м., но поради ниското Петричко поле се извисява величествено. В района се срещат 201 вида птици и оттук минава един от двата основни миграционни пътя на птиците през територията на България - Виа Аристотелис. Рупите са известни и с лечебната си минералната вода– с температура 75 ˚С, дебит 35 л/сек. и слаба минерализация. Хераклея Синтика е град, който е достигал до върха на Кожух планина. Според баба Ванга преди хилядолетия огнената лава на огромен вулкан е унищожил древен град, Жителите му били високи и едри, обличали се в тънки и блестящи дрехи, наподобяващи станиол и били много образовани. В древността в района е имало три големи храма – „Света Петка”, „Света Богородица” и „Свети Панталеймон”. Според пророчицата нейната къща била в центъра, който свързвал трите древни светилища. СТРУМИЦА Баба Ванга обичала да разказва легендата за изпепелено от вулкан още по-древно селище. То носело името на красива девойка - Струмица, дъщеря на местен владетел. Той живеел в каменен палат горе на хълма, а дъщеря му в дворец долу в полето. Когато селището било нападнато от силна татарска войска, храбрите му граждани не се предали и смело отбранявали подстъпите към него. Струмица се качила на покрива на палата, за да наблюдава битката и видяла младия предводител на татарите. Влюбила се в него и поискала да го види от по-близо. Чрез таен тунел девойката излезла извън селището и доближила татарина. От близо той й се сторил още по-красив. Затова, когато я заговорил и попитал откъде е дошла, тя бързо издала тайния проход. Така неприятелската войска успяла да проникне вътре и бързо да превземе добре укрепеното селище. Много от жителите му били посечени, а баща й, владетелят пленен. Когато разбрал, че дъщеря му е предала крепоста и по нейна вина са убити хиляди жители, той я проклел, когато умре душата й да не намери покой, а земята седем пъти да отхвърля тялото й… На края на града има издълбани седем стъпала, които археолозите вече разкриват - така земята отхвърляла тялото на Струмица.              ", "date": "2019.06.04", "title": "Близо половин милион лева се отпускат за Хераклея Синтика"}
{"url": "https://www.monitor.bg:443/bg/a/view/alberto-gandolfo-pokazva-kadri-s-jertvite-na-mafijata-167011", "text": "Италианският фотограф Алберто Гандолфо открива в четвъртък изложба в София, разказваща историите на някои от дръзналите да нарушат закона на омертата, противопоставяйки се на мафията или на системата. Експозицията ще остане до 7 юли в пространството на столичната галерия КО-ОП на бул. „Янко Сакъзов“ 17. ...На 19 юли 1992 г., точно два месеца след убийството на прокурора Джовани Фалконе, смъртта си в атентат намира и неговият колега и приятел, съдията Паоло Борселино. Легендарните магистрати остават символ на борбата срещу мафията и след своята гибел, защото живеят в паметта на италианците и на своите близки, които все още търсят истината и чакат наказания за виновните. Историите на онези, които остават, е включил във фотографския си проект Алберто Гандолфо. Сред 11-те фоторазказа, които ще видим по време на изложбата му в София, е и историята на семейство Борселино, представена от брата на Паоло – Салваторе Борселино. Освен нея експозицията „Онова, което остава“ включва още емблематични случаи от Италия, свързани с престъпления на мафията, отказ от правосъдие, лекарски грешки, съмнителна смърт, потулени разследвания, корупция... На откриването на изложбата от 18.30 ч. утре авторът лично ще представи фотографското си разследване, както и триезичната фотокнига към него. Фотографът Алберто Гандолфо документира лица, влезли в новините като жертви на насилие. Той пресъздава историите така, сякаш се случват в момента. Изложбата е вид фотографско свидетелство за развоя на събитията след техния медиен отзвук. Фотографът проследява развитието на случаите от времето, в което са отразени, до днешна дата. Той е убеден, че показването на лицата на жертвите на насилие или техните близки, е борба с несправедливостта, начин да се информира обществото и да се задейства промяната. Алберто Гандолфо е роден през 1983 г. От малък е запленен от съвременното изкуство и фотографията. Занимава се основно с портретна фотография и се е обучавал при някои от световните имена в бранша. Има самостоятелни изложби и проекти и излага свои работи в колективни експозиции в Италия, Франция, Русия. Носител е на почетната награда MIFA за 2016 г. Гандолфо е съосновател на фотоколектива Eglise в Палермо. Изложбата на италианеца, чието име и проекти се свързват и с други значими каузи – мултиетническото съжителство, бежанската вълна, тайнството на раждането, е част от календара на шестото издание на фестивала „ФотоФабрика“.  ", "date": "2019.06.04", "title": "Алберто Гандолфо показва кадри с жертвите на мафията"}
{"url": "https://www.monitor.bg:443/bg/a/view/grad-udari-preslavsko-166993", "text": "Силен град е ударил във вторник по обяд преславското село Кочово, съобщиха очевидци. Според информация от селото стихията е дошла с обилен валеж, като за броени часове над селото са се излели над 90 литра на квадратен метър. Към 13:00 дъждът преминал в силна градушка, а два часа след стихията ледът още не се е разтопил по улиците и полетата на селото. Градушката е ударила само землището на Кочово, в съседните села няма и зрънце лед. До момента няма информация за нанесените щети за земеделците в района. За последните три години това е петата градушка, която пада над Кочово и втората през последния месец. Преди това местните не си спомнят за подобни природни явления в най-ново време.", "date": "2019.06.04", "title": "Град удари Преславско"}
{"url": "https://www.monitor.bg:443/bg/a/view/rokadi-v-kabineta-na-polsha-166991", "text": "Управляващата в Полша партия \"Право и справедливост\" смени няколко свои ключови министри, спечелили мандати в Европейския парламент, предадоха осведомителните агенции. Министърът на финансите Тереса Червинска, която няма да е евродепутат, също е сменена от своя досегашен заместник Мариан Банаш, ръководител на данъчната администрация. Не е известно дали Червинска е отстранена от поста или сама е подала оставка. По-рано тази година тя изрази съмнение във възможностите на правителството да финансира нови социални програми, твърдят полски медии. Икономисти в \"Ай Ен Джи Банк\" написаха в доклада си, че със смяната на финансовия министър се разкрива пътят за частично намаляване на данъците за младите хора.  Сред заминаващите за Брюксел и Страсбург досегашни министри са вицепремиерът и министър по семейните въпроси Беата Шидло, вътрешният министър Йоахим Бруджински и министърът на образованието Анна Залевска. Новите имена в кабинета на премиера Матеуш Моравецки са Яцек Сасин - вицепремиер, Елжбета Витек - вътрешен министър, Божена Борис-Шопа - министър по семейните въпроси, труда и социалната политика и Дариуш Пьонтковски - министър на образованието. Новите министри положиха клетва пред президента Анджей Дуда, предадоха Ройтерс и АП.", "date": "2019.06.04", "title": "Рокади в кабинета на Полша"}
{"url": "https://www.monitor.bg:443/bg/a/view/otlagat-planovete-za-ekshumacija-na-franko-166992", "text": "Върховният съд на Испания временно отложи намерението на правителството за преместване на тленните останки на генерал Франсиско Франко в по-малко помпозна гробница следващата седмица, тъй като съдиите още не са се произнесли по обжалването на решението на правителството от потомците на диктатора, предаде АП. Това решение е поражение за Педро Санчес, социалистическият лидер, който миналия месец спечели нов мандат като премиер на Испания. Санчес искаше на 10 юни тленните останки на Франко да бъдат ексхумирани от пищния мавзолей, в който са положени и да бъдат пренесено в общественото гробище \"Пардо\" в покрайнините на Мадрид, посочва АФП. Но той срещна съпротива от потомците на диктатора и от абата на базиликата където е положено тялото на Франко през 1975 г. Според съдиите ако останките на Франко бъдат върнати в мавзолея в случай на успешно обжалване, общественото доверие към националните институции може да бъде подкопано, отбелязва АП.", "date": "2019.06.04", "title": "Отлагат плановете за ексхумация на Франко"}
{"url": "https://www.monitor.bg:443/bg/a/view/avtobus-na-gradskija-transport-predizvika-verijna-katastrofa-v-sofija-166990", "text": "Автобус от градския транспорт в София предизвика верижна катастрофа. Рейсът помел няколко автомобила, чакащи на червен светофар на ул. \"Дойран\".   След удара колите се забили в други превозни средства, паркирани по протежение на улицата. Инцидентът станал, след като на шофьора на автобуса му прилошало. По първоначална информация, при инцидента няма пострадали, уточнява Нова телевизия. Катастрофата с автобуса, движещ се по линия 204, станала около 14.30 часа на кръстовището до 36 училище \"Максим Горки\".", "date": "2019.06.04", "title": "Автобус на градския транспорт предизвика верижна катастрофа в София"}
{"url": "https://www.monitor.bg:443/bg/a/view/kriminalen-avtoritet-ot-polsha-izgorja-za-krajba-na-tok-166996", "text": "Един от най-големите авторитети на полския престъпен свят Михал Костшева с прякор Каиша получи присъда за кокошкарска кражба на ток. Костшева, който се укриваше от полското правосъдие в продължение на близо 10 години и беше арестуван м. г. в България при спецакция с участието на полски ченгета недалеч от Пловдив в бунгало в Оризари, получи ефективна присъда от 5 години затвор. Във вторник Окръжният съд в Ополе сложи край на процеса срещу Каиша, който беше подсъдим по четири обвинения - производство на големи количества марихуана, вкарването и в оборот, кражба на електроенергия и участие в организирана престъпна група. Каиша вече бил осъден веднъж през 2008 година за ръководството на организирана престъпна група, за участие в грабежи, търговия с наркотици и за шумното нахлуване в дискотека Skippens в полския град Ополе през 2002 година. За творчеството си тогава получил наказание от 6 години и 10 месеца затвор. Влязъл да си излижава изработеното, но при една от отпуските \"забравил\" да се върне - оставали му още 4 години, 9 месеца и 2 дни. Скрил се за известно време в Чехия, а после оттам успял да стигне до България. Пуснал котва в Пловдив, където работел като търговски агент. Живеел в бунгало в Оризари, понаучил български. Точно на 24 май м. г. беше арестуван в бунгалото си, след като полските спецслужби проследили воайжите до България на приятелката му. Веднага след ареста Каиша беше предаден на Полша и започна да си доизлежава присъдата, а успоредно с това тръгна и досъдебно производство за нови прегрешения. За наркопрестъпленията си Михал Костшева е бил осъден да заплати и 28 хиляди злоти (ок. 7 хиляди евро) глоба. Снимки: NaszeMiasto.pl", "date": "2019.06.04", "title": "Крими авторитет от Полша изгоря за кражба на ток"}
{"url": "https://www.monitor.bg:443/bg/a/view/11-godishno-momche-v-bezsyznanie-sled-boj-v-uchilishte-166997", "text": "11-годишно момче е откарано от \"Спешна помощ\" в безсъзнание в \"Пирогов\", след като си е глътнало езика. Инцидентът е станал в Основно училище \"Христо Ботев\" в с. Джурово По първоначална информация причина за състоянието му е състоял се бой в школото. От просветното министерство обясниха пред \"Монитор\", че такъв не е имало.  След часовете учениците са изграли футбол, а 11-годишният пострадал е гледал приятелите си. Когато момчето е тръгнало да си ходи, се стъпа и си гълта езика, обясниха от МОН. Един от дежурните учители вижда какво се случва и се претичва на помощ. Той вади езика на момчето и вика линейка. Тя го е закарала в \"Пирогов\" и в момента то е в противошокова зала.", "date": "2019.06.04", "title": "11-годишно момче в безсъзнание, откараха го в \"Пирогов\""}
{"url": "https://www.monitor.bg:443/bg/a/view/zaki-izbira-novi-bg-pesni-166981", "text": "Велизар Соколов - Заки ще е част от журито на BG Music Festival за трета поредна година, като този път ще е в ролята на председател. Освен него песните ще се оценяват и от клубния музикален корифей DJ Marti G. Към тях се присъединява легендарният текстописец Живко Колев, чиито текстове пеят имена като Васил Найденов, Силвия Кацарова, група Сигнал, Маргарита Хранова, дует „Ритон“, Тангра и други. Международното присъствие в журито ще е на доказания македонски композитор Григор Копров, a дамското – на Петя Костадинова от Община Сандански. Музикалния форум продължава още една традиция, която даде добри резултати – участниците ще гласуват за своя фаворит сред конкурентите си без да имат право да дадат гласи си за себе си. Победителите и в трите категории - поп, рок, хип-хоп/R&B ще станат ясни на гала вечерта на 8 юни в Летния театър на град Сандански. Тогава ще бъдат връчени и специалните награди на журналистическото жури, на телевизионните зрители, на публиката, на Кмета и Община Сандански. В конкурсната програма се състезават общо 20 песни, селектирани сред кандидатствалите 154 парчета. Освенконкурсните предложения, публиката ще се наслади на специална програма с гост-изпълнители. На 7 юни на сцената ще се качат БГ рапърите Murda Boyz. Гвоздеят на вечерта ще е поп певицата Дара. Във втората вечер, купонът ще се води от тийн идола Криско.", "date": "2019.06.04", "title": "Заки избира нови БГ песни"}
{"url": "https://www.monitor.bg:443/bg/a/view/prebroiha-deficit-na-450-lekarstva-166986", "text": "450 лекарства са били дефицит и са търсени за една година на онлайн платформата за сигнализиране на недостиг от пациенти. Това съобщи изпълнителният директор на Българската асоциация за развитие на паралелната търговия с лекарства (БАРПТЛ) Боряна Маринкова. През последните две седмици сигналите зачестиха поради нарушена ритмичност на вноса и изчерпване на наличностите, които са в процес на спиране на продажбите в България. Активно се търсят и продукти, които са със заличени досиета през последните години у нас, поясни Маринкова. Повечето от лекарствата, за които има сигнали, че вече не се намират в аптеките, имат аналози. Според лекари има и такива, които се предпочитат от болните, защото са евтини и дават много добри резултати. Сред тях са соли, прилагани при невралгии и хапчета, ползвани при тревожни състояния и паник атаки. Те могат да се намерят все още в съседни държави, като Сърбия и Македония, опаковка от 30 хапчета се търгува на цени, равностойни на 2.00 – 3.50 евро. По отношение на изтегляните лекарства от нашия пазар, единствена възможност за пациентите е да си ги купуват чрез близки или да пътуват лично, ако са в състояние в съседните държави, коментираха от БАРПТЛ. При 62% от случаите причините за недостиг на лекарства са свързани с временно или трайно преустановен внос на лекарства по искане от страна на производителя. В 20 на сто те са изтегледи, след като компанията е оттеглила регистрацията в България, каза още Боряна Маринкова. Като един от основните проблеми за достъпа до лекарства у нас, потвърден от реакцията на крайните потребители, е продължаващият процес на дерегистрация на редица лекарства от България, подчертаха от асоциацията. 158 лекарства са изтеглени от българския пазар през 2018 г. по данни на Националния съвет по цени и реимбурсиране на лекарствените продукти. За 2014 – 2017 година броят на дерегистраните продукти е 1512, сочи годишният доклад Изпълнителната агенция по лекарствата. В документа на ИАЛ се посочва още, че само за 2017 година са били изтеглени 327 лекарства, без нито едно от тях да има проблем с лекарствената безопасност. Това е станало по искане на производителя. Ето защо от БАРПТЛ призовават за нормативни промени, с които да се създаде режим за достъп на българските пациенти до лекарства, които са с доказана лекарствената безопасност, но вече дерегистрани в страната ни поради липса на икономически интерес. Асоциацията също така предлага да бъде регламентиран паралелният внос при установяване на временен недостиг поради производствени или други причини, които възпрепятстват производителите да осъществяват ритмични доставки и достатъчни количества лекарства за българските пациенти.", "date": "2019.06.04", "title": "Преброиха дефицит на 450 лекарства "}
{"url": "https://www.monitor.bg:443/bg/a/view/travmata-na-ivankov-se-okaza-po-tejka-166995", "text": "Контузията на Димитър Иванков, която го извади от ежедневната работа в „Левски“ се оказа по-тежка от очакваното. Любимецът на Сектор „Б“ няма да се оперира от менискус, каквато информация се появи официално от страна на клуба, а ще трябва да претърпи интервенция заради скъсани кръстни връзки на коляното. Бившият национален страж вече е с насрочена операция, която ще го извади от тренировъчния процес за няколко месеца. Иванков доскоро бе треньор на вратарите в „Левски“, но с идването на Петър Хубчев постът бе поверен на Армен Абарцумян. На този етап не е ясно каква роля ще изпълнява наставникът като се завърне на „Герена“, но от клуба потвърдиха пред „Монитор“, че ще разчитат на него. Освен това „сините“ ще поемат всички разноски по лечението на своя треньор, както и последващите терапии за пълното му възстановяване. Според непотвърдена информация Иванков може да заеме водеща роля в школата на клуба и да е основната свръзка между академията и първия отбор на „Левски“.", "date": "2019.06.04", "title": "Травмата на Иванков се оказа по-тежка"}
{"url": "https://www.monitor.bg:443/bg/a/view/rezervoari-spasjavat-plovdiv-ot-bydeshti-potopi-166978", "text": "Ретензионни резервоари да поемат води от бъдещи порои над Пловдив. Това е една от мерките, които набелязаха на работна среща представители на институциите в града. В рамките на две седмици работната група от служители на Община Пловдив и ВиК ще определи местата, където може да се изградят ретензионни резервоари, които да поемат по-голямо количество дъждовна вода. Сред местата, на които ще се обърне специално внимание са:  „Скобелева майка“, бул. „Александър Стамболийски“ и Коматевския надлез. Ще се обследва и възможността за изграждане на отводнителен дъждовен канал, който да отвежда водата директно към река Марица. „В момента канализацията на Пловдив е изградена така, че може да поема дъждовна вода до 30 литра на кв. м., а не както беше при последния силен порой – 80 л. на кв.м. за няколко часа“, обясни експертът инж. Антон Гълъбов, ръководител производствено направление към ВиК. Тъй като всеки дъжд над 30 литра на кв. м. създава предпоставки за наводняване на определени места в града, а при над 80 и 100 ставаме свидетели на ситуацията, която видяхме през последните дни, уточни той. Основната дългосрочна мярка и цел за справяне с подобни бедствени ситуации е изграждане на Южния обходен колектор и други отводнителни колектори, който ще отвежда водата от целия район „Южен“ и квартал „Прослав“ през Тракия до Пречиствателната станция. „Става въпрос за 1/3 от водата на целия град, с което ще се облекчи и работата на сега съществуващата канализационна мрежа“, обясни Спартак Николов. Той допълни, че изграждането на Южния обходен колектор е необратим процес. В момента се изчаква съгласуване на предпроектнотопроучване, направено съвместно от Община Пловдив и ВиК в МОСВ и впоследствие стартиране работата по същинско проектиране и избор на изпълнители за изграждане на този важен за Пловдив проект. До момента Община Пловдив е изградила по-малки колектори за справяне с голямото количество дъждовна вода  - на „Коматевско шосе“ и на бул. „Менделеев“ до многофункционална спортна зала „Колодрума“.  ", "date": "2019.06.04", "title": "Резервоари спасяват Пловдив от бъдещи потопи"}
{"url": "https://www.monitor.bg:443/bg/a/view/pobediteljat-dynkan-loryns-stava-vodesht-na-evrovizija-2020-166994", "text": "Две седмици, след като се окичи с титлата на големия победител на Евровизия, холандският певец Дънкан Лорънс дава заявка за участие в конкурса и през 2020 г. Не от позицията на състезател обаче, а от тази на водещ. Това загатна самият изпълнител на Arcade по време на сесия с въпроси и отговори в Туитър с феновете си. Междувременно подготовката за следващото издание на Евровизия вече тече на пълни обороти. Холандия ще се превърне в дом на конкурса за пети път, като към момента е ясно, че с дирижирането на събитията бекстейдж ще се грижат едновременно три местни телевизии - NOS, AVROTROS и NPO. Те вече поканиха всеки град, която проявява интерес към домакинството на Евровизия догодина да подаде своята кандидатура, като към момента поне 7 населени места са заявили желание да приемат меломаните от Стария континент следващата пролет. Това са Амстердам, Ротердам, Арнем, Утрехт, Маастрихт, Леуварден и Ден Бош. Според източници на eEsctoday, интерес към приемането на конкурса на територията си са проявили и управниците на Хага. Все още не е ясно обаче дали са подали нужните документи, като срокът за това е до утре – 5 юни. Очаква се градът, който ще приеме Евровизия догодина, да бъде съобщен официално до 8 седмици.", "date": "2019.06.04", "title": "Победителят Дънкан Лорънс става водещ на Евровизия 2020"}
{"url": "https://www.monitor.bg:443/bg/a/view/serena-stana-naj-bogata-raboteshta-jena-166979", "text": "Американската тенисистка Серена Уилямс стана първата в света спортистка, която попадна в класация на списание \"Форбс\" за жени, които самостоятелно са си изработили парите, а не са ги получили като наследство или дарение. Това се вижда от публикуван пост в Туитър на списанието, като пълната класация ще излезе утре. Състоянието на 37-годишната тенисистка в момента се оценява на $225 млн. Според данни на женската тенис-асоциация (WTA), парите от наградни фондове в турнирите за Уилямс към момента са $88,5 млн. Останалите са от участия, както и от лични договори и други приходи, постигнати с труд. Също така в материала се казва, че Уилямс за последните 5 г. е вложила около $34 млн. в свои начинания. През миналата година тя стана първата, която изкара $18,1 млн. за един сезон. Само за сравнение, през 2018-а при най-високоплатените жени спортистки на 5-а позиция се нареди завърналата се след допинг рускиня Мария Шарапова, заработила $10,5 млн., а през 2017-а тя изобщо не беше в подреждането. Серена Уилямс има 23 титли в турнирите от „Големия шлем“, като три от тях са на “Ролан Гарос”, който върви в момента. Тази година обаче бившата номер 1 в света отпадна в третия кръг след загуба от своята сънародничка София Кенин.", "date": "2019.06.04", "title": "Серена стана най-богата работеща жена"}
{"url": "https://www.monitor.bg:443/bg/a/view/kyde-da-otidat-nadvzetite-subsidii-166980", "text": "Време е депутатите отново да се обединят, а не да търсят под вола теле, както е казал народът. След разпореждане на главния прокурор Сотир Цацаров, Върховната административна прокуратура проведе разследване и разпореди на Финансовото министерство да започне действия по връщането на надвзетите партийни субсидии. Това до голяма степен обезсмисля обсъжданите от депутатите законови промени, гарантиращи разпределението на държавните пари за партиите, спечелили над 1% процент на изборите. Но най-вече ще спре политическите спекулации. Те щяха особено да се разгорещят, заради предвиждането от проекта връщане на пари със задна дата, което е забранено след решение на Конституционния съд. Всъщност промяната трябва да пресече възможността да се преразпределят парите на партиите, спечелили под един процент. Що се отнася до това как ще бъдат събрани тези пари и най-вече как да се осъществява последващия контрол, за да не бъдат допускани подобни гафове, това е въпрос на по-добра организация от страна на заинтересованите институции. Има и още нещо, което би могло да решат депутатите. А то е как да се оползотвори надвзетата субсидия. Истината е, че сумата не е никак малка – 6,5 млн. лв. В социалната сфера и в здравеопазването има крещяща нужда от тези пари. Въпрос на преценка е къде те ще бъдат най-полезни. Така депутатите ще могат да заличат горчивия привкус, че са станали съучастници в една афера.", "date": "2019.06.04", "title": "Къде да отидат надвзетите субсидии?"}
{"url": "https://www.monitor.bg:443/bg/a/view/otkriha-myrtvec-v-podlez-v-plovdiv-166977", "text": "Мъртъв мъж в един от подлезите на бул. „България” в Пловдив бил забелязан от минувачи минути преди бурята в града на 31 май, съобщиха от полицията в града. Сигналът на телефон 112 за намерения мъж в безпомощно състояние бил подаден около 17 часа. На мястото бил изпратен екип на Спешна медицинска помощ, като лекарите само констатирали смъртта на мъжа. Там били повикани и полицаи от близкото Трето районно управление на полицията, които установили самоличността на мъртвеца. Оказал се мъж на 49 години от Пловдив. От полицията не съобщават причините за смъртта на мъжа с обяснението, че това ще бъде установено от аутопсията в Съдебна медицина. Резултатите от аутопсията ще бъдат приложени към образуваното по случая досъдебно производство. От полицията в Пловдив са категорични обаче, че мъжът не се е удавил в подлеза, каквато информация се появи в някои сайтове. Той е бил намерен преди петъчната буря да се разрази над Пловдив. По случая работят в Окръжната прокуратура в града.  ", "date": "2019.06.04", "title": "Откриха мъртвец в подлез в Пловдив"}
{"url": "https://www.monitor.bg:443/bg/a/view/a1-startira-prodajbite-na-black-berry-key2-166982", "text": "А1 стартира продажбите на смартфона BlackBerry KEY2. Устройството притежава дизайн и функции, фокусирани към потребителите, които активно използват писането на съобщения и имейли в своето ежедневие. Моделът може да бъде закупен в търговската мрежа на А1 за 36,99 лева на месец или за 739,99 лв. в брой с план A1 One Unlimited 5XL. BlackBerry KEY2 е новата подобрена версия на своя предшественик от канадската компания, като се отличава с промени както по дизайна, така и във функциите на смартфона. Устройството се придържа към характерния за компанията стил на дизайна – физическа qwerty клавиатура и дисплей. KEY2 притежава алуминиева рамка и релефен пластмасов гръб в класически черен цвят, което в комбинация с металния сив оттенък на рамката придават елегантност на смартфона и Основната характеристика, която отличава BlackBerry KEY2, е пълната му QWERTY клавиатура, която предоставя 35 физически бутона с подсветка, както и интегриран сензор за пръстови отпечатъци под централния бутон space. Потребителите разполагат с 52 комбинации за преки пътища, с което писането на дълги имейли и съобщения става още по-лесно. Бутоните на клавиатурата може да ползват и само с докосване благодарение на специални сензори. Над клавиатурата се намира 4,5-инчовият HD дисплей, с IPS LCD технология. Над дисплея се намира предната камера с 8 MP, предоставяща заснемане на както и сензорите за близост и осветеност. На гърба на смартфона е разположена двойната камера на BlackBerry KEY2 – 12 MP, с отвор на блендата от f/1.8 + 12 MP, с отвор на блендата от f/2.6, заедно с двойната LED светкавица, която излъчва два тона на светлината – топъл и студен. Камерата се характеризира с HDR функция и заснемане на 4К видео с 30 кадъра в секунда, заснемане на портретни изображения с ефект за дълбочина, както и функция за сканиране. Друга функция позволява заснемането на изображения, които да бъдат съхранени директно в заключена директория на смартфона - Locker. От компанията залагат на сигурността и поверителността на данните в смартфона, като потребителите разполагат с функцията Privacy Shadе, с която може да се вижда само част от дисплея, докато останалата е затъмнена. Функцията предоставя повече контрол на потребителя по отношение на съдържанието, което се визуализира на дисплея. KEY2 разполага с както и браузер Firefox oт Mozilla, който автоматично изтрива данните от сърфирането. Цялата операционна система подлежи на мониторинг и оптимизиране от приложението DTEK Security, вградена от BlackBerry. Функцията BlackBerry HUB предоставя възможност всички известия и съобщения да се визуализират в едно приложение, независимо дали става дума за имейли, съобщения от социални медии, обаждания или известия от календара на смартфона. BlackBerry KEY2 е оборудван с осемядрен процесор Qualcomm Snapdragon 660, изграден по 14-нанометрова архитектура, и графичен процесор Adreno 512, които осигуряват бърза работа с устройството. Батерията на смартфона е от 3500 mAh, с функция за бързо зареждане с 18W, което осигурява работа до 2 дни с едно зареждане на смартфона.", "date": "2019.06.04", "title": "А1 стартира продажбите на BlackBerry KEY2"}
{"url": "https://www.monitor.bg:443/bg/a/view/dara-ekimova-zaformi-duet-s-kali-snimki-166972", "text": "Младата певица Дара Екимова обра овациите с дует с поп-фолк звездата Кали. Двете зарадваха присъстващите на трибюта на „Сленг“ с изпълнение на „Лудо младо“ в столичен клуб. Това се случи по време на втория концерт на Slang By Dara Ekimova, в който дъщерята на Дими и пиар експертът Ива Екимова участва като вокалист. Чаровната тийнейджърка заформи още един дует – със звездата от миналогодишното издание на „Евровизия“ Георги Симонов – JJ. Двамата обраха овациите с парчето Shallow на Лейди Гага и Брадли Купър от блокбастъра „Роди се звезда“. В емоционалния трибют се включиха и стендъп-комедиантите от „Нема К`во“ Калин Кирилов и Георги Николов. Сред присъстващите бяха носителката на титлата Мис Глобал София Инг и нейната подгласничка Тамила Ходжева , отличени съответно с титлите Мис Хонконг и Мис Узбекистан, Жени Калканджиева, Гери Дончева, Мисис Баба Дони Чачова, звездата от „Откраднат живот” Гергана Стоянова, Павел Владимиров, Атанас Месечков и Момчил Колев.", "date": "2019.06.04", "title": "Дара Екимова заформи дует с Кали (СНИМКИ)"}
{"url": "https://www.monitor.bg:443/bg/a/view/radev-dade-na-ks-popravkite-v-zakona-za-dyrjavnata-sobstvenst-166987", "text": "Президентът Румен Радев сезира Конституционния съд за последните промени в закона за държавната собственост, събщиха от администрацията на държавния глава. Той иска КС да оняви за противоконституционни и за несъответстващи на международни договори отделни разпоредби от закона. \"Сезирайки съда президентът отстоява своята позиция, изразена с наложеното вето върху законовите разпоредби\", пишат от \"Дондуков\" 2. Радев дава закона на КС, само няколко дни след като Народното събрание единодушно отхвърли наложеното от него вето върху поправките. Президентът върна закона в НС и му наложи вето само ден след евроизборите. Самите поправките бяха одобрени от НС по-рано през май и предвиждаха отчуждаването на имоти за национални обекти, като магистрали, да става по-лесно. При спор, цената на обезщетението ще се решава от съда, а през това време строежът на пътя ще продължи. В мотивите на ветото си пък Радев заяви, че подкрепя основната цел на закона процесът да се ускори, но според него не е постигнат нужният баланс между обществения интерес и правото на собственост. С поправките се добавяли обекти с национално значение, определени не само със закон, но и с акт на МС, а кабинетът нямал критерии за това.", "date": "2019.06.04", "title": "Радев даде на КС поправките в закона за държавната собственост"}
{"url": "https://www.monitor.bg:443/bg/a/view/jenite-pytuvat-bezplatno-v-delhi-166983", "text": "Общественият транспорт в индийската столица ще стане безплатен за жените, за да се повиши сигурността им, съобщиха властите в Делхи, цитирани от Франс прес. Сексуалното насилие в Индия попадна във фокуса на общественото внимание след групово изнасилване през 2012 г. на студентка в частен автобус в Делхи, което предизвика възмущение по света. Безплатният превоз за жените ще стане факт през следващите два-три месеца и от него ще могат да се ползват около 850 000 жени. Той ще струва 115 милиона долара годишно и се очаква да увеличи значително сигурността на жените, като същевременно се намали замърсяването на въздуха, обясни на пресконференция представител на общинските власти - водач на малката партия \"Аам Аадми\", спечелила местните избори през 2015 г., обещавайки безплатна питейна вода, субсидирано електричество и достъп на бедните до здравеопазване и по-добро образование. Тя обеща също да подобри сигурността на жените. Мерките за засилване на сигурността в столицата включват и монтирането тази година на 150 000 камери за видеонаблюдение. По данни на ООН Делхи, който има близо 20 милиона жители, е един от най-замърсените градове в света. Общественият транспорт не функционира добре, а удвояването на цените на билетите за метрото в последните месеци накара много хора да се придвижват пеш.  През 2016 г. в Индия - страна с население от 1,3 милиарда души - е било съобщено за около 40 000 сексуални нападения. Действителният им брой обаче е много по-голям, но за този род престъпления често се мълчи, тъй като индийско общество все още е силно патриархално, отбелязва агенцията.", "date": "2019.06.04", "title": "Жените пътуват безплатно в Делхи "}
{"url": "https://www.monitor.bg:443/bg/a/view/bezraboticata-v-es-na-rekorden-minimum-166985", "text": "Безработицата в ЕС е била 6,4 на сто през април, оставайки стабилна спрямо март и отбелязвайки понижение спрямо нивото от 7% през април миналата година, съобщи Евростат. Това е най-ниското равнище, откакто статистическата служба започва да публикува месечни данни за показателя през януари 2000 година. В 19-членната еврозона безработицата е спаднала до 7,6 на сто през април с отчитане на сезонните фактори спрямо 7,7% през март и 8,4 на сто през април 2018 г. Априлското равнище за валутния съюз е най-ниското от август 2008 г. Сред страните членки най-ниска е безработицата в Чехия (2,1 на сто), Германия (3,2 на сто) и Холандия (3,3 на сто). Най-високи нива се отчитат в Гърция (18,5 на сто през февруари 2019 година), Испания (13,8 на сто) и Италия (10,2 на сто). В България през април безработицата е била 4,5% спрямо 4,6 на сто предходния месец и 5,3 на сто през април 2018 г. За сравнение през април 2019 г. САЩ отчетоха безработица от 3,6 на сто след 3,8% през март и 3,9 на сто през април миналата година.", "date": "2019.06.04", "title": "Безработицата в ЕС на рекорден минимум"}
{"url": "https://www.monitor.bg:443/bg/a/view/rekord-livyrpul-pribra-chetvyrt-miliard-samo-ot-nagradni-fondove-166984", "text": "„Ливърпул“ стана първият футболен клуб, който преминава границата от 1/4 милиард паунда, получени от наградни фондове и телевизионни права от турнирите, в които участва в рамките на един сезон. Мърсисайдци прибраха общо 250.9 милиона лири само от участието си в Премиър лийг и Шампионската лига през тази кампания. По приходи от телевизионните излъчвания на мачовете от Висшата лига мърсисайдци изпревариха дори шампиона „Манчестър Сити“, получавайки 152.43 милиона паунда. След успеха над „Тотнъм“ в събота постъпленията от спечелването на Шампионската лига пък възлизат на 98.5 милиона лири. Към тази внушителна сума ще се прибавят и парите от реклама и мърчандайз, така че се очаква клубът от \"Анфийлд\" да обяви рекордни приходи за сезона 2018/19. В същото време мениджърът Юрген Клоп обяви, че изобщо не мисли да напуска „Анфийлд“. „Аз съм щастлив тук и има дългосрочни планове, играчите ми – също. Затова не се притеснявам на писанията, че „Реал“ и „Барселона“ искат да пазаруват от нас“, заяви водачът на новите европейски клубни шампиони.", "date": "2019.06.04", "title": "Рекорд! „Ливърпул“ прибра четвърт милиард само от наградни фондове"}
{"url": "https://www.monitor.bg:443/bg/a/view/mihaela-marinova-zvuchi-po-mtv-dance-v-evropa-i-avstralija-166966", "text": "Поп звездата Михаела Маринова прави първи сериозен пробив в чужбина. Отличничката от X Factor прикова вниманието на канала MTV Dance, определян от мнозина като институция за съвременни хитове, като песента й Tiempo е включена на активна ротация в плейлистите на канала за Европа и Австралия. Маринова не е единствената българка с подобен успех. На територията на Стария континент и страната на кенгурута ще звучи още и Tell Me Right на Ева Пармакова. Не е лесно, защото предизвикателството да създаваме проекти и на български, и на английски, с потенциал да са успешни и у нас, и по света, е доста голямо“, коментира по адрес на включването на песните на Маринова и Пармакова в плейлистите на MTV Dance продуцентката Саня Армутлиева.", "date": "2019.06.04", "title": "Михаела Маринова звучи по MTV Dance в Европа и Австралия"}
{"url": "https://www.monitor.bg:443/bg/a/view/uchebni-strelbi-kraj-shabla-166973", "text": "Община Каварна предупреждава гражданите, както всички собственици и ползватели на плавателни съдове и съоръжения за морски спортове, риболов и развлечения, че в периода от 10 юни до 14 юни 2019 г., на зенитния полигон на Военновъздушните сили край Шабла и прилежащата акватория на Черно море ще се проведат стрелби от формирования на Българската армия. През периода на учението за временно опасни зони за корабоплаване и въздухоплаване се обявяват участъците от въздушното и морското пространство между нос Карталбурун и нос Калиакра и линията, отстояща на 55 мили, успоредно на бреговата ивица, както и пространството на височина до 40 000 м над морската повърхност.", "date": "2019.06.04", "title": "Учебни стрелби край Шабла"}
{"url": "https://www.monitor.bg:443/bg/a/view/policaj-ot-shumen-trygva-po-marshrut-na-jul-vern-166971", "text": "Ченге от Шумен ще замени за близо месец полицейската патрулка с експедиционен каяк и ще измине 2500 километра по река Дунав. Главен полицай Тихомир Радев от \"Охрана на обществения ред\" и командир на отделение в РУ на МВР в Шумен ще изгребе маршрута на литературния герой от романа на Жул Верн \"Дунавския лодкар\" Илия Бруш (Сергей Ладко или Сергей Ладков). Стартът на авантюрата е на 9 юни, а подробностите представи във вторник пред репортери самият Тихомир, който е освен ченге е и природолюбител, общественик и бивш Главен скаут на България. 47-годишният Тихомир Радев се впуска в приключението под патронажа на Община Шумен, а реализира детската си мечта с помощта на журналиста от Радио Шумен Стоян Стоянов и създателя на Ендуро шампионата у нас Харизан Харизанов. Тихомир си е поставил за задача да повтори пътуването на литературния герой Илия Бруш, който в навечерието на Априлското въстание от 1876 година преплавал Дунав от изворите й до устието на Черно море. Романът \"Дунавският лодкар\" (Le pilote du Danube) често е наричан русенският или българският роман на Жул Верн и е едно от посмъртно издадените му приключенски произведения. Българският патриот Сергей Ладков, скрит под унгарско име плава на баржа по течението на Дунава към родния си град Русчук, преследва го смъртният му враг, престъпникът Иван Стригов, а по стъпките му е и полицейският инспектор Карл Драгош. Приключенското и визионерското се преплитат в произведението на Жул Верн, като се смята, че чрез образа на ченгето Драгош е прокарана идеята за създадената много по-късно организация Интерпол. За да тръгне в приключението си Тихомир теглил кредит и си купил експедиционен каяк от вид пластмаса с достатъчна товароносимост, дължина 5.08 метра, широчина 63 см. и тегло 28 килограма. Дооборудвал се е с екипировка и екшън камери. Изпращането е на 9 юни в Шумен, но същинският старт е на 11 юни в Инголщадт, Германия. Оттам в режим на оцеляване го чакат 2500 километра до делтата на Дунав в Черно море. В режим на оцеляване, защото Тихомир ще се храни с това, което му донесе реката, а ще си купува единствено питейна вода. Тръгва само с медикаменти и пари за вода. Тъй като в Германия и Австрия не е разрешен риболовът, там ще се изхранва с храна от крайбрежието. \"Ще се помъча максимално точно да възпроизведа плаването, описано в книгата на Жул Верн – ще бъда сам, без абсолютно никаква логистика, ще плавам с каяк. Героят в романа се изхранва само с уловената от реката риба, но като се има предвид, че сме 21 век, в индустриализирана Европа и различно законодателство, не навсякъде ще успявам да спазвам тази рамка на героя, тъй като в Германия и Австрия риболовът например е забранен. Аз разширявам рамката – ще плавам по р. Дунав, ще се изхранвам от реката, крайбрежието на реката и хората, които срещам по реката. Плавал съм по реката, тъй като с водни спортове се занимавам от 15 години, имал съм много контакти с българските рибари, които винаги са ми помагали. Вярвам, че реката е един обединител на нациите през държавите, през които минава.\" - коментира Тихомир. Рисковете пред шуменския приключенец са 19 водосбора, електроцентралите и шлюзовете, през които трябва да премине. През някои от тях има създадени специални улеи, през които могат да минават лодки, но за други няма и трябва да се изкарва лодката на брега и да се придвижва по суша. \"Опасно е, защото при намалена видимост, ако своевременно не разбера, че наближава такова съоръжение, съвсем реална е опасността от засмукване от турбините“, коментира Тихомир. Полицаят не е аматьор в подобни начинания. Освен силната му физическа и специална полицейска подготовка, в режим на оцеляване Тихомир Радев е правил пеши обиколки на България, спускал се е многократно с каяк по българската част на Дунав, както и с ветроходен сал, който си е правил сам. През 2018 на водно колело преплава реката от Видин до Силистра.", "date": "2019.06.04", "title": "Полицай от Шумен тръгва по маршрут на Жул Верн"}
{"url": "https://www.monitor.bg:443/bg/a/view/donosnikyt-kojto-veche-ne-slusha-a-pita-za-peevski-166969", "text": "„Да помогнем на Иво Инджев да спре да пише” – има такава Фейсбук група. От постовете в нея ясно се вижда, че хората имат непоносимост към бившия доносник на Първо главно управление на ДС и настоящ блогър и соросоид. Той обаче е достатъчно нагъл, за да не му пука. Това е присъщо на агентите на ДС, за които казват, че също като леките жени, никога не се отказват от професията си. С ентусиазма на застаряваща проститутка, готова на всичко, за да се пласира, бившият доносник вдига палец, за да привлече вниманието на поредния потенциален клиент. Не минава и ден, без да се самопредложи. Първо избълва някакъв текст във Фейсбук, после го изкопира в блога си. Дали и хонорарите са по две? След евровота Инджев работи по две направления – най-многобройни са статусите му за депутата и издател на „Телеграф медиа” Делян Пеевски. Фиксацията му е подозрителна. Толкова активен е само човек, на когото се плаща за очернящи кампании. В последните седмици Инджев така се е активизирал да плюе по Пеевски и да венцеслави , че оставя впечатлението, че му плащат на бройка. Ветераните в професията си спомнят, че толкова активен той е бил само като главен редактор на „Демокрация”, когато сам е оценявал текстовете си с най-високите хонорари. И пак не му е пукало какво мислят останалите му колеги за този подход, защото Инджев винаги е имал самочувствието на човек, закрилян от режима. По комунистическо време той е сред добре проверените кадри, уредили се на хранилка в чужбина – той е журналист в Ливан. И добре си е постлал, за да замине там. Преди време Комисията по досиетата разкри, че Иво Инджев е бил агент на Първо главно управление на ДС с псевдоним Ивайло. Това е управлението, натоварено с външнополитическото разузнаване. Силно привилегирована структура в рамките на Държавна сигурност с достъп до най-квалифицираните служители на службата, на които се предоставят значителни привилегии, спрямо другите подразделения. Днешният пишман демократ е доносничил за управлението, което се е занимавало с контрола на българската емиграция, включително отвличания и убийства на политически противници на режима. Днес представящ се за отявлен русофоб, Инджев игнорира факта, че в Комисията по досиетата се пази уникален документ-паметна записка на Тодор Живков от срещата му с Юрий Андропов, тогава генсек на КПСС и бивш шеф на КГБ, в която Живков признава, че ДС е филиал на КГБ. Както и че Първо главно управление, за което активно е работил, не е самостоятелна разузнавателна служба, а подчинява дейността си на разузнаването на Съветския съюз в рамките на Доктрината за ограничения суверенитет в Източния блок. Нейна основна задача е съхраняването на тоталитарните режими в България и останалите страни от блока. И „светещият“ в яркочервено Инджев, по-късно посинял до неузнаваемост, е част от тази структура, бидейки журналист в Ливан. По-младите вероятно не знаят, че до работа в чужбина по времето на соца се дореждаха най-преданите и най-гнусните доносници – активистите без никакви скрупули и морал. Но този „просветител“ още свети на небосклона, разчитайки на късата памет на сънародниците си. В същото време Инджев не крие възхищението си от партията, зачената и родена с благословията на Фетхуллах Костов, на която е готов да се отдава безвъзмездно всеки ден и час. Ако се плащаше за статуси, този новопокръстен демократ вече да се е пенсионирал. И с това щеше да направи услуга както на себе си, така и на неколцината си заблудени читатели. А най-добре би било сам да си пише и коментарите под споделените от Фейсбук протяжни статуси, защото в по-голямата си част те не са свързани с написаното от него, а със съвсем странични неща. Смърдящият морал на този псевдодемократ не се е променил в годините. Разликата е само, че вече не слухти с агентурен хъс, а пита. Преквалифицирал се е един вид.", "date": "2019.06.04", "title": "Доносникът, който вече не слуша, а пита... за Пеевски"}
{"url": "https://www.monitor.bg:443/bg/a/view/drago-simeonov-otnovo-tyrsi-dom-za-vseki-166967", "text": "Водещият Драго Симеонов отново ще се заеме с начинанието да търси уют и семейно гнездо за непознати. Предаването „Дом за всеки“ се завръща в ефира на Нова тв на 5 юни. Симеонов ще е най-верният помощник на търсещо семейство, а двама експерти в бранша ще влязат в пряк двубой за всеки клиент с примамливи оферти. \"Предаването показва как обикновени хора си търсят имот, обединени от необходимостта да открият нов дом. При нередност или пропуск всеки от агентите ни има право да глоби колегата си с процент от комисионната му и така на практика комисионната за участниците в предаването в крайна сметка отпада. С \"Дом за всеки\" искаме да променим и нагласите на българите към имотния пазар, който в момента преживява истински ренесанс\", разказа Драго Симеонов. Епизодите ще се излъчват всяка сряда от 21 ч.", "date": "2019.06.04", "title": "Драго Симеонов отново търси „Дом за всеки“ "}
{"url": "https://www.monitor.bg:443/bg/a/view/orlin-goranov-povejda-one-love-tour-v-7-grada-166970", "text": "Орлин Горанов ще е сред звездите на тазгодишното издание на фестивала One Love Tour. Изпълнителят на „Светът е за двама“ ще даде тон за песен в седем града в две държави. Традиционно турнето ще зарадва меломаните в България и Македония, като отново ще бъдат вдигнати Алеята на занаятите, както и Арената на дуелите, вдъхновена от предизвикателствата пред участниците в риалити формата на Иван и Андрей „Фермата“. Освен Орлин Горанов, на сцената ще се качат още Влади Ампов – Графа, Слаткаристика, Next Time и Михаела Филева. Звездите на One Love Tour ще зарадват феновете си тази година и с дуетни парчета. Македонската звезда Слаткаристика вече записа песен заедно с Графа („Квартални джентълмени“), а съвсем наскоро пусна и друго парче с български изпълнители – Dinero, където се включиха момчетата от група СкандаУ. Музикантите от македонското рок дуо Next Time пък застават рамо до рамо с Графа и Михаела Филева за още съвместни изпълнения. Първият концерт на One Love Tour ще се проведе на 20 юли в Банско. Следват Струмица (15 август), Крива Паланка (25 август), Бургас (7 септември), Варна (14 септември), Скопие (21 септември) и Стара Загора (5 октомври). Водещ на събитията ще бъде комикът Ники Станоев.", "date": "2019.06.04", "title": "Орлин Горанов повежда One Love Tour в 7 града"}
{"url": "https://www.monitor.bg:443/bg/a/view/trymp-pristigna-za-sreshta-s-mej-166975", "text": "Президентът на САЩ Доналд Тръмп, който е на държавно посещение във Великобритания, пристигна в резиденцията на премиерката Тереза Мей на улица \"Даунинг стрийт\" 10 в Лондон за среща с нея, предаде Ройтерс. Тръмп е придружен от своята съпруга Мелания, дъщеря си Иванка и представители на администрацията. Сред тях са съветникът на президента на САЩ за националната сигурност Джон Болтън и министърът на финансите Стивън Мнучин. Доналд и Мелания Тръмп бяха посрещнати от Тереза Мей и нейния съпруг Филип, съобщи Асошиейтед прес. Четиримата позираха пред фотографите за обща снимка. Демонстранти, протестиращи срещу визитата на Тръмп, са се събрали по-нагоре на улицата.", "date": "2019.06.04", "title": "Тръмп пристигна за среща с Мей"}
{"url": "https://www.monitor.bg:443/bg/a/view/davat-500-bona-za-remonta-na-bolnicata-za-dolekuvane-v-pancharevo-166974", "text": "В общинската болница за долекуване в Панчарево в момента се извършва основен ремонт на отоплителната инсталация и на целия покрив на сградата на стойност 500 000 лв. Това съобщи зам.-кметът по здравеопазване на София Дончо Барбалов. Той уточни, че средствата от Общинския приватизационен фонд, за което има решение на СОС. „Подменят се всички тръби за топлоподаване - от котела, който се намира в специално помещение в двора на болницата, до последния радиатор в сградата. Тръбната разводка - хоризонтална и вертикална включва общо близо 10 км тръби. В лечебното заведение има 90 места за пациенти, които провеждат рехабилитация след активно лечение в други болници. В Панчарево се лекуват предимно хора, претърпели катастрофи, заболявания на опорно -двигателния апарат или на сърдечно-съдовата система“, обясни Барбалов. Той цитира и специалисти според които лечението и рехабилитацията, провеждани в общинската болница са на много добро ниво и пациентите са изписвани от там със значително подобрение на състоянието. Междувременно кмета на София Йорданка Фандъкова инспектира строителството на нова сграда към детска градина „Лилия“ в квартал „Мусагеница“. Тя обясни, че построиката е готова да груб строеж, а орез септември очакваме да е напълно завършена и оборудвана. В момента градината се посещава от 280 деца, а с новата сграда местата стават 360. При ремонта изцяло е санирана старата сграда, която е строена през 1973г. и изграден е физкултурен салон. Предстои дворът на градината да бъде изцяло реновиран с 13 нови детски площадки. „Това е една от 15-те нови сгради на детски градини, които строим тази година – 7 са вече в строителство, другите 8 ще започнат в следващите седмици. Строителната ни програма за 2019 г. включва и изграждане на 10 училищни сгради, като в 5 строим и физкултурни салони“, каза градоначалникът. Тя припомни, че за 10 години в София са построени над 90 нови сгради на детски градини и със строителство се е преодолял проблема с недостига на места в градинските групи. „Остава задача за нови детски ясли. С възможностите, които София дава за добра работа, привлича много млади семейства, затова строителството на училища и градини не може и не трябва да спира“, категорична бе Фандъкова. Кметът на столицата сподели, че сериозни проблеми при строителството има в новите квартали и уточни, че „Кръстова вада“ скоро ще приключи строителството на новата детска градина. В „Манастирски ливади“ пък имало забавяне заради заради обжалване на процедурите.", "date": "2019.06.04", "title": "Дават 500 бона за ремонта на болницата за долекуване в Панчарево"}
{"url": "https://www.monitor.bg:443/bg/a/view/diana-e-s-ostra-forma-na-levkemija-tyrsi-sredstva-za-germanija-166976", "text": "Диана Милева се нуждае спешно от средства за лечение в Германия. 36-годишната жена е от Нови Искър и страда от остра форма на левкемия. Заболяването е открито преди две години и от тогава Диана се бори за живота си. Тя е преминала у нас през всякакво лечение-химеотерапия, лъчетерапия и дори трансплантация. За съжаление, лекарите тук вече не дават надежда и са заявили, че не могат да помогнат. След това семейството е насочено да потърси болници в Германия, където се предлага друг вид лечение. „Свързахме се с няколко лечебни заведения там и с лекари. Един от докторите се съгласи да поеме случая и да направи всичко възможно да й се помогне. Кака ми трябва да замине в периода 10-13 юни“, обясни братовчедката на Диана- Александра Атанасова. Все още не се знае каква сума ще бъде необходима на семейството, това зависи от изследванията, които ще се направят там, и колко време ще бъде престоят в Германия. Тъй като Диана не може да пътува сама, защото здравословното й състояние не го позволява, средствата, които семейството събира, са за пътя и престоя на две лица. „Може да се наложи да остане месец, но може и година. Всички парички, които останат, ще бъдат изпратени за следващо лечение“, обясни Александра. Желаещите да помогнат могат да дарят на следната сметка: Fibank, BIC:FINVBGSF, IBAN: BG66FINV91501016716951- Диана Пламенова Милева", "date": "2019.06.04", "title": "Диана е с остра форма на левкемия, търси средства за Германия"}
{"url": "https://www.monitor.bg:443/bg/a/view/prokuraturata-razsledva-prestyplenie-za-nadplatenite-partijni-subsidii-166956", "text": "Проверката на Върховната административна прокуратура приключи и потвърди, че на петте политически партии и коалиции (ГЕРБ, БСП за България, Обединени патриоти, ДПС и ВОЛЯ) неправилно са изплатени суми, които значително надвишават субсидията, която им се полага. Министърът на финансите Владислав Горанов има 30-дневен срок, за да поправи неправомерно по-високите субсидии. Тя е 11 лв. за един действителен глас, а в нарушение на разпоредбите на Закона за политическите партии (ЗПП) са били изплатени 13.23 лв. на глас. Според разпореждането на прокуратурата Горанов трябва да започне действия за събиране и възстановяване на изплатените в повече суми по годишните субсидии на правоимащите партии за периода 2016 г.- 2018 г. Трябва и да се организира стриктно спазване на закона, така че те да получават реално определения им по закон размер на партийната субсидия. Главният прокурор Сотир Цацаров е сезирал министъра на финансите Владислав Горанов, Сметната палата и Върховната касационна прокуратура с указания – да вземат мерки, за да не се допуска в бъдеще подобен резултат, да се въведе последващ контрол, а сега да се разследва извършено ли е престъпление от служители на Министерството на финансите. На 22 май главният прокурор Сотир Цацаров разпореди на Върховната административна прокуратура (ВАП) проверка по реда на надзора за законност след телевизионното предаване \"Шоуто на Слави\" по Би Ти Ви, излъчено два дни по-рано, за допуснати нарушения на Закона за политическите партии при определяне на партийната субсидия за 2018 г. Според оповестеното от редакционния екип на предаването, тази субсидия е следвало да бъде в размер на 32 128 844 лв., но вместо това е била предоставена (предвидена в бюджета и реално изплатена) субсидия от 38 684 384 лв. т. е. с 6 519 540 лв. повече. В резултат на тези нарушения, \"цената\" на действително получен глас, като размер на партийната субсидия, вместо определените в бюджета 11 лв., незаконосъобразно е увеличена на 13.23 лв. Проверката е трябвало да изясни дали държавната субсидия за политическите партии през 2018 г. е била определена и изплатена при стриктно спазване на разпоредбите на Закона за политическите партии и дали е налице неправилно определяне и изплащане на суми в размер, по-висок от този по закон, съобщават от прокуратурата. От държавното обвинение са установили, че информацията в телевизионното предаване \"Шоуто на Слави\" отговаря на действителността.", "date": "2019.06.04", "title": "Прокуратурата разследва престъпление за надплатените партийни субсидии "}
{"url": "https://www.monitor.bg:443/bg/a/view/novijat-opel-corsa-debutira-s-elektricheska-versija-166953", "text": "Изцяло новото шесто поколение на Opel Corsa дебютира със захранвана от батерии електрическа версия с автономен пробег от 330 километра. Инженерите на Opel са избрали най-популярния модел на марката, за да изведат електрическата мобилност от нейната незначителна до момента ниша. Продажбите на шестото поколение на Opel Corsa ще стартират след няколко седмици, като първа ще бъде Corsa-e на електричество, следвана от дизеловите и бензиновите версии на новия модел. Моделът Corsa е абсолютен бестселър, като от появата си през 1982 година до момента са произведени над 13,6 милиона екземпляра. С модела Corsa, Opel е осигурил средство за транспорт и мобилност на милиони хора по целия свят, а сега предлага широк достъп и възможност за пътуване без вредни локални емисии. Новият Opel Corsa-e изглежда много динамично, благодарение на спортния си дизайн, запазвайки напълно компактните външни размери на предишните поколения. С дължината си от 4,06 метра, Corsa-e си остава пъргав и практичен 5-местен модел с отлично организирано вътрешно пространство. Линията на покрива напомня тази на спортните купета и е по-ниска с 48 мм от тази на предходния модел, но без да отнема от пространството за главите на пътниците. Позицията на водача е с 28 мм по-ниско отпреди, а управлението и динамиката на пътя са спечелили много от по-ниския център на тежестта. Поведението на пътя е отзивчиво и динамично, гарантирайки много по-голямо удоволствие от шофирането. Модерният интериор с напълно цифрово арматурно табло може да бъде допълнен с кожени тапицерии на седалките. Новият електрически Opel Corsa-e предлага най-модерните технологии в сферата на електрическата мобилност. Със своя автономен пробег от 330 километра според стандарта WLTP, 5-местната Corsa-e е напълно подходяща за ежедневна употреба без никакви функционални или друг вид ограничения. Акумулаторната батерия с капацитет 50 кВтч може да се зареди до 80% само за 30 минути. Освен това, Corsa-e може да се зарежда чрез обикновен кабел от домакинска електрическа мрежа, от стенен модул Wallbox в дома или на станция за високоскоростно зареждане. Акумулаторната батерия на свой ред има 8-годишна гаранция. Нивото на заряд на акумулаторната батерия може да се провери по всяко време с помощта на приложението myOpel, давайки възможност за постоянна и удобна оптимизация на времето и разходите за зареждане. Продължителността на автономния пробег може да се променя от водача, който има възможност да избира между три режима на шофиране - Normal, Eco и Sport. Спортният режим ускорява реакциите и увеличава динамиката на пътя с умерено намаляване на автономния пробег. В режим Eco, новата Corsa-e се превръща в истински бегач на дълги разстояния и значително увеличава продължителността на пробега без това да дава негативно отражение върху комфорта. Задвижващата система на Corsa-e съчетава предимствата на пътуването без локални емисии с максимално удоволствие от шофирането. Благодарение на максималната мощност от 136 к.с. и максималния въртящ момент от 260 Нм който е на разположение по всяко време, сред акцентите в поведението на електрическия модел са отличните реакции и превъзходната динамика на пътя. Новата Corsa-e се нуждае само от 2,8 секунди за спринта от 0 до 50 км/ч и от едва 8,1 секунди от 0 до 100 км/ч, като това са достойни за спортен автомобил постижения. В новия Opel Corsa-e дебютират и множество технологии и системи за асистенция на водача, познати преди всичко от автомобилите от по-високите сегменти. Сред най-ярките технологични акценти са адаптивната матричната система на светлините IntelliLux LED без опасност от заслепяване на останалите участници в движението, която Opel предлага за първи път в сегмента на малките автомобили. Осемте LED елемента, управлявани от най-новото поколение фронтална видеокамера с висока резолюция, непрекъснато адаптират разпределението светлинния сноп към актуалната ситуация на пътя и околните условия. Усъвършенстваните системи за асистенция на водача осигуряват и осезаемо по-високо равнище на допълнителна безопасност. Благодарение на новата фронтална видеокамера функцията за разпознаване на пътни знаци вече е в състояние да разпознава и допълнителна информация, изобразена на знаци с LED светлини например. На екрана пред водача се показват и запаметените в системата ограничения на скоростта. Адаптивният контрол на скоростта, използващ  радарен сензор и базираната на сензори система за странична защита също отбелязват своята премиера в новото поколение на Corsa. Част от оборудването на модела са асистентът за предупреждение за опасност в страничната мъртва зона, както и различни системи за подпомагане на водача при маневри за паркиране. Новите информационно-развлекателни системи осигуряват постоянна и пълноценна свързаност за водача и пътниците на новото поколение на Corsa. Мултимедийната навигационна система със 7,0-инчов цветен сензорен екран, както и върховата в гамата система с 10,0-инчов цветен сензорен екран предлагат и новата телематична услуга Opel Connect. Полезните функции като навигация с пътнотранспортна информация в реално време, директната връзка с пътна помощ и функцията за спешно повикване при злополука осигуряват допълнително спокойствие на водачите и пътниците в новия модел.", "date": "2019.06.04", "title": "Новият Opel Corsa дебютира с електрическа версия"}
{"url": "https://www.monitor.bg:443/bg/a/view/ac-dc-shte-sviri-na-svatbata-na-serhio-ramos-166965", "text": "Рок динозаврите от AC/DC ще забият на сватбата на капитана на \"Реал\" (Мадрид) Серхио Рамос с журналистката Пилар Рубио, съобщава AS. Тържествената церемония ще се състои на 15 юни в родния град на футболиста Севиля, а двойката преговаряше и с \"Аеросмит\", но в крайна сметка честта се е паднала на легендите от Австралия. С музиката си ще блесне и Нина Пастори. Младоженците са изпратили близо 450 покани, в които са описани изискванията за дрескода: за дамите е забранено да се обличат в черно, бял, червено, зелено и цветове “портокал” и “роза”, а мъжете трябва задължително да са с костюми. Никой не може да носи и голяма шапка. Рамос и Пилар не искат подаръци, като вместо това гостите могат да дарят пари за благотворителност. Двамата са заедно от седем години насам и имат три момчета - Серхио Жуниор (5 г.), Марко (3 г.) и Алехандро (1 г.).", "date": "2019.06.04", "title": "AC/DC ще свири на сватбата на Серхио Рамос "}
{"url": "https://www.monitor.bg:443/bg/a/view/mitnicata-vyv-varna-prodava-na-tyrg-drehi-suveniri-i-drugi-stoki-166963", "text": "Териториална митническа дирекция „Северна морска“ във Варна продава на търг с тайно наддаване девет групи различни стоки. Те са изоставени или отнети в полза на държавата по съдебни производства, водени от митническия орган. Продажбата се извършва по реда на данъчно-осигурителния процесуален кодекс. Сред обявените за публична продажба стоки са 7 618 броя дънкови якета, 110 вази от стъкло, 125 бронзови статуетки, както и дървени сувенири, маси, столове и заготовки за паркет. Сред групите стоки на търга се предлагат и градински електрически уреди, включително косачки за трева, а също един лек автомобил и един микробус. Всяка стока или група от стоки имат начална тръжна цена. За участие в търга се внася 20% депозит от началната тръжна цена. За стоките с митнически статус, извън ЕС, спечелилият купувач ще трябва да заплати и дължимите мита и ДДС.", "date": "2019.06.04", "title": "Митницата във Варна продава на търг вази и статуетки"}
{"url": "https://www.monitor.bg:443/bg/a/view/hachanov-srazi-del-potro-zverev-i-tijm-syshto-napred-v-parij-166959", "text": "Карен Хачанов елиминира Хуан Мартин дел Потро и за първи път в кариерата си се класира на четвъртфиналите на турнир от „Големия шлем“. Десетият в схемата Хачанов спечели със 7:5, 6:3, 3:6, 6:3 и стана първият руснак, достигнал тази фаза на „Ролан Гарос“ след Михаил Южни през 2010 г. Руснакът демонстрира прецизна игра от основната линия на корта и успя да се наложи над дел Потро в четири сета. Срещата бе равностойна, но в четвъртия сет Хачанов бе по-свеж и завоюва победата срещу 30-годишния аржентинец след 3.12 часа игра. За място на полуфиналите Хачанов ще спори с миналогодишния финалист Доминик Тийм (Ав), който си осигури място на четвъртфиналите в Париж за четвърти пореден път след победа с 6:4, 6:4, 6:2 над Гаел Монфис. Тийм се забавляваше на корта и стана автор на най-атрактивното изпълнение до момента в турнира, като реализира точка с удар между краката с гръб от дъното на корта. Място в топ 8 намери за втора поредна година намери и Александър Зверев (Гер). Той се наложи над италианеца Фабио Фонини с 3:6, 6:2, 6:2, 7:6 (7:5). Зверев ще има тежка задача в следващия кръг срещу първата ракета в света Новак Джокович, който е в серия от 25 поредни победи на турнири от „Големия шлем“. При жените защитаващата титлата си Симона Халеп стигна четвъртфиналите на \"Ролан Гарос\". Румънката изнесе лекция на полската тийнеджърка Ига Свьонтек и я разгроми с 6:1, 6:0 за едва 45 минути. Третата в схемата Халеп бе почти безгрешна в мача и даде само гейм на навършилата 18 години преди три дни полякиня. \"Имам добро предчувствие. Чувствам се добре на корта и не мисля за резултата\", коментира Халеп след мача. На четвъртфиналите тя ще срещне друга млада надежда - 17-годишната Аманда Анисимова (САЩ), която победи в два сета Альона Болшова (Исп) - 6:3, 6:0 за малко повече от час игра.", "date": "2019.06.04", "title": "Хачанов срази Дел Потро, Зверев и Тийм също напред в Париж"}
{"url": "https://www.monitor.bg:443/bg/a/view/myj-na-syd-za-malkata-bulka-166964", "text": "Мъж отива на съд по бързото производство за съжителство с малолетно момиче. При извършена полицейска проверка в село Майско, община Елена е установено, че 25-годишен мъж от селото живее на семени начала с 15-годишно момиче. Съжителството е било извършено със съгласието на родителите на двамата. За случая е уведомен Отделът за закрила на детето.", "date": "2019.06.04", "title": "Мъж на съд заради малолетната му булка"}
{"url": "https://www.monitor.bg:443/bg/a/view/pugachova-vdigna-palat-v-kipyr-166958", "text": "Примата на руската естрада Алла Пугачова и съпругът й Максим Галкин се сдобиха с нов елитен имот зад граница. Звездната двойка построи палат на брега на Средиземно море в Кипър. Съпрузите купиха земя в Лимасол и вдигнаха триетажна луксозна лятна вила. Според непотвърдени слухове, скъпата недвижимост позволила на Пугачова и Галкин да получат европейски паспорти.   Строителството на палата продължило две години, като се очаква ремонтните работи да приключат до август т.г. Първоначално Галкин планирал да построи цял замък, на подобие на техния с Алла край Москва, но се сблъскал с редица архитектурни ограничения, действащи на острова. В крайна сметка дизайнерът на известното семейство се съобразил с местното законодателство. От агенцията Cyprus Butterfly, която движи сделката на Пугачова и Галкин, обявиха, че строителството на вилата е струвало на собствениците й колосалните 2,6 млн. евро. Общата площ на палата в Кипър възлиза на 600 кв. метра. Освен множеството стаи и спални, във вилата са предвидени помещения за домашно кино, сауна, огромен хол с камина и просторна тераса. Пред дома ще бъде построен и открит басейн.           По-рано стана известно, че Галкин планира до построи на територията на имението си край Москва параклис в готически стил. Запознати твърдят, че храмът ще бъде подарък за 70-годишния юбилей на Алла. Тя отбеляза кръглата дата на 15 април т.г.", "date": "2019.06.04", "title": "Пугачова вдигна палат в Кипър "}
{"url": "https://www.monitor.bg:443/bg/a/view/botev-pd-se-razdeli-s-vratarja-chvorovich-166957", "text": "„Ботев“ (Пловдив) се раздели с Иван Чворович, съобщиха от клуба. Договорът на 33-годишния страж бе прекратен по взаимно съгласие месец преди неговото изтичане. Роденият в Белград вратар бе част от състава на \"жълто-черните\" в последните два сезона и половина. Чворович бе привлечен в тима в началото на 2017 г. и бе част от отбора, спечелил Купата и Суперкупата на България през същата година. През последния сезон опитният страж бе резерва на Даниел Кайзер и записа един единствен мач. ПФК „Ботев“ благодари на Иван Чворович за професионалното отношение и приноса му за отбора по време на престоя му в клуба и му пожелава успех в личен и професионален план.", "date": "2019.06.04", "title": "„Ботев“ (Пд) се раздели с вратаря Чворович"}
{"url": "https://www.monitor.bg:443/bg/a/view/djej-zi-e-pyrvijat-rapyr-miliarder-166961", "text": "С гордост Джей Зи може да се нарече първият рапър, който стана милиардер. За състоянието в банковата му сметка съобщи списание \"Форбс\". Изпълнителят и продуцент, чиято кариера започна през 1996 г., е натрупал състояние, възлизащо на 1 милиард долара. Това го превръща в един от малкото милиардери в света на шоубизнеса и първи, идващ от рап средите. Носителят на 22 награди „Грами“ има дялове в марката шампанско „Арман дьо Бриняк“ и коняка „Д'Юсе“, които са натрупали в банковата му сметка респективно 220 милиона и 100 милиона долара. Стрийминг каналът Tidal, собственост на рапъра, пък струва 100 милиона долара. Музикалният каталог на рапъра се оценява на 75 милиона долара, предаде Франс прес. А за За 10 години време съпругът на Бионсе е спечелил доходи от музиката си в размер на 500 милиона долара. Заедно с Бионсе той притежава мезонет в Трайбека в Манхатън. Двамата имат имоти и в предградието на Ню Йорк и в квартала Бел Еър в Лос Анджелис, като недвижимото им имущество се оценява на 50 милиона долара. Според \"Форбс\", на второ място след най-богатите рапъри е продуцентът Диди с 825 милиона долара. Трети се нарежда Доктор Дре със 770 милиона долара.", "date": "2019.06.04", "title": "Джей Зи е първият рапър милиардер"}
{"url": "https://www.monitor.bg:443/bg/a/view/zapochvat-proverki-na-ketyringa-i-all-inclusuve-po-moreto-166949", "text": "Българската агенция по безопасност на храните стартира засилени извънредни проверки по морето в началото на туристическия сезон. Те ще се извършват на територията на областите Варна, Бургас и Добрич в обекти за търговия на дребно с храни, с дейност кетъринг или подвижни, временни и сезонни обекти, както и в заведения за обществено хранене, включително и намиращи се на територията на хотелски комплекси туристически обекти, предлагащи услугата \"ол инклузив\". Проверките ще продължат до 13 септември, когато се очаква края на туристическия сезон'2019. Инспекторите ще следят за спазване на действащото законодателство за регистрацията на обектите, хигиенното им състояние (сградов фонд и оборудване, хигиена на персонала, отстраняване на отпадъците), поддържане на системите за управление безопасността на храните или процедури, основани на принципите на НАССР – спазване условията и сроковете на съхранение на храни и суровини, изискванията за етикетиране, програми за мониторинг, за хигиена и безопасност на храните и осигуряване на проследимост на хранителните продукти – наличие на документи за произход и безопасност. Съгласно нормативните изисквания, ще се акцентира на коректното етикетиране на предлаганите млечни продукти и ще се извършва проследимост на техните доставчици. Инспекторите ще проверяват и дали работещите в обектите за обществено хранене притежават редовно заверени лични здравни книжки, съгласно чл. 2 от Наредба № 15 от 27.06.2006 г. за здравните изисквания. Българска агенция по безопасност на храните ще извършва и проверки по сигнали за нередности на потребители, които ще могат да се подават онлайн или на горещия телефон на БАБХ – 0700 122 99.", "date": "2019.06.04", "title": "Започват проверки на кетъринга и \"ол инклузив\" по морето"}
{"url": "https://www.monitor.bg:443/bg/a/view/jasni-sa-rezultatite-ot-vynshnoto-ocenjavane-tazgodishnite-chetvyrtoklasnicite-s-po-dobri-rezultatite-po-bel-166962", "text": "Според общия среден резултат от четирите предмета за поредна година най-висока успеваемост имат учениците от Смолян, София-град и Варна. На последните места по три от четирите учебни предмета се подреждат Шумен, Монтана и Сливен, а по БЕЛ - Монтана, Силистра и Сливен. Най-ниските резултати са отчетени за въпросите със свободен отговор, които предполагат допълване и/или създаване на кратък текст.  За въпросите с избираем отговор се запазва тенденцията за висока постижимост. За разлика от предходни години се отчитат по-високи резултати по критериите от диктовката.", "date": "2019.06.04", "title": "Ясни са резултатите от външното оценяване, четвъртокласниците с по-добри резултатите по БЕЛ"}
{"url": "https://www.monitor.bg:443/bg/a/view/cik-gabriel-trjabva-da-zajavi-pred-ep-che-se-otkazva-166960", "text": "Мария Габриел, която бе избрана за евродепутат, не е подала отказ пред ЦИК. Тъй като името й вече е обявено от комисията, тя трябва да направи това пред Европейския парламент. Това заяви пред БТА говорителят на ЦИК Александър Андреев. Само преди ден Габриел заяви, че ще остане еврокомисар, а на нейно място в ЕП ще влезе следващата в листата на ГЕРБ - Лиляна Павлова. \"Моето лично мнение е, че отказът би трябвало да бъде направен пред Европарламента. Имената на евродепутатите са вече обявени от ЦИК и дори са обнародвани в Държавен вестник\", поясни Андреев. Затова, по думите му, след като Габриел заяви, че се отказва, тя трябва да направи това пред Европейския парламент. След което която на свой ред да вземе решение и да обяви следващия в листата за евродепутат. \"Към момента такова искане не е постъпило в ЦИК\", каза още той.  Андреев обясни, че случаят \"Габриел\" е различен от този на избраните за евродепутати от листата на ДПС - Мустафа Карадайъ и Делян Пеевски. Причината е, че те са депозирали своя отказ писмено, още преди ЦИК да обяви имената им за избрани, и на практика те са заличени от листите, без въобще да бъдат обявявани за евродепутати. Андреев обясни, че в Изборния кодекс няма изрична уредба на такъв случай. \"Има уредба по отношение на предсрочното прекратяване на пълномощията на член на Европейския парламент\", допълни той. По-рано през деня самата Габриел отново коментира решението си да изкара целия мандат в ЕК. \"Иска ми се България да се пребори за силен ресор в следващата Европейска комисия, който носи ползи и за нашата страна, и за Европа”, заяви тя пред Нова телевизия. \"Аз дадох облик на ресор, който почти не съществуваше допреди две години. Срещам много голямо уважение от страна и на колегите, и на кандидатите за председател на ЕК”. Така Габриел обясни защо се надява отново да бъде избрана за еврокомисар. А на настоящия си пост тя ще остане най-рано до 31 октомври, когато би трябвало да приключи мандатът на ЕК. Габриел обаче допуска, че този процес може да се забави заради големия брой партии, които влизат в новия ЕП. \"Важно е следващият Европарламент да започне да функционира максимално бързо, за да се одобрят бюджетите и да не се получи вакуум”, поясни Габриел Наред с това тя коментира и оставката  на Цветан Цветанов от виски постове в ГЕРБ. „Трябва работа, смирение и постоянна връзка с хората. Виждаме желанието на председателя ГЕРБ  Бойко Борисов партията да бъде жив организъм, който се развива”, каза Габриел. И допълни, че са си направили нужните изводи и си дават сметка за грешките. Имиджовият проблем ще продължава да намира своето добро развитие дотолкова, доколкото всеки един от нас е откровен и показва, че иска да работи с хората”, смята Габриел.", "date": "2019.06.04", "title": "ЦИК: Габриел трябва да заяви пред ЕП, че се отказва"}
{"url": "https://www.monitor.bg:443/bg/a/view/tajnite-na-djejn-ostin-razbuleni-v-kniga-166930", "text": "Джейн Остин не доживява да подреди свой дом и да види името си на корица. Притежава обаче малко махагоново писалище и обичта на сестра си Касандра. Повече не ѝ е било нужно, за да промени тихо света с книгите си. Ухажват я, искат ръката ѝ, но тя избира да бъде бедна и свободна. „Джейн Остин у дома” е най-изчерпателната, достоверна и вълнуваща биография на великата писателка, дело на Луси Уорсли - професионален историк. Тя излезе за първи път у нас преди броени дни в превод на Ангелина Александрова с логото на издателство „Лист”. С тази книга от 446 страници обикаляме местата, където е живяла авторката на „Гордост и предразсъдъци”, промъкваме се из коридорите на ума ѝ, проникваме в сърцето ѝ. Книгата проследява всекидневието ѝ, разглежда оцелелите писма и спомените на близките ѝ, вдига завесата на цялата Джорджианска епоха. Луси Уорсли рови педантично из архивите, документира открития, оборва митове. Тя е сред знаковите учени на Острова - изнася лекции по история в Ню Колидж, Оксфорд и е главен куратор в благотворителната организация „Исторически кралски дворци”. Преди това работи в Националния тръст „Английско наследство”. Също така води предавания за история по Би Би Си и е автор на няколко биографични бестселъра. На читателите на Джейн Остин тя предлага откровен, незахаросан поглед към живота ѝ, пълен с изпитания, несправедливости, разочарования, но и воля за промяна. „Светът в романите на Джейн Остин, видян в безбройните иг­рални филми, е семеен, добре подреден и уютен. Героите ѝ обита­ват чисти, кокетни къщурки, аристократични имения и елегант­ни градски къщи в Лондон или Бат. И нейният живот често е наблюдаван през същата лупа. Създава се впечатление, че не можеш да я отделиш от красива­та, пълна с цветя провинциална къща в Чоутън в Хемпшър, която най-сетне осигурила на Джейн, сестра ѝ и майка ѝ дълго търсения дом. Джейн се преместила там през 1809 г., вероятно с очакването да живее щастливо до края на дните си. Оказало се обаче, че няма да е така. За Джейн домът бил постоянен проблем. Къде би могла да си позволи да живее? На фона на многото домашни задължения на не­семейна дъщеря и леля как да намери време да пише? Къде на безопасно място да държи ръкописите си? Собственият дом сигурно винаги е изглеждал недостижима мечта за нея. В запас имала един­ствено малък капитал, спечелен от писането ѝ, а смъртта на баща ѝ я принудила да стъкмява живота си в квартири под наем или да се препъва между роднини, които я използвали като евтина детегледачка. Тогава не е изненадващо, че търсенето на дом е централна тема в прозата на Джейн...” – така Луси Уорсли започва своята история „Джейн Остин у дома”. Обичала ли е Джейн, била ли е обичана, ценена, четена? Колко време е минало, докато види първата си книга отпечатана? Какви са били хонорарите ѝ? Можело ли е да живее от тях? Тези и много други въпроси намират отговор в биографията на Луси Уорсли.", "date": "2019.06.04", "title": "Тайните на Джейн Остин разбулени в книга"}
{"url": "https://www.monitor.bg:443/bg/a/view/sydiite-na-zadkulisieto-chistjat-myrtvite-dushi-166950", "text": "Близо месец след като Съюзът на съдиите в България (ССБ) проведе годишното си Общо събрание, публична информация за обсъжданите въпроси и взетите решения липсва. Необичайно, но на сайта на организацията няма дори следа, че събранието, насрочено на 10-11 май във Велико Търново, изобщо се е състояло. За сравнение – от архивни публикации е видно, че в миналото ССБ са канили на своите годишни сбирки журналисти и представители на чуждестранни неправителствени организации, осигуряващи финансова подкрепа, пише  . В навечерието на това Общо събрание специализираното издание установи, че за да претендира за по-широка представителност сред магистратите, ръководството на ССБ продължава да счита за членове на организацията бивши съдии, като главния съдебен инспектор и петима от кадровиците от Съдийската колегия на Висшия съдебен съвет (ВСС). В писмени отговори до \"Правен свят\" Теодора Точкова, Цветинка Пашкунова, Севдалин Мавров, Красимир Шекерджиев, Олга Керелска и Драгомир Кояджиков информираха, че от момента на освобождаването им като съдии са прекратили задължителното плащане на членски внос към организацията. Шестимата бивши магистрати не знаеха защо имената им са фигурирали в списък с членовете на ССБ, актуален към месец септември 2018 г., при положение, че не са заплащали  финансова такса. От ССБ не пожелаха да коментират за \"Правен свят\" употребата на имената на ръководителя на Инспектората към ВСС и на членовете на ВСС. Темата обаче е била разисквана във Велико Търново. От справка в Регистъра на юридическите лица с нестопанска цел стана ясно, че Общо събрание на ССБ на 10 и 11 миналия месец все пак се е състояло, макар и с отчайващо ниска бройка на присъстващите. Това обяснява и защо ръководството упорито отказва да публикува актуален списък с членуващите в организацията съдии. На 11 май 2019 г. за първоначално насрочения час за откриване на събранието са присъствали 53-ма от членуващите в НПО-то, които според списъчния състав би трябвало да наброяват 575 (в миналото от ССБ твърдяха, че членовете им наброяват над 1000 съдии). По данни на ВСС действащите съдии у нас към 9 април т.г. са 2210. Час по-късно, каквото е изискването на закона при липса на кворум (присъствие на поне половината от членовете), Общото събрание е започнало, макар и без увеличение на присъстващите 53-ма души. По всичко изглежда, че оглавената през ноември 2018 г. от съдията от Софийския апелативен съд (САС) Калин Калпакчиев организация изживява дълбока криза на доверието. Все пак на проведеното преди половин година ОС са присъствали двойно повече членове на ССБ – малко над 100, докато във Велико Търново са се събрали малко над 50. При положение, че само в ръководните органи на ССБ – Управителен съвет и Контролен съвет участват общо 10 съдии. Любопитен момент е, че макар годишното събрание на ССБ да се е провело във Велико Търново, на него не е присъствал нито един съдия, който правораздава в старата българска столица. Макар и със символичен кворум, Общото събрание е приело промени в Устава на организацията, една от които е продиктувана именно от разкритията за наличието на \"мъртви души\" в членската маса на ССБ. За да избегне занапред конфузната ситуация, бивши или напуснали съдии да продължават да се водят членове, без да плащат задължителната такса, а същевременно от тяхно име да се приемат становища по въпроси, свързани с цялата съдебна система и с другите власти, ОС на ССБ е въвело т.нар. \"почетно членство\", което дава право на участие във всички форуми на Съюза, но без право на глас. \"Почетен член\" може да бъде лице, което е освободено от длъжността \"съдия\" и \"има съществен принос в развитието на организацията\", гласи още промяната в Устава. За духа на Общото събрание може да се съди по факта, че малцината присъствали съдийски активисти дори не са повдигнали допълнителни въпроси, а събитието е било набързо закрито. Преди това да се случи, неколцината членове на прокарващата политико-икономически и лобистки интереси в правосъдието организация все пак са се подложили и на самокритика. Били са обсъдени \"ниската събираемост на членския внос и инертността на членската маса\", като се е взело решение \"приоритетно да се работи за увеличаване на членската маса чрез провеждането на повече дискусии с колеги в страната\". От протокола се разбира още, че много бегло са били обсъдени и \"проблемите с натовареността и възнагражденията\", но до конкретни идеи за решения не се е стигнало. Това само по себе си показва, че макар и с намаляваща членска маса, ръководството на ССБ изглежда предпочита да продължи да лобира в полза на външни за системата интереси, да изразява позиции по политически въпроси и да се опитва да влияе при избора на административни ръководители на ключови за съдебната власт постове, вместо да търси решения по актуалните и важни за всички магистрати теми.", "date": "2019.06.04", "title": "Съдиите на задкулисието чистят \"мъртвите души\" "}
{"url": "https://www.monitor.bg:443/bg/a/view/vsjaka-godina-po-1-2-razsejani-roditeli-gubjat-decata-si-na-plaja-166951", "text": "Всяка година, освен да отговарят за сигурността и здравето на летовниците, медицинските екипи по варненските плажове влизат и в ролята на бавачки и детегледачи. По 1-2 са фрапиращите случаи през всеки сезон на разсеяни родители, изгубили децата си на плажа. Това показва статистиката,  данните от която коментира д-р Иван Иванов, управител на ДКЦ 1 „Св. Клементина“. Служители на медицинския център години наред се грижат за безплатното здравно обслужване по плажовете. „Миналата година на варненския плаж, едно дете около 2 часа беше при наш медицински екип, защото се бе изгубило, а родителите му дори не забелязали. Знаете, че децата обичат морето, обичат да си играят. И така, това дете попадна при докторите на плажа. Добре, че нямаше никакъв друг проблем или последствие“, каза д-р Иванов. Според него, макар подобни случаи да завършват благополучно и с усмивка, родителите трябва да са по-бдителни и отговорни. Той допълни, че плажуващите трябва да следят за информацията на всеки спасителен пост за това дали къпането в морето е разрешено, както и дали могат да се ползват надуваеми плажни принадлежности във водата. 30 медицински пункта започнаха работа на плажовете във Варна и курортите „Св. Св. Константин и Елена“ и „Златни пясъци“. При необходимост, екипите в тях ще оказват спешна помощ на плажуващите. За здравето им ще се грижат общо 12 лекари, 45 медсестри, 8 шофьори и 3 линейки. До края на септември реаниматорите ежедневно ще дежурят от 8 до 18 часа. Пунктовете са оборудвани с всички необходими консумативи, апаратура и медикаменти. Първите медицински пунктове бяха открити още на 15 май в двата курортни комплекса, а от началото на юни са отворени всички пунктове по плажната ивица около Варна.", "date": "2019.06.04", "title": "Всяка година по 1-2 разсеяни родители губят децата си на плажа "}
{"url": "https://www.monitor.bg:443/bg/a/view/elizabet-vtora-pripomni-na-trymp-smisyla-na-mejdunarodnite-institucii-166947", "text": "Светът се промени, но международните институции, които създадохме със съюзниците ни, позволяват да защитим мира. Такова послание отправи британската кралица Елизабет II по време на официалната вечеря в Бъкингамския дворец, която тя даде в чест на президента на САЩ Доналд Тръмп. Той е 12-ият американски президент, който се среща кралицата от коронацията й досега, напомня Би Би Си. В речта си на приема Елизабет II акцентира върху световните процеси и 75-ата годишнината от десанта в Нормандия по време на Втората световна война. \"Великобритания, Съединените щати и другите ни съюзници работиха заедно за създаването на система от международни институции, за да не се повторят никога вече ужасите на войната. Въпреки че светът се промени, ние помним целта, с която бяха създадени тези институции: те позволяват на държавите да работят заедно, за да защитят мира, който беше постигнат на толкова висока цена.\" - заяви кралицата. Тя подари на президента Тръмп първото издание на книгата \"Втората световна война\" на бившия премиер на Великобритания Уинстън Чърчил, излязло през 1959 г. Припомняме, в понеделник Доналд Тръмп пристигна на Острова заедно със съпругата си Мелания на тридневно официално посещение. Първият ден от визитата завърши именно с приема, даден от кралицата.", "date": "2019.06.04", "title": "Елизабет Втора припомни на Тръмп смисъла на международните институции"}
{"url": "https://www.monitor.bg:443/bg/a/view/borisov-kym-staloun-10-godini-po-kysno-vse-si-rambo-video-166952", "text": "Премиерът Борисов се срещна с холивудската звезда Силвестър Сталоун. Двамата пиха кафе и изгледаха трейлъра на „Рамбо V: Последна кръв” в Министерския съвет. Актьорът разказа любопитни новини около филма, който е сниман у нас. Борисов му благодари за добрите думи, които споделя в интернет за България. Холивудската звезда каза, че доста е харесал страната ни. „Как си, братко мой? Радвам се да те видя. 10 години от последната ни среща, а ти все си си Рамбо“. С тези думи Борисов посрещна госта си. Сталоун заяви, че е впечатлен от екипа, с който работи у нас и от добрите строители, ангажирани на снимачната площадка. „Индустрията е много по-развита. Има невероятни строители. Нещо, което отнема два месеца, тук го правят за две седмици”, каза още той. Премиерът ни се похвали със строителството на столичното метро. Известният актьор пристигна миналата седмица в София, за да презаснеме някои от сцените. Актьорът, който е продуцент и сценарист на филма, дойде в България в края на септември миналата година и остана повече от месец, но сега е недоволен от някои кадри и ще ги заснеме повторно. Той ще отседне в един от най-големите столични хотели и ще работи само във филмовия център в “Бояна”. Очаква се да остане дълго у нас за новите снимки.", "date": "2019.06.04", "title": "Борисов към Сталоун: 10 години по-късно все си Рамбо (ВИДЕО)"}
{"url": "https://www.monitor.bg:443/bg/a/view/musulmanite-praznuvat-ramazan-bajram-166948", "text": "Мюсюлманите празнуват Рамазан Байрам. Във вторник сутрин празникът започна с молитви в джамиите. Известният още като Шекер Байрам се чества след края на свещения месец Рамазан, през който са забранени храненето и пиенето в светлата част на деня.  В следващите три дни мюсюлманите ще празнуват, като се събират със семействата си и си искат прошка. Това е един от двата големи празника през годината. Следващият - Курбан Байрам, е през август. Честит Рамазан байрам на всички мои приятели мюсюлмани! Това написа в профила си в социалната мрежа \"Фейсбук\" премиерът Бойко Борисов. \"Бъдете живи и здрави\", пише още министър-председателят. Поздравявам от сърце сънародниците ни мюсюлмани по повод техния голям празник – Рамазан байрам, написа също в социалната мрежа \"Фейсбук\" председателят на парламента и депутат от 9-ти Многомандатен избирателен район - Кърджали Цвета Караянчева. \"Нека във всеки дом има здраве, мир и благоденствие и не само празничните, но и делничните дни, бъдат изпълнени с много радост и късмет. Нека всички заедно да продължим да бъдем пример за толерантност и взаимно уважение. Честит празник!\", пише още Караянчева. „Мъдростта на празника учи на искрено милосърдие, осъзнато покаяние, споделяне на изпитанията и разкрива способността за съпричастност и единство в дните на радост, когато вярващите почитат дълговечни, съкровени за тях традиции“, се казва в поздравлението по случай празника държавният глава Румен Радев.  Президентът подчертава, че в основата на устойчивата българска култура на толерантност заляга съхранението на разбирателството и взаимното уважение между изповядващите различни религии. „Вярвам, че отбелязването на Рамазан байрам ще разкрие за пореден път обединяващата духовна сила на цялото ни общество“, се казва още в поздравлението на Румен Радев до представителите на мюсюлманското изповедание в България.      ", "date": "2019.06.04", "title": "Мюсюлманите празнуват Рамазан Байрам"}
{"url": "https://www.monitor.bg:443/bg/a/view/vrychiha-na-nejmar-prizovka-za-syda-166954", "text": "Полицията връчи призовка за съда на бразилската звезда Неймар, съобщи Глобо Еспорте. Нападателят е обвинен в изнасилване, което по думите на потърпевшата е извършено на 15 май в хотел в Париж. Служители на реда изчакали 45 минуит на базата на националния отбор на Бразилия, за да връчат документите на Неймар, с които го призовават да даде показания на 7 юни. От Бразилската футболна конфедерация успели да издействат отсрочка играчът да се яви в съда следващата седмица след изиграване на контролата на отбора от подготовката за Копа Америка. Полицията конфискувала телефона на Неймар, който публикува интимни снимки на момичето, което го обвинява в изнасилване.", "date": "2019.06.04", "title": "Връчиха на Неймар призовка за съда"}
{"url": "https://www.monitor.bg:443/bg/a/view/prof-valentin-kazandjiev-u-nas-se-zavyrna-klimatyt-otpredi-40-50-godini-166918", "text": "Трябва да районираме селскостопанското производство, не може във всички райони да отглеждаме еднакви култури, казва в интервю за \"Монитор\" ръководителят на секция „Агрометеорология“ в Националния институт по метеорология и хидрология - Обстановката наистина е тежка, но това се отнася предимно за Западна и Централна България. В източните райони няма основание за притеснение. За съжаление на местата, в които вали, дъждовете ще продължат и през следващите 10 дни. Това го казвам категорично. Все още не е ясно с колко ще бъде превишена месечната норма на валежите, но ако се позоваваме на това, че на 1 и 3 юни в Пловдив паднаха съответно по 45 л и 73 л дъжд на кв./м, само за 2 дни там се изваля нормата за месец и половина. Представете си какво ще се случи до края на юни. Така че в районите, в които наблюдаваме това явление, ще има наводнени земеделски земи и при всички положения повредена реколта. Бедата е там, че засега нямаме данни, с които да кажем каква част от реколтата е засегната. Но при условие че има повсеместни валежи, от една страна, доста интензивни, а от друга - придружени с градушки, в такива случаи щетите са неминуеми. - В цяла Западна и Централна България - Видин, Любимец, Хасковско, тези райони са подложени на ежедневни валежи. - Обичайно е за сезона и в рамките на добре известните за метеоролозите явления и процеси. Разликата е само в тяхната интензивност. Навсякъде се случват земетресения, но разрушителните са рядкост. Това наблюдаваме и сега - за кратко време се изваляха огромни количества. Иначе за тези райони на страната максимумът на валежите е пролетно-летен. - Повишаването на температурите, съпроводено с рязкото смесване с топъл и студен въздух, е предпоставка за възникване на щурмови процеси като градушките. - Върху тези подове и зеленчуци, които в момента са засети. - Така е за съжаление. Но пък за сметка на това сме пощадени в останалата част от страната, която може да ни снабдява също с плодове и зеленчуци. Основните производители на зеленчуци са в Тракия, но единият център е Пловдивско, където валя интензивно, но другият е в Ямболско. Овошки пък има както в Кюстендил, така и в Силистра. Надявам се едните райони да компенсират загубата в другите. - На този етап нямаме основание да се съмняваме в качествата на реколтата. Знаете, че и миналогодишната беше добра. Само се притеснявам, че там, където има силен вятър и интензивни валежи, посевите ще полегнат. По този начин жътвата ще бъде силно затруднена. Да се надяваме, че както със зеленчуците и овошките, няма да е в цялата държава. На изток към момента обстановката е нормална. - Лятото ще бъде стандартно - нито ще е дъждовно, нито горещо. То ще е топло, с превалявания на отделни места. Няма да имаме основание да казваме, че има продължителни периоди, в които да не вали. Но това е на този етап от синоптичната обстановка. След месец нещата може да се променят. Затова говоря за прогнозата от днешния ден за следващия месец. - Няколко неща. Най-напред - да не карат земеделието на автопилот. Препоръчвам да търсят повече контакти със специалистите в областта на агрометеорологията, а не на агрономството. Второ - случващото се сега и в предишните няколко години доказа, че не може в цялата страна да се засаждат едни и същи видове селскостопански растения. Трябва да се учим от грешките си и да районираме селското производство. В основата на такива обстоятелства да можем сами да посрещнем щетите, които ни нанася природата. - Не към нови култури, а към преразпределение на културите на територията на страната. Не може в Благоевград, в Плевен и в Стара Загора да се отглеждат едни и същи култури. Трябва да се профилират. Не искам да рекламирам застрахователите, но е добре земеделският труд да бъде застрахован. - Това означава, че системата не работи и хората нямат доверие в нея. Когато събираме пари, сме първи, а когато трябва да обезщетяваме хората, ни няма. - Категорично не е нормална тази обстановка. Преди 50 години също имаше такива дъждове. Спомням си обаче в детството ми как канализационната мрежа се почистваше - с примитивни устройства, но поне се чистеше. Сега не е така. Към проблема трябва да добавим и некачественото строителство. Вече проектите се претупват и не се оразмеряват съответните канализационни съоръжения според нормативните документи. Като допуснем и безстопанствено отношение към горите, изсичането на дърветата, проблемите се натрупват. Всичко това е сред причините за сегашната обстановка. Всичко е в манталитета ни. - Да, така е. В миналото имаше десетки заводи, които буквално променяха микроклимата по регионите. Вече няма циментови и металургически заводи, които замърсяваха атмосферата. Започна да се връща климатът от далечното минало, отпреди 40 - 50 години, с известни уговорки, разбира се. Имахме периоди, в които преминавахме от зимата направо към лятото. А сега имаме пролет, която и в момента продължава. Имайте предвид, че лятото още не е започнало. Астрономическото настъпва на 21 юни. - Интензитетът на явленията е предмет на изследване от специалистите, а не самите явления. Те са в обичайното време, но интензивността им е друга. Например ако говорим за суша, през февруари и март имаше незапомнена зимна суша. Два месеца нямаше дъжд и сняг. След това ситуацията се промени и сега валежите буквално ни удавиха. Вече е важен интензитетът на явленията. Агрометеорологията може да напътства производителите - за отместване на датите за сеитба, за отглеждане на различни типове култури, за да се справим с капризите на времето. Това трябва да се има предвид. Завършил е Лесотехническия университет Работил е в системата на горите От 1980 година след конкурс работи в НИМХ Там кариерният му път е от младши научен сътрудник до професор в секция „Агрометеорология” на националния институт", "date": "2019.06.04", "title": "Проф. Валентин Казанджиев: У нас се завърна климатът отпреди 40 - 50 години"}
{"url": "https://www.monitor.bg:443/bg/a/view/andi-ruis-iska-revansh-s-djoshua-v-meksiko-166955", "text": "Новият световен шампион по бокс при професионалистите в тежка категория Анди Руис-младши иска реваншът срещу Антъни Джошуа да се състои в родината му Мексико. Той сензационно нокаутира британеца в 7-ия рунд на мача им в \"Медисън Скуеър Гардън\" в Ню Йорк през уикенда и му отне шампионските колани във версиите WBA, WBO, IBFи IBO. С успеха Руис стана първият мексиканец в историята, който става световен шампион в тежка категория. \"С удоволствие ще направим реванш, но първо трябва да го обсъдим с отбора ми и да уточним нещата. Бих искал този реванш да бъде в Мексико. Никога в историята досега не беше имало световен шампион в тежка категория от Мексико, така че искам мачът да е там\", коментира Руис. В договора между двамата има клауза за реванш, а мениджърът на Джошуа - Еди Хърн, заяви, че ще я задейства и мачът ще се състои през ноември или декември във Великобритания. Руис обаче има друга идея, а той вече е световният шампион и може да поставя условия. Това означава, че Хърн трябва да действа бързо с уреждането на реванша, защото пред мексиканеца стои задължителна защита на шампионския колан на IBF срещу българина Кубрат Пулев, а след това и на титлата на WBO.", "date": "2019.06.04", "title": "Анди Руис иска реванш с Джошуа в Мексико"}
{"url": "https://www.monitor.bg:443/bg/a/view/diljana-popova-stana-seks-robinja-snimka-166890", "text": "Моделът и актриса Диляна Попова разбуни духовете в социалните мрежи, преобразена като секс робиня от хитовия сериал „Историята на прислужницата“. Тя сподели свой кадър в Инстаграм, на който се е дегизирала като героинята Оффред, чиято житейска мисия по неволя е да ражда деца на чужди мъже с висок ранг в антиутопично общество Гилиад. Освен че обра овациите с дръзката си визия, синеоката красавица даде тон за дискусии на сериозна тема в публикацията си. ,,История на прислужницата” е сериал, който истински ме вълнува.. Сценография, костюми, актьорска игра, велика продукция ! Плаши ме... Алабама, Мисури, Тенеси. Не разбирам как е възможно мъже да решават какъв да бъде личният избор на жените. Въобще не разбирам как е възможно наказание за изнасилване, да е по-леко от това за лекар, извършил аборт по желание!? Искрено се надявам тази история да остане само в киното!“, написа тя. Припомняме, че преди година и Азис се пусна в социалните мрежи облечен като секс робиня от сериала. „Ако някой ми открадне идеята за Хелоуин, И, ако Джуун скоро не намери начин да избяга, аз ще счупя тоз` телевизор“, написа шеговито Кралят на поп-фолка.", "date": "2019.06.04", "title": "Диляна Попова стана секс робиня (СНИМКА)"}
{"url": "https://www.monitor.bg:443/bg/a/view/kongresyt-na-sa-sht-odobri-sdelkata-za-iztrebitelite-za-bylgarija-166943", "text": "Конгресът на Съединените американски щати е дал разрешение България да получи възможност за закупуване на цялостен пакет за 8 многоцелеви изтребителя Ф-16 Блок-70 на стойност 1.673 млрд. долара. Това съобщи военното ни министерство, цитирайки Агенцията за сътрудничество в областта на отбраната и сигурността на САЩ. Информацията беше потвърдена от българското военно министерство. Цената включва 8 самолета с пълен комплект въоръжение с комплект ракети „въздух-въздух“ и „въздух-земя“, всички системи и бъдещите модернизации. От ведомството уточняват, че това е максималната финансова рамка на проекта. Вече тече двуседмичния срок, в който американското правителство ще предостави на българската страна проект на договор, в който уточняват от МО. От там припомнят, че първоначално българският парламент даде мандат за преговори, при които цената на изтребителите не трябваше да надхвърля 1,8 млрд. лева. По-късно депутатите гласуваха допълнително решение, международният договор да може да се отклони от посочената цена. Всъщност НС не сложи таван на т.нар. отклонение. По-късно военният министър Красимир Каракачанов обясни, че разликата ще е около 300 млн. лева. Той даде да се разбере, че така общата сума ще се изравни и с ценовата оферта, която сме получили от американците за покупката на Ф-16, която е именно около 2,1 млрд.лева. Това се равнява на около 1,2 млрд. долара, каквато от МО очакват да бъде крайната цена за самолетите. Още преди да започнем преговори със САЩ за новите изтребители, Каракачанов обясни, че американският конгрес трябва да одобри сделката и да сложи таван за нея, като обикновено сумата е по-вискока, от тази на която след това се сключват подобни договори. Междувременно от \"Локхийд Мартин\" изпратиха до медиите кратък коментар по повод одобрението на сделката от Конгреса на САЩ, в което дават да се разбере, че цената от 1,673 млрд. долара не е крайната.  „Преговорите за сключване на договор между правителствата на България и САЩ продължават и ние сме уверени, че която ще отговори на изискванията на българските военновъздушни сили в бъдеще.“, уверени са от американската компания. „Процесът по чуждестранни военни продажби (FMS) е функция на политиката на правителството на САЩ, но е важно да се уточни, че оценките за разходите, включени в нотификацията на Конгреса, дават максималната обща цена. Така се предоставя възможност за допълнително разширяване на програмата,  без да се изисква повторно одобрение от американския Конгрес. уточняват от \"Локхийд Мартин\".  Те припомнят, че одобрението на Конгреса е важна стъпка в процеса по чуждестранни военни продажби. \"То е и необходимо условие преди правителството на САЩ да може да изпрати финалната си оферта до правителството на България“, заяви Джон Нилсън, директор Комуникации на 'Локхийд Мартин\" за Европа и Израел. Малко по-късно през деня от Варна темата коментира и военният министър Красимир Каракачанов. Стойността от 1,6 млрд. долара за придобиване на самолети Ф-16 е само рамка, заяви Каракачанов. \"Това по никакъв начин не означава, че стойността на самолетите, ако ги закупим, ще бъде 1,673 милиарда. Това е таванът, който разрешава Конгресът. Давам пример със Словакия. Конгресът беше гласувал за Словакия 2,8 милиарда, а словаците сключиха договор на 1,8 млрд\", разясни вицепремиерът.  \"В края на крайщата лично аз смятам, че Малко повече от един милиард долара грубо казано. По никакъв начин няма да бъде за сметка на способностите на самолета\", заяви Каракачанов. ", "date": "2019.06.04", "title": "Конгресът на САЩ одобри сделката за изтребителите за България (ОБНОВЕНА)"}
{"url": "https://www.monitor.bg:443/bg/a/view/apple-napravi-naj-moshtnija-mac-komputyr-166942", "text": "Годишната конференция за разработчици на Apple (WWDC) започна и компанията демонстрира множество промени, които започват с iOS 13. Също така бе представена отделна операционна система iPadOS, базирана на iOS, но създадена специално за таблетите iPad. Режима Split View вече може да показва два прозореца от едно приложение и преминаването между приложения е по-лесно с режима Slide Over, при който едно приложение може да се постави отстрани на екрана. Управлението на файлове също е подобрено, като приложението Files на iPad има нов изглед и вече може да чете файлове от USB устройства, карти с памет и дори директно от цифрови фотоапарати. Safari ще бъде на разположение за iPad с iPadOS, като за първи път потребителите на таблета ще могат да се възползват от уеб преживяване, като на настолен компютър. Редактирането на текст също е улеснено, чрез нови жестове за рязане и поставяне, а клавиатурата на iPad ще може да плува над приложенията. iPadOS позволява джунджуриите да бъдат прикачени към началния екран, който вече е на разположение. От приложенията, най-голямо подобрение е получило Photos, което задвижвано от AI вече събира моменти от дни, седмици и месеци, както и избор от нови инструменти за редактиране, с които снимките да се променят. Добавянето на ефекти като завъртане, при iOS 13 може да се приложи за видеоклипове, както и за снимки. Apple също имаше време да обяви предстоящите подобрения за watchOS, които включват нови лица за часовника, поддръжка за самостоятелни приложения и директен достъп до App Store. Някои незначителни подобрения на tvOS също бяха показани, като основните са поддръжката на контролерите за Xbox One и PS4, преди пускането на абонаментната услуга за игри Apple Arcade. iOS 13 и iPadOS ще са налични през септември, като публичните бета версии стартират през юли. За да се надстрои до iOS 13, ще е необходим iPhone 6s или по-нов модел, както и iPad Pro, iPad Air 2, 5-то поколение iPad и iPad mini 4 или по-нов за iPadOS. Очаквания през септември, обновен macOS се нарича macOS Catalina и предлага много нови функции. Както се очакваше, iTunes ще бъде разделен на отделни приложения за музика, подкасти и видео (филми и телевизия), като функцията за синхронизиране на устройствата е поставена във Finder. Apple също добавя някои интуитивни нови функции за достъпност в macOS, включително възможността за контрол на почти всичко в операционната система с гласови команди. Има ново приложение Find My за намиране на загубен или откраднат MacBook, както и допълнителни опции за дистанционното заключване на лаптопи и намирането им дори когато са в режим заспиване. Приложенията за macOS са значително подобрени при Catalina, отговаряйки на тези в iOS 13, като по-подробни Apple Maps с функцията Look Around, подпомагано от AI сортиране на основните моменти от библиотеката със снимки, преработено приложение за напомняния и още. Screen Time също присъства в macOS, позволявайки задаването на ограничения за прекарваното време в различни приложения. WWDC е софтуерно събитие, но Apple и преди е поднасял изненади с хардуер. Този път, компанията разкри могъщ настолен компютър под формата на новия Mac Pro, който заменя цилиндричния дизайн от 2013 година. Apple представи същевременно и дисплея Pro Display XDR, който е 32-инчов, 6K Retina дисплей с превъзходна HDR технология, до 1600 нит яркост и впечатляващо съотношение на контраст от 1.000.000: 1. Pro Display XDR е създаден, за да удовлетвори всички нужди на професионалния потребител, като може да работи във формат портрет или пейзаж. Новият хардуер ще може да бъде поръчан през есента, но няма да е никак евтин. Най-мощният Mac Pro ще е на цена от $ 5.999, а Pro Display XDR ще се продава за $ 4.999 и само още $ 999 за Pro Stand.", "date": "2019.06.04", "title": "Apple направи най-мощния Mac компютър "}
{"url": "https://www.monitor.bg:443/bg/a/view/djerard-bytlyr-gotov-da-se-zavyrne-u-nas-za-chetvyrti-kod-166921", "text": "Да се впусне в нов екшън в името на президента на САЩ под значката на агент Майк Банинг – това крои звездата Джерард Бътлър. „Ако третият се хареса, може би ще направим и четвърти“, обясни шотландецът в навечерието на премиерата на първия трейлър на новата част от франчайза. Към момента звездата от „300“ е реализирал филмите от поредицата си именно у нас като клапата за последния щракна миналата пролет в София. Тогава той пристигна в България заедно с кученцето си Шушка, което спаси от Витоша при предишна своя визита. Ако реши да заснеме и четвърти „Код“, вероятно най-добрият му приятел отново ще му прави компания на терен. Въпросът, върху който Бътлър ще базира решението си да се завърне у нас за четвърти път, е дали „Код: Ангел“ ще постигне успех сред киноманите. Първите две части - „Код: Олимп“ и „Код: Лондон“, са генерирали печалби в пъти по-високи от инвестирания в тях бюджет. Общо за реализирането на двете продукции са изразходвани 130 милиона долара. От продажбата на билети на международно ниво пък поредицата събира 378 милиона долара. Предварителните очаквания към „Код: Ангел“ също гравитират в посока категоричен успех. В средите прогнозите за резултата в световния боксофис варират между 150 и 240 милиона долара (бюджетът е около $80 млн). Причина за това несъмнено е различният подход, с който Бътлър пристъпи за трети път в обувките на Майк Банинг. След като постави екшъна на пиедестал в първите два филма, актьорът този път заложи на повече психологична драма а феновете на франчайза ще имат шанса да надникнат „зад кулисите“ в живота на агента. „Все още има и сцени, с които правим реверанс към хората, които се влюбиха в първите два филма, но този път в основата на сюжета стои опитът на Майк да се събере след инцидент и да оцелее“, разкрива Бътлър. Той и режисьорът Рик Роман Во изхвърлят два сценария, преди да попаднат на точния за „Код: Ангел“. Къде ни отвежда сюжетът? Говорителят на президента - Алън Тръмбъл (Морган Фрийман) вече е начело на Белия дом, а ето че и първата терористична атака срещу него не закъснява. Инцидентът се случва, докато той се е отдал на риболов в компанията на Банинг, а въпреки че прави и невъзможното, за да спаси Тръмбъл, именно героят на Бътлър се оказва първият заподозрян за атентата. „Развълнуван съм от факта, че успях да създам нещо сам, което се превърна във франчайз, вместо да скоча с двата крака в проект на голямо студио. Сега има толкова много филми за супергерои, а Майк е един обикновен мъж, с обикновени предизвикателства. Това, което го отличава, са неговата лоялност, хъс и жертвоготовност. Смятам, че това се оценява от хората“, коментира още Бътлър по адрес на конкуренцията на „Код: Ангел“ в световния киноафиш.", "date": "2019.06.04", "title": "Джерард Бътлър готов да се завърне у нас за четвърти „Код“"}
{"url": "https://www.monitor.bg:443/bg/a/view/obsyjdat-poskypvane-na-toka-i-parnoto-ot-1-uli-166944", "text": "Няма основания за повишаване на цената на парното. Това каза омбудсманът Мая Манолова в „Сутрешен блок“ по БНТ във връзка с обсъждането на новите цени на тока и парното. Тя посочи, че днес ще присъства на обсъждането на цената на тока и парното в КЕВР.  „Това е тема, която е важна за българските граждани: повишаването на цената на парното, на топлата вода, на ел. енергията. Още повече, че повишенията са необосновани. Специално за парното и топлата вода са особено нечестни за българските граждани. Нека да припомня, че последните увеличения бяха през октомври миналата година, когато практически цената на парното достигна исторически най-високата си цена. Оттогава подчерта Манолова. Според нея основания за повишаване на цената на парното няма. „Още повече, че този път КЕВР ще започне обсъждането на по-високи цени на топлото преди да е определил цената на природния газ. Предложението на „Булгаргаз“ е за намаляване даже на цената на природния газ. Наистина символично с 0, 10 лв. В същото време се предлага увеличаване на цената на топлото, което на практика няма никакво солидно обяснение“, каза още омбудсманът. Манолова посочи, че няма как да не се тревожим от доклада, който е представен за състоянието на топлофикационните дружества. Манолова уточни, че за столичната „Топлофикация“ показателите са повече от лоши. Новите цени на тока и парното от 1 юли ще бъдат обсъждани в Комисията за енергийно и водно регулиране (КЕВР) днес. В столицата заложеното поскъпване е в размер на 4,3 на сто, а в Пловдив и Бургас - с повече от 7%. Единствено в Сливен се предвижда поевтиняване на услугата. През миналата седмица регулаторът предвиди средно поскъпване на електроенергията с 3.5%, а парното и топлата вода - с 4%. Сред аргументите за по-високите цени са поскъпването на парниковите емисии и нуждата от по-големи инвестиции. Окончателното решение за новите цени ще бъде взето в края на месеца. По думите на председателя на КЕВР Иван Иванов поскъпването на тока, парното и топлата вода се дължи на международни причини. \"Поскъпването на цената на тока, парното и топлата вода от 1 юли е по причини извън България, върху които нито правителството, нито Комисията за енергийно и водно регулиране може да влияе\", заяви Иванов в парламента.", "date": "2019.06.04", "title": "Омбудсманът Мая Манолова: Няма основания за повишаване на цената на парното"}
{"url": "https://www.monitor.bg:443/bg/a/view/shtrahe-se-jalva-v-germanija-zaradi-videoto-ot-ibisa-166946", "text": "Бившият австрийски крайнодесен лидер Хайнц-Кристиан Щрахе е подал жалби за извършено криминално деяние в Германия заради видеото, излъчено в германски медии, което предизвика политическа криза в Австрия и доведе до падането на австрийското правителство, предаде ДПА. Едната от жалбите е насочена срещу \"всеки, който е отговорен за това, че е замесен в създаването, разпространението и публикуването на така нареченото видео от Ибиса\", съобщи прокуратурата на Мюнхен. Подобно оплакване е получено и в Хамбург, казаха местни прокурори. Миналия месец базираният в Мюнхен в. \"Зюддойче цайтунг\" и базираното в Хамбург сп. \"Шпигел\" публикуваха тайно заснето видео от 2017 г. от вила в Ибиса, на което се вижда Щрахе да предлага медийни и инфраструктурни сделки на жена, представила се за заможен донор с руски връзки. Щрахе твърди, че видеото целяло да навреди на репутацията му и че неприкосновеността на личния му живот била нарушена. Заради скандала Щрахе се оттегли като вицеканцлер и като лидер на австрийската крайна десница. Това предизвика и разпад на управляващата коалиция. После опозицията поиска вот на недоверие на канцлера Себастиан Курц заради скандала и при гласуването в парламента крайната десница подкрепи опозицията и Курц изгуби канцлерския пост ден след като неговата консервативна партия се представи най-добре на евровота в Австрия. Щрахе е подал оплакване и срещу трима души, за които се смята, че са му устроили клопката. Австрийски медии съобщиха, че адвокат, детектив и босненска студентка са били замесени, но досега няма категорични доказателства или признания за това. Адвокатът на Щрахе твърди, че клиентът му е станал жертва на измама, документна измама, незаконно използване на записващо оборудване и на злонамерено използване на електронни данни. Въпреки скандала Щрахе беше избран с преференциален вот за евродепутат.", "date": "2019.06.04", "title": "Щрахе се жалва в Германия заради видеото от Ибиса "}
{"url": "https://www.monitor.bg:443/bg/a/view/chovek-na-merkel-nameren-s-kurshum-v-glavata-166945", "text": "Местният политик от германския град Касел е намерен мъртъв с огнестрелна рана в главата, а на мястото полицията не е намерила никакво оръжие. \"Търсим извършител\", заяви главният прокурор Хорст Щрайф след смъртта на шефа на общинската администрация в града Валтер Любке, на 65 години. Щрайф подчерта, че няма доказателства, сочещи самоубийство. Любке, от дясноцентристката партия ХДС на германския канцлер Ангела Меркел, е бил открит около 0:30 ч. местно време в неделя (22:30 ч. в събота централно гринуичко време) на терасата в дома му във Волфхаген, близо до Касел в централната провинция Хесен. Бил е прострелян в главата от близко разстояние с пистолет, съобщи полицията, цитирана от АФП. От неговата партия ХДС заявиха, че Любке е женен, баща на две деца, който \"никога не се е страхувал да говори каквото е на ума му\". Най-продаваният в Германия ежедневник „Билд“ посочва, че през 2015 г. Любке е излязъл със сериозен призив за правата на бежанците по време на масов приток на имигранти в Германия, предизвикал гняв на крайно десни активисти. Ръководителят на държавната криминална полиция в Хесен Сабина Турау заяви обаче, че понастоящем няма доказателства за връзка между тези коментари и смъртта му и че разследващ екип от 20 служители търси възможен мотив и заподозрян.", "date": "2019.06.04", "title": "Човек на Меркел намерен с куршум в главата"}
