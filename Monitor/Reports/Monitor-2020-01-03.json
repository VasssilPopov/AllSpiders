{"url": "https://www.monitor.bg/bg/a/view/proveriha-jaz-bebresh-polzva-se-samo-za-vodosnabdjavane-184884", "text": "По разпореждане на министър-председателя Бойко Борисов и на министъра на земеделието, храните и горите Десислава Танева, служители на „Напоителни системи” ЕАД извършиха извънредна проверка на МВЕЦ „Бебреш”. Инспектирана беше и цялата тръбопроводна мрежа и съоръжения на язовир „Бебреш”, чрез които се водоснабдява населението на община Ботевград. Комисията констатира, че МВЕЦ „Бебреш” не работи и последния ден, в който е функционирал е 25 септември 2018 г., съобщиха на дружеството. На огледа присъстваха изпълнителният директор на „Напоителни системи” ЕАД Снежина Динева, управителят на клон „София” Веселка Нинова, кметът на Ботевград Иван Гавалюгов, кметът на Правец Румен Гунински, и директорът на „ВиК“ - София Никола Нитов. Извършената проверка на цялата тръбна мрежа на Напоителна система „Ботевград” констатира прекъсване и затапване на тръбопровод, находящ се в близост до бензиностанция преди гр. Правец в посока гр. Варна. Има тръбно отклонение със спирателен кран, който към момента на проверката не подава вода и е видно, че от него отдавна не е подавана вода, както и че спирателният кран е затворен. От 2012 г. по това отклонение не се подава вода за промишлени нужди. Не е установено и наличие на байпасни връзки за нерегламентирано подаване на вода за територията на община Правец. Проверката показва, че вода се подава само за нуждите на населението и няма нерегламентирано изтичане от главния тръбопровод. Въпреки, че не е установено нерегламентирано изтичане на вода е взето решение да бъде затапен главния тръбопровод, веднага след последния водоползвател на територията на община Ботевград в посока град Правец. Целта е да няма съмнения в населението за нерегламентирано ползване на водни маси. \"Напоителни системи\" ЕАД целогодишно следи нивото на язовир „Бебреш“. Установен е завишен разход на вода от МВЕЦ „Бебреш” за периода 20 - 28 май 2019 и 18 - 24 юни 2019 г., за което тогава е извършена проверка от дружеството. Служители на клон \"София\" са предприели незабавни действия за спиране изразходването на водни маси поради неспазване на разрешената от Басейнова дирекция „Дунавски район”. Към посочения период, разрешителното за водовземане, което е издадено от министерство на околната среда и водите на дружеството, собственик на МВЕЦ „Бебреш” е за 18 003 600 куб. м годишно. В него е определена кота на най-ниско работно водно ниво от 490,48 м, под която не е разрешено водовземане за нуждите на МВЕЦ-а. В периодите 20 – 28 май 2019 и 18 -24 юни 2019 г. водното ниво на яз. „Бебреш” е било под определената минимална кота за водовземане, посочена в разрешителното от 490,48 м. По получена официална информация в \"Напоителни системи\" ЕАД от дружеството-собственик на МВЕЦ \"Бебреш\", разходваната вода е била използвана за профилактика на машините и съоръженията му. За извършената проверка е уведомена Басейнова дирекция „Дунавски район” за предприемане на последващи действия от тяхна страна.", "date": "2020.01.03", "title": "Провериха яз. \"Бебреш\", ползва се само за водоснабдяване"}
{"url": "https://www.monitor.bg/bg/a/view/pinokio-i-ko-pribrali-100-bona-ot-firma-za-vota-obzor-184890", "text": "100 000 лева дарение от фирма са получили псевдодесните от „Демократична България“ на местните избори през есента на 2019 г. Това става ясно от финансовите отчети на партиите, участвали в кметската надпревара. Коалицията на Пинокио и компания е и една от малкото, възползвали се от поправката в закона, с която падна забраната за фирмени дарения. Така освен въпросните 100 000 лева от старозагорска компания, коалицията се е облажила и от непарично дарение от фирма под формата на места за билбордове. С близо 400 бона общо са разполагали псевдодесните за местния вот, като от тях обаче са похарчили малко над 285 000 лева. Общо събраните дарения са в размер на 140 000 лева, като сред тях освен кеш е имало и предоставени стоки и услуги. Реално от физически лица са получили само близо 24 000 лева, като те са дошли предимно от няколко души. Най-голямата сума е в размер на 10 000 лева, предоставена от лице на име Георги Павлов. Сред личните дарители е и лидерът на Зелените, които са част от коалицията – Владислав Панев, който е дал за кампанията около 7000 лв. Сред самофинансиралите се е и новият кмет на район „Триадица“ Димитър Божилов, който пък е извадил от джоба си близо 8 бона. Част от кандидатите за общинари и кметове също са финансирали кампанията, но главно с непарични услуги. Любопитното е, че парите за кампанията са дошли основно от хазната на олигархично обвързаната „Да, България“ на Христо Иванов - 140 000 лв. От формацията са представили услуги, стоки и непарични средства за кампанията в размер и на близо 47 000 лв. На свой ред приносът на ДСБ е доста по-скромен, тъй като те са извадили от касата едва 1380 лв. За разлика от „Демократична България“, управляващите от ГЕРБ, които събраха и най-много вот на изборите, не декларират каквито и да било дарения – нито от физически, нито от юридически лица. Същото е положението и при опозиционната ДПС. За разлика от тях, коалицията на БСП е получила 348 155 лева от физически и юридически лица. Първенец по разходи е партията на Бойко Борисов, която е похарчила за кампанията си 2 011 497 лева. След края на вота от формацията обявиха, че кандидатите им са получили гласа на 803 899 от хората, отишли до урните, което означава, че всеки глас, пуснат за партията, е струвал на хазната й по около 2,5 лева. БСП е похарчила за кампанията си 1 222 830 лева, като в тази сума не влизат разходите на провалилия се на вота в София бивш омбудсман Мая Манолова. Манолова, която бе подкрепена от червените, но реално беше издигната от инициативен комитет, е похарчила за вота 229 778 лева, като 20 бона от тях са дошли лично от джоба й. За сметка на това кампанията на независимия Борис Бонев, който взе близо 11% на вота, е струвала 24 887 лева. Близо 600 са формациите, участвали в кампанията, като 30 от тях не са изпълнили задълженията си за деклариране на необходимите данни, уточняват от Сметната палата. Съгласно Изборния кодекс, при непредставяне на отчет, на лицето, което представлява партията или инициативния комитет, или лицата, които представляват коалицията, се налага глоба от 2000 до 10 000 лв. В съответствие с изискванията на Изборния кодекс Сметната палата публикува и предоставената информация от доставчиците на медийни услуги, социологически и рекламни агенции и агенции за връзки с обществеността, предоставили услуги на участниците в местните избори. Сметната палата ще извърши одит за съответствие на участниците в местните избори на 27 октомври, в случаите когато декларираните приходи и извършените разходи във връзка с предизборната им кампания са над 1000 лв.", "date": "2020.01.03", "title": "Пинокио и ко прибрали 100 бона от фирма за вота (ОБЗОР)"}
{"url": "https://www.monitor.bg/bg/a/view/po-dobre-cyrkva-na-dejstvieto-otkolkoto-na-mylchanieto-184889", "text": "Българската православна църква дълго време беше наричана „църква на мълчанието“. И напълно основателно! На висшия клир му бяха необходими почти три десетилетия, за да достигне до „откровението“, че никой не му пречи да води народа към духовното, да възпитава в християнски дух, да развива катехизаторска и милосърдна дейност, да става инициатор на добри каузи и да насърчава действието. Не бе отдавна времето, когато на енергичната проява на благотворителност от страна на някой енорийски свещеник се гледаше като на самодеец. Като на човек, едва ли не изпаднал в ерес, защото разбирате ли, мисионерството и социалната дейност са „католически“ работи. За незапознатите в църковната ни действителност подобни уличавания звучат нереално, но те доскоро бяха факт. Впрочем, все още се намира някой и друг ретрограден поп, който споделя този възглед, излизайки с аргумента, че православието било религия на молитвеността и вглъбяването, католичеството – на външната изява. Радостно е, че Българската православна църква започна да развива и катехизаторска дейност сред деца и възрастни, и социална работа, а на места и медико-адаптационна, например прицърковният център за възстановяване и подкрепа на интоксикирани наркозависими във Варна, основан от отец Георги Фотакиев. Тази структура не само оцелява, но и дава добри резултати вече 16-та година. Близо 20 години храмът „Св. Георги“ в столичния квартал „Дървеница“ подпомага с топъл обяд три пъти седмично между 250 и 300 човека. Това са само два от примерите на добра и устойчива практика. Към момента в страната няма енорийски храм, в който се служи постоянно, без неделно училище за деца и катехизаторски курсове за възрастни. Църквата ни вече печели доверие и се радва на спонсори, владиците се научиха да печелят европейски проекти и да мениджират изпълнението им. От миналата година свещенослужителите вече получават заплатите и осигуровките си от държавния бюджет, което освобождава допълнително средства на митрополиите да работят за благото на вярващите и най-вече на тези, които още не познават пълнотата на вярата, тънат в мизерия и оцеляват повече благодарение на инстинктите си, отколкото на разума, труда и уменията. Държавата даде пълна свобода на Синода и митрополитите да развиват дейност. Няма друга църква в Европа, още повече в Европейския съюз, в която държавната хазна да осигурява месечните възнаграждения на служителите на култа. Към момента единствено в Гърция има такава практика, но от преди две години бяха въведени рестрикции за ограничаване на разходите за Църквата. Например назначаването на нов духовник там става само след като някой почине или се пенсионира. Като се имат предвид всички тези преимущества, архиереите следва да насърчават свещениците да развиват дейност. И никой да не се оплаква, че държавата това, държавата онова. Църквата ни има всички условия за работа. Ние, вярващите, се надяваме тя да оправдае нашето доверие и като миряни, и като данъкоплатци, от които се формират заплатите на държавните служители, какъвто статус вече има православното духовенство.", "date": "2020.01.03", "title": "По-добре църква на действието, отколкото на мълчанието"}
{"url": "https://www.monitor.bg/bg/a/view/sedmichen-horoskop-za-4-10-januari-184892", "text": "Вижте какво вещаят за вас звездите за седмицата от 4-ти до 10-ти януари. Контролирайте амбицията. През уикенда много може да ви се даде, но и много ще ви се вземе. На 6-и до обед първо дайте преди да поискате каквото и да било. В следващите дни ще получавате неща, които не се дават на всеки или не сте мислили, че ще ви се случат. Вечерта на 8-и навлизате в неблагоприятен период. На 9-и трудно разделяте неделимото, а на 10-и затъвате в проблеми. 4-ти е труден ден за родените в третата декада. На 5-ти ще се справите с поне един проблем и ще дочакате някаква награда за положените в миналото усилия. На Богоявление до обед правете това, за което ви помолят, а не това, което вие смятате, че ще е добре за другия. На Ивановден съдбата завърта своето колело и дано да е в печеливша за всички нас посока. На 8-и до обед ще свършите много добра работа и ще привлечете съмишленици по всякакви въпроси касаещи работата, бизнеса и личните ви отношения. На 9-и провокациите са на всяка крачка. На 10-и Луната е последоветелно в опозиция на Юпитер, Слънце, Меркурий, Сатурн и Плутон. 4-5-и носят подаръци, за които не сте мислили или не сте се постарали толкова. Правите удар в тотото на живота. До 8-и на обед всичко при вас върви по план и график, носи късмет и придобивки, щастливи моменти и изгодни бизнес предложения. В тези дни реализирате и първите си печалби за годината. Участвайте и в благотворителни прояви, двойно ще ви се върне. 9-10-и носят ураган от промени. На 4-и до обед се занимавайте със семейни дела и домашни ангажименти, но за следобед планирайте публична изява и срещи с приятели. На 5-и до обед действате нахъсено и с мисъл за постигане на високи цели. На 6-и до обед давайте повече от себе си и правете компромиси, които със сигурност, ще привлекат благоприятни случайности и хора, които в бъдеще ще ви бъдат от полза. Всеки жест ще ви носи късмет и обич. На Богоявление по някакъв особен и божествен начин всеки ще усети къде му е мястото и накъде да върви. Всяка среща ще е от значение. На 7-и черпи приятелят Иван, всеки има такъв. Денят е белязан с началото на нови връзки, с тенденция към годежи, сватби и веселби. Постарайте се да изглеждате на ниво. 8-и е ден за дебюти, за огледи, за представяния на проекти и предложения пред изпитни комисии и фирмени съвещания. На 9-и денят ще е с негативно излъчване. Предстои пълнолуние придружено от лунно затъмнение. На 10-и денят ще донесе много промени в начина ни на работа и живот. Настоящият период натрупва агресивна енергия и желание за промени. Постарайте се да бъдете добре информирани, не разчитайте само на едно мнение и едностранна информация. На 4-и някой ще е забравен. На 5-6-и парите текат в една посока, някой ще се почувства ограбен. 7-8-и ще ви донесат пътувания, а 9-10 неочаквани обрати в отношения, които от доста време сте оставили на чужд контрол. На 4-и си спомнете приказката за стълбата. Обърнете се назад, подайте ръка на близък, който е в притеснено положение. На 5-и чакайте подаръци. Проблемът е, че с някои от тях се цели да ви затворят устата и ограничат периметъра на дейстиве. На 6-и до обед всичките ни действия е добре да се насочат с мисли и любов към другите. На 7-и Луната навлиза във вашия знак и бързо променя планове и нагласи. На 8-и ще постигнете напредък във всеки разговор, особено ако се води с много хора, ако се търси единно мнение в групата, в която работите. На 9-и агресията е повсеместна. На 10-и денят ще е белязан от пълнолуние, което ще напълни само някои кошници. Не пипайте резервите, не закачайте чуждите пари и вложения. 4-и, 9-и и 10-и са рисковите ви и неблагоприятни дни за периода. На 10-и предстои пълнолуние с Лунно затъмнение, което ще засегне някои страни в Азия. Ще се натрупа голямо напрежение на всички нива, което може да рекушира неприятно върху здравето ви и личната инициатива. На 5-6-и правете и ще ви правят услуги. 7-и изисква да бъдете на няколко места едновременно. Разпределете времето си. 4-и е ден на тежки обрати и неприятна конкуренция за родените в третата декада. Тази вечер някой ще спечели много, а друг неприятно ще се издъни. На 5-и до обед напрежението още ще витае във въздуха, ще доминира желанието да изпревариш дори и времето и да вземеш максимално възможното. 6-и е ден на полезните продукти. Ако ги комбинирате с полезни мисли и усещания ще направите пробив в отношенията. Не чакайте второ предложение. На 7-и до обед отделете време за визията си. Предстоят срещи важни за бъдещата ви работа и връзка. 8-и е важен ден за привличане на нови съюзници и сътрудници. На 9-и денят ще е зареден с огромна агресия, с желание да вземеш и да употребиш, да посегнеш на чуждото, да навредиш на ближния, особено ако ти е конкурент. На 10-и предстои пълнолуние с Лунно затъмнение в знака на Рака попадащо на датата 4 юли, което по някакъв начин ще се отрази на Америка. Сянката на затъмнението минава през Китай, така че двете страни може да втвърдят тона на отношенията си и водените преговори да зациклят. Това ще бъде и за вас ден с тежки индикации и с огромно противопостяване на амбиции и интереси. В първите три дни на периода за вас тече игра на нерви, но след това вие ще определяте правилата и ще играете по нервите на другите. На 5-6-и може да загубите пари и позиции, но на 7-8-и ще постигнете победа в нова посока. 9-10-и са дни променящи статуквото. Ще имате възможност да доминирате в изменящата се ситуация. И враговете и приятелите ви ще се нуждаят от помощ в този момент. На 4-и родените в третата декада ще се изкачват успешно по стълбата на успеха. Ден за участия в публични изяви, в конкурси и състезания. За 5-и съветът на деня е да работите повече за другите, а не за личните си ползи и интереси. На 6-и се хвърля кръста, а който го улови ще има и важни ангажименти за годината, а не само протекция свише. На 7-и съдбата ще завърти своето колело и ще ви даде повече права и пълномощия. 8-и е ден на призив. Сега е момента да привлечете съюзници и съмишленици, спонсори и бизнес партньори от страната и от чужибна и да стартирате съвместни печеливши проекти. 9-и е ден на хищниците, а Лъвът е от тази порода. Няма да има място за тревопасни в игрите на едро. На 10-и е добре да водите балансирана политика и да играете ролята на фона, на който се развиват действията. Тръгнете с голямата кошница. До 6-и ще се похвалите с победи, с придобивки и неочаквани предложения. 7-8-и ви правят част от неравностойна програма и работа, от която ще спечели някой друг стоящ в сянка. Не разкривайте тайни и намерения, не споделяйте информации и бизнес планове. 9-и идва с огромно желание и апетит. Дано ви допуснат на трапезата и на 10-и. На 4-и в организма ни ще се събуждат мощни сили. Не се претоварвайте до обед, но следобед ще се наложи да увеличите натоварването. На 5-и не се разсейвайте с любовни авантюри. Този ден е даден за работа, за първият ви или пореден опит за летене в нова среда и на нова служебна позиция. На 6-и може да спечелите от прояви на благотворителност. На 7-и денят ще носи пречистване, но чрез изпитания и страдания. На 8-и е важно да си намериш мястото и точните хора, на които да разчиташ в бъдеще. 9-и ще е ден на големи апетити и лъвски амбиции. 10-и пък ще е ден на промени, които ще обрулят върховете, но няма да засегнат вашите позиции, ако се снишите и затаите в очакване. 4-и, 9-10-и ще бъдат за вас рискови и неблагоприятни дни, в които ще се налага да взимате болезнени решения и да правите нежелани компромиси. Не правете никакъв избор и не подлагайте на риск личните си и професионални връзки. В тези дни ще попаднете между чука и наковалнята. 5-6-и носят печалби, а 7-8-и отварят врата към нова работа и нови лични отношения. 4-и ще е ден на тежки сблъсъци на интереси, особено по отношение на имотни въпроси. На 5-и се явете на конкурси и кандидатствайте по спонсорски проекти. На Йордановден се хвърля кръста, но във вашия живот някой ще хвърли ръкавицата на предизвикателството. На 7-и предстоят два дни на проблеми в интимните и любовни връзки. Луна и Венера сключват рискови аспекти със Слънцето ви. На 8-и ще загубят позиции соловите играчи, тези които не намират мястото си в нито една от групите, в които ги канят. Ще се наложи да направите избор, да се лишите от едно за сметка на друго, за да имате нужните протекции и защити. 9-и е ден на тежка конкурентна битка на всички нива в живота ви. На 10-и седем планети сключват пречупващи аспекти със Слънцето ви. Няма как в подобна ситуация нещо в живота ви да не се пречупи и да приключи. Периодът започва с три дни, в които околните ще ви извиват ръцете с претенции и изисквания, които трудно ще задоволите. Не планирайте рискови изяви и пътувания през уикенда. 7-8-и позволяват да влезете в нова среда и да тествате личната си пригодност за една или друга работа. На 9-10-и ще се случват събития, които ще детронират не само конкурент, но и личният ви спонсор и покровител. На 4-и денят ще започне с големи надежди и приятни моменти, но до вечерта напрежението ще нараства. На 5-и денят ще започне с удар под кръста, с неприятни новини или случайности, които ще ви извадят от равновесие. 6-и е ден на душевно и физическо пречистване. Хвърля се кръста. Изхвърлете като стара дреха всичко, което ви пречи, разболява и вреди. На 7-и дори и да закъснеете е важно да изглеждате на ниво. 8-и е ден с огромна регенерираща сила. Събираме се в групи по интереси. Лагерите в живота, в политиката и в бизнеса се оформят. 9-и може да ви даде заслужени или незаслужени властови позиции. На 10-и ще е в сила поговорката, „когато двама се карат, третият печели.”. На 4-и енергията ви ще се канализира в успешни делови и творчески начинания. До обед на 5-и чакайте важни новини и покани. На 6-и правете това, за което ви помолят, а в следващите дни колкото и да се молите никой няма да ви чуе. Дистаниците се увеличават. Ще се наложи да преминете в нова група по интереси и бизнес. На 9-10-и предстоят болезнени за близките ви промени. На 4-и късметът ще работи повече за родените в третата декада. На 5-и не правете планове за деня. Тенденцията е към неочаквани промени и възможности, които трябва да се използват. На 6-и преди да поискаш каквото и да било е добре да дадеш и да направиш подарък от сърце, както у дома, така и на работното място. Ще спечелите съюзници с нещо дребно като жест и поведение. На 7-и Луната от Близнаци е в опозиция на Марс от вашия знак. Контролирайте емоциите. На 8-и проблемът ви ще дойде от опасността да останете извън играта, да не присъствате или да закъснеете за събрания, за колегиални и шефски сбирки. На 9-и преди пълнолунието емоциите ще вземат връх над здравия разум. Увеличете самоконтрола, не планирайте срещи, на които ще се обсъждат неудобни въпроси. На 10-и ще е трудно да се запази статуквото. 4-и, 9-и и 10-и са рискови дни. Предстои пълнолуние с лунно затъмнение, което ще противопостави пет планети от вашия знак на Луната от Рак. Лични, семейни и професионални връзки ще са подложени на изпитание. И общественото мнение настръхва по незначителни поводи. 5-и ще ви донесе печалба. На 6-7-и предстои пречистване, а на 8-и намирате съюзници. На 4-и денят ще носи проблеми и напрежение във връзките за родените в третата декада. На 5-и ще печелите предимства, законът ще ви подкрепя и може да се уредите с неочаквана печалба. 6-и е един от дните, в които молитвите се сбъдват. Не позволявайте на ума да се намесва в законите на сърцето. На 7-и всички пътища ще водят към едно определено място, където ще намерите пристан и  подслон и ще разрешите спорните въпроси. 8-и ще отвоеи няколко възможности и варианти на избор. Вземете без протакане решения касаещи промени в работата и връзките. 9-и ще ви вкара в професионални и юридически затруднения. На 10-и Слънцето от вашия знак е в съвпад с Меркурий и заедно с останалите планети в Козирог се противопоставят на Луната от Рак. Предстои пълнолуние с луннно затъмнение, което ще затъмни хора, позиции и интереси, ще предизвика рокади, ще донесе промените, на които от доста време се надяваме, но по един болезнен начин. До десетина дни животът ви може да се промени. Първите три дни на периода ви носят допълнителни разходи и нарастващо безпокойство за действията и положението на близки и приятели. Мислете и за себе си. На 7-8-и чакайте награди и поощрения. Ще получите и предложения за нова работа или за участие в нови професионални проекти. На 9-10-и предстоят преустройства, които ще променят и вашия живот и средата, в която се движите. На 4-и ще свършите много добра работа и ще постигнете напредък във връзките. На 5-и не правете амбициозни планове за деня. По скоро вие ще задоволявате капризите и амбициите на околните. 6-и за родените в третата декада ще носи пренапрежение, но близо до вода ще се успокоите и презаредите. На 7-и ще постигнете напредък в различни сфери от живота и личните отношения. На 8-и не отклонявайте покани. Може да ви се обадят с ценно предложение, което ще подобри материалното ви положение, ще ви устрои в нова среда, на нова работа и в нов творчески екип. 9-и е ден на големите апетити. Увеличете дистанциите, особено с хора, които ви пренапрягат и непрекъснато ви ръчкат с остена на принудата. На 10-и предстои пълнолуние придружено с лунно затъмнение. Дават се знаци, които всеки трябва да приеме и преосмисли. До 7-и играете своята игра и взимате максималното от живота. На 7-8-и ще се наложи да подкрепяте нечии инициативи и да работите за чужда кауза. Двойнствените връзки ще ви притискат с претенции и изисквания. Търсете странични подходи и варианти. Тръгнете в нова посока и се откажете от нещата, които ви вредят и затормозяват. Събитията от 9-10-и ще елиминират конкуренцията ви. На 4-и се дръжте изправено, независимо какви отговорности и грижи ви е стоварил живота. Енергията Кундалини се изкачва по гръбначния ни стълб. Планирайте уточняващи разговори и такива, които ще пренаредят семейния пъзел. На 5-и до обед може да постигнете максималното и да преустроите живота си. На Богоявление, в ден на кръщение за всички нас във водите на промяната, преди да помислите за себе си помислете за нуждите на семейството и на хората, които ще срещнете. На 7-и и на следващия ден ще вървите по тънък лед от емоции и пристрастия. На 8-и тръбачът-съдба свири сбор. От особено значение е всеки да се включи в подходящия за желанията и амбициите му екип. На 9-и змеят на амбицията ще е отворил голямата си уста. Страстите ще се развихрят както у дома, така и на работното място. На 10-и предстои пълнолуние, което ще чупи окови и маха задръжки, но ще залага и нови капани.", "date": "2020.01.03", "title": "Седмичен хороскоп за 4 - 10 януари"}
{"url": "https://www.monitor.bg/bg/a/view/predskazvat-smyrtta-na-bolni-ot-syrce-184880", "text": "Американски учени са намерили начин да предскажат смъртта в рамките на 1 до 3 години при хора със сърдечна недостатъчност, която не изисква хоспитализация. Така изследователи от Калифорнийския университет в Лос Анджелис анализираха кръвта на 105 пациенти, за да идентифицират биомаркер, чрез който да се предскаже бързата смърт. Оказа се, че най-точно това предсказва нивото на невропептид Y в кръвта. Учените също тестваха работата на болни и здрави хора, установявайки, че при тези, които са с по-висок риск от смърт, невроните отделят повече невропептид Y. Новите данни ще помогнат на лекарите да идентифицират сред пациенти със сърдечна недостатъчност тези, които се нуждаят от агресивна целенасочена терапия.", "date": "2020.01.03", "title": "Предсказват смъртта на болни от сърце"}
{"url": "https://www.monitor.bg:443/bg/a/view/todor-nedelev-pred-transfer-v-trabzonspor-184869", "text": "Звездата на пловдивския “Ботев” - Тодор Неделев, ще продължи кариерата си в турския гранд “Трабзонспор”, пишат двата големи местни спортни вестника. Родният национал се е договорил с клуба от брега на Черно море, като до края на сезона ще играе под наем. В договора за наем ще има и опция за закупуване, от която турците ще могат да се възползват през лятото. Според изданията в Турция сумата по наема няма да е голяма, но ако се стигне за закупуване, “Трабзонспор” ще трябва да плати сериозни пари. В момента “Трабзонспор” заема третото място в местната Суперлига, като е на 5 точки от върха. В състава пък личат имената на играчи като Даниел Стъридж, Джон Оби Микел и Жозе Соуса, които доскоро играеха в отбори като “Ливърпул”, “Челси” и “Милан”. Тодор Неделев има на сметката си 7 гола и 3 асистенции в 18 мача в шампионата до момента. Той играе осми сезон в родния си клуб, като го напусна единствено през 2014-а, когато немският “Майнц” плати 3 милиона евро за правата му. Кариерата на Неделев в Германия обаче не се разви добре и той се завърна у дома.", "date": "2020.01.03", "title": "Тодор Неделев пред трансфер в „Трабзонспор“ "}
{"url": "https://www.monitor.bg/bg/a/view/kojna-ruseva-ni-vodi-na-pohod-iz-jivota-na-vesko-eshkenazi-184850", "text": "Да разкаже забавни и умилителни моменти от живота на Веско Ешкенази – с тази задача ще се заеме любимата българска актриса Койна Русева. Това ще се случи съвсем скоро – на 17 март, когато цигуларят ще отбележи празнично своя 50-годишен юбилей. За това, че Русева съобщи самият Ешкенази. „Скъпа Койна, още съм развълнуван от факта, че прие моята покана да направим нечувани до сега дуети между две толкова изискани мечтателки: Тя - моята цигулка и Ти - Койна!“, написа музикантът в социалните мрежи, с което разбули една от големите тайни във връзка с предстоящия си празничен концерт. Спектакълът ще се състои в Националния дворец на културата, стартът е от 20 ч., а пропуските за събитието са на цени между 30 и 100 лв. Билетите са вече в продажба в мрежата на Eventim. „Рапсодия в синьо“, Libertango, Monti Csardas, “Не сега”, „Лунната соната“ и Adagio са само част от произведенията, които ще прозвучат в зала 1 в различен аранжимент. Концертът ще се състои под съпровода на Плевенската филхармония, а диригент ще бъде не кой да е, а човекът, израснал рамо до рамо с Веско – неговият брат Мартин Пантелеев. В две концертни части публиката ще се наслади на За шоуто той работи и със специални гост звезди, като Людмил Ангелов, Дани Милев, Люси Дяковска и Миро. Именно присъствието на бившия кадър от „Каризма“ пък кара феновете отсега да се надяват, че по време на концерта ще чуят дует между него и Койна Русева. Припомняме, че през миналата година двамата записаха две съвместни песни - „На високо“ и „Ти защо си тук?“. Идейният двигател на проектите – Игор Марковски, загатна, че е вероятно тандемът да работи и по трета песен заедно. Самият Миро също планира голям концерт за тази година, като отново специален гост ще бъде звездата от „Скъпи наследници“.", "date": "2020.01.03", "title": "Койна Русева ни води на поход из живота на Веско Ешкенази"}
{"url": "https://www.monitor.bg/bg/a/view/popovete-skochiha-pochti-trojno-za-30-g-temata-184888", "text": "Свещениците на Българската православна църква са нараснали почти тройно за 30 години. От 560 към 1990 г. през 2003 г. са 964, а към края на 2019 те са 1450. 107 пък са служителите на култа на мюсюлманското вероизповедание към месец юни. Това показват данните на Дирекцията по вероизповеданията при Министерския съвет и Свещеническия съюз към КТ „Подкрепа“. „30 декември на миналата година беше последният срок, в който синодът на БПЦ и Главното мюфтийство трябваше да подадат броя на служителите на култа в дирекцията“, уточни нейният директор Емил Велинов. Това се налага, за да бъде съставен електронен регистър на свещениците, йеромонасите (монаси, които са назначени за енорийски свещеници) и мюфтиите, които от 2019 г. получават заплатите и осигуровките си от държавния бюджет. Месечните им възнаграждения са приравнени с тези на учителите, допълни Велинов. В регистъра няма да фигурират останалите шепа духовници от бившия синод на дядо Пимен, тъй като те не са към официалния синод на БПЦ. Към момента от него са останали 4-ма епископи и 60 попове в цялата страна. Отделно към старокалендарците на епископ Фотий, които също не са към БПЦ - Българска патриаршия, както и старокалендарците към един от отцепническите фракции на Гръцката църква, свещениците се числят около 50 духовници, като в това число не влизат монасите и монахините. Към старокалендареца Касиан йеромонасите и свещениците са 13. Отделно към него има още 20 калугери и няколко монахини. Всички те също не попадат в регистъра, тъй като те не са легитимни по отношение на Светия синод, оглавяван от патриарх Неофит, и не получават заплатите си от държавния бюджет. 20 млн. лв. са изразходвани за възнагражденията на православните свещеници през миналата година. 5,5 млн. лв. са били предоставени за това на мюсюлманското вероизповедание. „Синодът на БПЦ е приел решение с тези пари да се плащат възнагражденията само на свещениците и йеромонасите, които служат като енорийски свещеници, но не и тези на патриарха, митрополитите, епископите и църковните служители. Те остават за сметка на самата църква“, поясни главният експерт в дирекцията Георги Кръстев. Във въпросния е-регистър всеки един служител на култа ще фигурира с имената си и в коя от тринадесетте епархии, респективно районните мюфтийства, служи. Срещу това ще им се издават пластикови карти с всички атрибути като тези върху картите на държавните служители. Те ще се легитимират с тях и по този начин вярващите ще се предпазват от попове ментета и нелегални емисари, ако се усъмнят, че насреща си имат такива. Всяко едно от двете вероизповедания ще решава дали да публикува регистъра на електронните си страници, тъй като той съдържа лични данни. „Възможно е някъде за свещенослужители да се представят хора, които на практика не са и нямат нищо общо с Българската православна църква и нейния синод“, коментираха от Синодалната палата. До архиереите често стигат оплаквания от миряни, че на Централните гробища в София, особено на Задушница, се навъртат попове ментета, които дори не знаят молитвите до край, но взимат пари от опечалените, за да служат на гробовете. Пет нови вероизповедания са регистрирани в страната през 2019 година, става ясно от списъка с фирмените дела за съдебна регистрация. За сравнение през 2018-та те са били 16. Четири от новите са на християнска основа. Това са „Християнска църква агапе любов“ със седалище в село Стубел, община Монтана, с председател Геройка Шишкова, „Армия на спасението България“ под председателството на Юстейн Нилсен, с централен офис в София, „Християнски център Синай“ с регистрационен адрес в Лом и посочен член на неговото ръководство Илия Георгиев и „Българска Христова църква Нов живот“ в Сливен с ръководител Тихомир Танев, титулуващ се като „апостол“. Новорегистрираното мюсюлманско вероизповедание през миналата година се нарича „Мюсюлманска общност Ахмадия“ и е с адрес в Сандански и член на ръководството по регистрация - Антон Михайлов. Всички те нямат нищо общо с БПЦ и мюсюлманското вероизповедание, които са на издръжка на държавната хазна. Общо 191 са религиозните общности със съдебна регистрация в страната към момента. Интернет страница на храмовете, параклисите, манастирите, джамиите и молитвените домове в България e създадена в края на годината, съобщиха от Дирекцията по вероизповеданията на Министерския съвет, по чиято инициатива е направен http://www.hram.government.bg/. Сайтът служи като своеобразен пътеводител. При нанасяне на търсения храм, джамия или молитвен дом се отваря карта с неговото местоположение и се изписва адресът, на който се намира. Оказва се, че Българската православна църква има 2200 действащи храма и почти толкова параклиси. Манастирите са двойно по-малко. Само за сравнение до преди двадесетина години черквите са не повече от 1800, в това число и такива, които са били само сграден фонд без служби и енорийска дейност в тях.", "date": "2020.01.03", "title": "Поповете скочиха почти тройно за 30 г. (ТЕМАТА)"}
{"url": "https://www.monitor.bg:443/bg/a/view/kak-da-postignem-finansova-stabilnost-prez-2020-ta-184870", "text": "Следпразничната депресия от липсата на пари често е причина да се замислим дали живеем достатъчно разумно. Празният джоб ни кара да посегнем към кредитни карти, бързи кредити, заеми от роднини и приятели. За някои хора слагането на личните финанси в ред е по-изтощително от лутането из пустинята 40 години. Но това не изисква чудо, а спазване на няколко правила. Звучи страшно, но няма друг начин. Ако искате да поддържате личните си финанси в ред, трябва да живеете с планирането. А то се основава на правилото да не мислите само за настоящия месец. Най-важното е да свикнете с идеята да живеете с по-малко пари, отколкото печелите. Това означава или закупуване на артикули и услуги, които са по-малко, отколкото в момента правите, или намиране на начин да увеличите заплатата си, така че да можете да харчите повече, но все пак по-малко, отколкото изкарвате. Проследявайте разходите си, за да видите дали те са повече или по-малки, отколкото изкарвате всеки месец, и създайте бюджет, за да можете да продължите да го проследявате в бъдеще. Ако харчите повече, отколкото изкарвате, трябва да решите дали да ограничите ненужните разходи или да разберете как да увеличите доходите си. Повечето хора могат да балансират бюджета си, без да променят настоящия си начин на живот. Дългът по кредитната карта в повечето случаи е враг №1 на вашите лични финанси. Може да има огромен отрицателен ефект, ако сметките по кредитната ви карта не бъдат изплащани изцяло всеки месец. Вземете кардинално решение да не посягате към бързи кредити. Спиралата да теглите един кредит, за да погасите текущи задължения като сметки за ток и вода или друг кредит, е опасна. Предоговоряне на лихвата по потребителски/ипотечен кредит също е начин да намалите месечните си радходи или срока за изплащането им. За да градите личните си финанси в перспектива, трябва да разберете разликата между желанията и потребностите. Няма нищо лошо в малкия лукс и би трябвало да можете да се насладите на много от несъществените неща, които имате. Но е важно да осъзнаете, че исканията не са нужди. Ако овладеете това умение, вашите финанси ще бъдат в много по-добра форма. Отделете малко време, за да разгледате критично истинските си нужди спрямо вашите желания. Ако имате проблеми с разграничаването им, създайте план за премахване на импулсните разходи. Това означава да не се замисляме за покупка на телефон всеки път, когато любимата ни марка изкара нов модел. Преди да платите някоя от другите си сметки, трябва да си платите минимум 10% от дохода си. Тези пари не са част от месечния ви разходен бюджет. Отидете в банката си и поискайте направо да отделят по 10% от парите, които влизат по сметката всеки месец, ако е възможно. След това поискайте това автоматично плащане от 10% да се прехвърил в друга сметка, която да не се използва за месечните ви разходи.  ... е образованието. С отделяните от вас от всяка заплата пари инвестирайте, за да ги умножите и да работят за вас в бъдеще. Повече пари за знания, придобити чрез курсове, уроци по чужди езици и др. може да доведе до повишаване на заплащането и респективно на повече заделени за по-лоши времена средства.", "date": "2020.01.03", "title": "Как да постигнем финансова стабилност през 2020-а"}
{"url": "https://www.monitor.bg/bg/a/view/akcii-v-oshte-7-mesta-za-nelegalen-bokluk-ot-italija-obzor-184891", "text": "Още 7 места се проверяват за нелегален боклук, внесен от Италия. Това стана ясно от думите на премиера Бойко Борисов, който бе на поредна обиколка из страната. Вместо на джипа, този път министър-председателят се качи на хеликоптер, за да види как върви изграждането на „Балкански поток“ край Горни Дъбник. Той показа и по въздух трасето от над 45 км. Наред с изграждането на газопровода обаче Борисов коментира и акцията в Плевен, след като преди дни в депо за отпадъци в града бяха открити 9000 тона боклук. Премиерът поздрави МВР, ДАНС и прокуратурата за акцията в Плевен, чиято цел бе да провери българската връзка с калабрийската мафия Ндрангета, която изпращала боклука у нас. „Това не е първото място, където влизат по този начин. Още на 7 места в момента се подготвя“, коментира лаконично премиерът, но не даде подробности. Въпреки това Борисов даде да се разбере, че всеки, който прави далавери за сметка на държавата и здравето на хората ще получи „своите санкции“. На въпрос дали това е ставало със съдействието на Регионалната инспекция по околната среда, Борисов отговори, че има персонална отговорност и ако има хора, нарушили закона или издали незаконосъобразен документ, то те могат да завършат кариерата си на друго място. „Като тръгнат по тази заповед, ще стигнат до това кой я е подписал, ще стигнат до високите етажи“, коментира той факта, че въпросното депо е с разрешително, дори и от МОСВ. Премиерът бе категоричен също, че ще бъде безкомпромисен към нарушителите. „Кога не съм бил? Кой съм пожалил? Най-свидните си хора в партията не пожалих... Сега вече прокуратурата ги е подхванала и няма отърване“, каза той. Иначе премиерът остана доволен от изграждането на „Балкански поток“, който по думите му се строи мощно. Според него сроковете ще бъдат спазени, а „Балкански поток“ ще бъде готов в края на май. По проекта работят 400 души, тръбите са над 18 000, а още 3500 са на бургаското пристанище. Всеки ден пък се изграждат по 5 нови км. Премиерът даде да се разбере, че с изграждането на проекта, заедно с конектора с Гърция, ще постигнем реална газова диверсификация. „Няма Нова година, няма събота или неделя. Да видят хората какви огромни съоръжения се правят“, заяви Борисов и дори поясни, че ще прати снимки на руския премиер Владимир Путин. На трасето има италианска и американска техника, а пред чуждите експерти премиерът изтъкна, че до края на януари у нас ще дойде неговият италиански колега Джузепе Конте, когото ще заведе на трасето. Борисов държи проектът да се нарича „Балкански поток“ и именно така сме го защитавали пред ЕК, дори и пред американския президент Доналд Тръмп. В тази връзка той съобщи, че на 8 януари у нас ще дойде и зам. държавният секретар по стратегическите въпроси Дейвид Хил, за да продължим разговорите по подписаното споразумение със САЩ, което включваше общо 4 точки - енергетика, отбрана и сигурност и др. „Геополитиката се прави ясно и прозрачно“, каза Борисов и добави: „Ние имаме геостратегически интерес да останем в газопреносната система и мрежа. В тази връзка припомни, че в споразумението с Тръмп България е записана като регионален стратегически газоразпределителен център на Балканите, а към „Балкански поток“ да тече азерски, американски, катарски, израелски, гръцки, кипърски, турски или руски газ. След газопровода Борисов се отправи на инспекция на магистрала „Хемус“ край Шумен. По думите му с нейното изграждане това ще облекчи и трафика по магистрала „Тракия“, която няма да е толкова натоварена. В района от Ябланица до Белокопитово се работило и в двете посоки, а в този участък аутобанът щял да бъде готов октомври или ноември. Археолозите вече освободили трасето, а находките се прибирали по музеите. „Хубава ни е държавата, но трудна за пътища. Вижда се равно, но отдолу подпочвени води“, каза той и обеща проверки през месец-два на строежа на „Хемус“. Борисов обаче коментира и проблемите с ВиК мрежата в страната след кризата в Перник. Той поясни, че все още няма резултати от проверката на всички дружества, която нареди. Премиерът изтъкна, че са заделени над 2,6 млрд. лева по европроекти за подмяната на ВиК мрежата в огромен брой български градове и попита риторично колко тръбопровода са сменени при управлението на БСП. „Ще подменим 70-годишни етернитови тръби“, увери още министър-председателят. Разходът на вода в Ботевград през зимата била повече, отколкото през лятото, защото местните оставяли чешмите да „църцорят“, за да не замръзват.", "date": "2020.01.03", "title": "Акции в още 7 места за нелегален боклук от Италия (ОБЗОР)"}
{"url": "https://www.monitor.bg:443/bg/a/view/cska-shte-izigrae-shest-kontroli-184872", "text": "ЦСКА започва зимната си подготовка на 6 януари (понеделник). Първата тренировка за новата 2020-а година ще бъде на базата в Панчарево и е с начален час 11:00 часа. На следващия ден футболистите ще преминат пълни медицински изследвания. На 8 януари отборът заминава за турския курорт Анталия, където ще премине първият етап от зимната подготовка, до 17 януари. В Турция ЦСКА ще изиграе само една контролна среща. Вторият етап от предсезонната подготовка ще се проведе в Марбея (Испания). Отборът ще бъде на испанска земя от 19 януари до 2 февруари и се предвижда да изиграе 4 контроли там. Последният етап от зимната подготовка ще е в София, като седмица преди старта на пролетния полусезон ЦСКА ще представи официално отбора с приятелски мач на стадион \"Българска армия\". Имената на съперниците и датите на контролите ще бъдат обявени след няколко дни. До момента „червените“ се подсилиха единствено с нападателя на “Дунав” Ахмед Ахмедов. Твърдо в отбора пък се завръща Божидар Чорбаджийски.", "date": "2020.01.03", "title": "ЦСКА ще изиграе шест контроли"}
{"url": "https://www.monitor.bg:443/bg/a/view/komikyt-riki-djyrvejs-trjabva-da-planirash-kak-horata-shte-reagirat-na-shegite-ti-v-sledvashtite-10-godini-184846", "text": "„Пиша сам шегите си и се старая да ги направя достатъчно непробиваеми, защото не се знае какво ще кажат хората след 10 години.“ Зад тази теза застана комикът Рики Джървейс, който ще води церемонията на наградите „Златен глобус“ тази неделя за пети път. В средите той е   с хората в залата, като неведнъж си е навличал гнева на холивудските знаменитости. И тази година той обещава зрелище, но е категоричен, че все още няма да прескочи собствените си граници. А именно – няма да прави обект на шегите си цвета на кожата на хората, мястото, на което са родени или техния пол. „Това са неща, които не зависят от индивида“, смята той. Относно издръжливостта на шегите, той черпи опит от колегата си Кевин Харт, който пропусна възможността да води наградите „Оскар“ миналата година заради старо съобщение в Туитър, публикувано 10 години по-рано. Стила си на водене на Златните глобуси Джървейс обяснява много просто: намига комикът пред The Hollywood Reporter. Той обяснява, че е прекарал коледните и новогодишните празници в писане на шеги за Златните глобуси. А дали ще бъдат все така противоречиви ще разберем на 5 януари, когато ще се проведе церемонията по връчването на наградите на Асоциацията на чуждестранната преса в Холивуд.", "date": "2020.01.03", "title": "Комикът Рики Джървейс: Трябва да планираш как хората ще реагират на шегите ти в следващите 10 години"}
{"url": "https://www.monitor.bg:443/bg/a/view/strojat-nov-centyr-ot-semeen-tip-za-starcite-ot-doma-v-gorsko-kosovo-184876", "text": "Община Сухиндол и социалното министерство ще изготвят съвместен проект за изграждане на нов център от семеен тип в нова сграда и с финансиране по европейските програми. За това са се разбрали министър Деница Сачева и кметът Пламен Чернев. Предстои да се умува къде точно ще се помещава този център. Според кмета, възможно е новата сграда и да не е в Горско Косово, а в някое друго населено място на общината. Проектът обаче ще бъде реализиран най-рано след 2-3 години, каза кметът Чернев. Вчера социалният дом в Горско Косово бе пълен с проверяващи от държавни и общински институции: полиция, прокуратура, следствие, здравни и санитарни инспектори, и ред други. Цялата документация беше проверена и разнищена лист по лист. Инспекторите влязоха във всяко едно кътче на дома за да се убедят, доколко описаното в жалбата отговаря на действителността. След проверките не пожелаха да говорят, тъй като трябвало първо да съставят необходимите протоколи и заключения. От дочутите устни разговори помежду им обаче, стана ясно, че в дома не е открито нещо нередно освен няколкото отлющени парчета мазилка в санитарните възли и това, че тези възли са малко за големия брой обитатели. „Домът се намира в добро текущо състояние”, с това изречение започва констатационния протокол на районния център по здравеопазване, след което се описва действителното състояние на нещата, като се отчита състоянието на сградата и на помещенията в нея, за чието състояние персонала на дома не носи отговорност. „Режимът в този дом дори бих казал е прекалено мек. Хора с подобни проблеми лично аз не бих ги пускал изобщо да напускат сградата сами, защото може да излязат и да се изгубят извън селото, или да се качат на стената на язовир „Ал. Стамболийски” и да се удавят. Близките на хората тук вместо да търсят кусури на персонала, да се замислят кога за последен път са дошли тук да видят своите родители, които са оставили тук и дали правилно са постъпили”, сподели един от проверяващите. „Условията, при които живеят хората тук са в пъти по-добри от тези в повечето болници. Без пари няма как да се създадат добри условия”, подкрепи го негов колега. Като цяло повечето инспектори се чудеха за какво е цялата суматоха. Репортер на „Монитор” получи възможност да надникне във всички кътчета на дома в Горско Косово, обявен за „второ Могилино”. „Вие отразихте най-обективно нещата и дадохте и нашата гледна точка. А не разни измишльотини, които се появиха навсякъде само заради сензцията”, споделиха хората от персонала на дома. Докато проверяващите от институциите обикаляха сградата, част от обитателите бяха в стаите си, а останалите в коридора. Макар и сградата отвън да е стара и овехтяла, вътре е създадена доста приятна атмосфера. Стените са прясно измазани с боя и са с коледна украса и пана със сники от живота на обитателите. Самите обитатели в никакъв случай нямат вид на тормозени и мизерстващи хора. Шкафчетата и гардеробчетата в стаите са чисто нови, част от леглата също. Спалното бельо е чисто и изгладено. Хората споделят, че нямат оплаквания и че персоналът се грижи за тях като за свои деца и дори нещо повече. „Моите ме хвърлиха, кучета ме яли. А сестрите тук са ми като родни деца. Помагат ми, разхождат ме, грижат се за мене”, споделя 80-годишният бай Митко. Той е дошъл тук чак от село в Добруджа, близките му са в чужбина. Доведен е от познати, у които е живял, тъй като нямал дом. А какво се е случило с дома му, сестрите от персонала молят да не го питаме, защото изживява много тежко този спомен. Митко е в дома от два месеца и твърди, че е доволен от условията. А на въпроса за храната, се потупва доволен по корема: „За два месеца качих десет кила.”Друга от обитателките на дома е Даниела от София. Подобно и на други тук, тя си има близки, които обаче, не се интересуват от нея и не я посещават. „Най ми харесва, че тук е много чисто и хората се грижат за нас и са много приятни и усмихнати. Никога не ни се карат”, споделя тя. Не всички старци са забравени от близките си. Виолета от Ловеч редовно има свиждане с роднините. Тя също твърди, че не се оплаква от нищо и се чувства добре в дома. Наред с доведените от близките възрастни хора, тук има и безпризорни, скитници и клошари, оставени тук от полицията или от някоя психиатрия. Хората от персонала на дома от вчера оживено коментират подадената до омбудсмана жалба заради която е цялата олелия. Според тях жалбата е подадена от племенницата на един от обитателите, който починал на 26 август в дома. „Този човек се казва Атанас и е от Сухиндол. Живееше при племенниците си, Митко и жената, подала жалбата. Как те са го гледали не знаем, говори се, че е бил държан под ключ, защото излизал навън и се губел или пък падал и се наранявал. Когато племенникът остави Атанас сам написа, че го прави, защото не е в състояние да се грижи за него. При нас мъжът постъпи на 18 юли. Беше без рецептурна книжка, не пиеше никакви лекарства, а при прегледа се оказа че има един куп заболявания. Водихме го на лекари, изписаха му терапия. В средата на август обаче, Атанас изведнъж престана да се храни и на 26-ти умря. Тогава близките му не са ни отправяли упреци, че не сме го гледали както трябва. Това се случва доста по-късно и затова сме много изненадани”, споделя старшата сестра Елена Костова. В ежедневната си работа служителките от персонала на Дома неведнъж са ставали обект и на агресия от страна на страдащите от деменция и Алцхаймер обитатели. „Нахвърлят се върху нас и се е случвало да на разнасят по коридорите като дрипи. А ние сме само жени, с изключение на параджията, но той не идва при нас. Хората може и да възрастни, но сред тях има доста здрави мъже, с които се случва по 2-3 от нас да не могат да се оправят, когато започнат да буйстват”, призна една от жените от персонала на дома. Социалните работници споделиха и нещо истински потресаващо. Повечето от близките на старците, не им казвали, че ги водят за да си оставят в дом, а ги лъжели, че отиват на почивка, в санаториум,или в болница. „Карат ги тук, оставят ги и си тръгват, а дядото или бабата не знаят, че са оставени завинаги. Мислят, че скоро ще бъдат излекувани и ще бъдат прибрани отново от роднините си. И когато разберат, че всъщност са оставени от тях, мнозина го преживяват твърде тежко и болезнено”, споделя старшата медицинска сестра Елена Костова.   До две седмици окръжната прокуратура във Велико Търново ще приключи проверката в старческия дом в Горско Косово и ще се произнесе за резултатите и констатациите от нея. Ще бъдат прегледани основно досиетата и здравните картони за починалите 24 човека и ако се установи и най-малкото съмнение за причините за смъртта на някои от тях, може да бъде разпоредена ексхумация. Заради големия обем работа, с проверката на случая са натоварени двама прокурори. Данните ще бъдат разгледани и обсъдени за да се реши дали има основание да се повдигнат обвинения на длъжностни лица от дома за извършени от тях престъпления по служба.", "date": "2020.01.03", "title": "Строят нов център от семеен тип за старците от дома в Горско Косово"}
{"url": "https://www.monitor.bg:443/bg/a/view/symnenija-za-a-ch-s-v-svinekompleks-v-severna-bylgarija-184877", "text": "Голям свинекомплекс в Северна България е вероятно огнище на африканска чума по свинете (АЧС), съобщи БНР. Информацията е потвърдена от Българската агенция по безопасност на храните (БАБХ). До момента въпросната свинеферма не е била засегната от заболяването. Неофициална информация сочи, че тя се намира в област Шумен. Вече са взети проби, а резултатите се очаква да бъдат готови в понеделник - 6 януари. През 2019 г. няколко големи фирми бяха поразени от АЧС. Заразените индустриални ферми в Русенска област бяха В Николово, Бръшлен и Голямо Враново, които осигуряваха една трета от предлаганото на пазара свинско месо. Вследствие от болестта 150 хил. животни бяха евтаназирани.", "date": "2020.01.03", "title": "Съмнения за АЧС в свинекомплекс в Северна България "}
{"url": "https://www.monitor.bg:443/bg/a/view/aktior-ot-chernobil-snima-v-18-sivo-184873", "text": "Британският ветеран Рон Кук е част от актьорския състав на филма „18% сиво“ на Виктор Чучков по романа на Захари Карабашлиев. Той има 94 роли в киното като последно се разписа в хитовете на малкия екран The Witcher и „Чернобил“. Заставал е рамо до рамо с Ал Пачино и Джеръми Айрънс във „Венецианският търговец“, с Джони Деп и Жулиет Бинош в „Шоколад“ и много други. „Рон е разнообразен и многолик актьор. Много сме щастливи, че прие да вземе участие във филма. Самият той споделя, че с всяка следваща роля успява да изненада дори себе си, сигурен съм, че с ролята си на Чарли ще изненада и зрителите“, споделя Виктор Чичков – син. “На първо четене сценарият ме привлече с чистия интерес, който събуди в мен, да разбера какво се е случило и какво се случва на Зак и Стела. И докъде ще доведе това. Смятам, че филмът говори на аутсайдерите. На тези, които са изгубени по толкова много различни начини. Това реално сме всички ние в един или друг момент от животите си. Харесвам начина, по който сценарият се разгръща между настоящето и миналото, постепенно въвличайки и разкривайки чрез свoята странна и любопитна Одисея. Наслаждавах се на това да играя Чарли. И двамата сме деца на 60-те. Дали той е гадател-аматьор, който разпознава състоянието на Зак, или просто един самотен и емоционално повреден алкохолик?”, разказва повече за ролята си Рон. „Снимахме със страхотни европейски актьори, които са големи имена в държавите си и не приемат всяка роля. Щастливи сме, че харесаха сценария и проекта и се включиха в него. Историята на филма се развива в Европа, главният герой преминава през няколко държави и държахме хората, които среща Зак да са автентични. В следващите седмици ще представим и останалите ни актьори, които също са адски интересни“, споделя Борислав Чучков, продуцент. Сюжетът на филма се корени в романа на Карабашлиев, но авторите изменят историята. Проследяват влюбените Захари и Стела, които се преместват от Варна в Лондон (в книгата се местят в САЩ). Но оцеляването в новата страна не е толкова лесно, и когато жена му го напуска, Захари се отправя на лудо пътешествие от Лондон до Берлин, по време на което среща поредица от необикновени хора. Това е пътуване, което разкрива истината за неговата изгубена любов, и в крайна сметка го довежда до неудобни открития за самия него. „18% сиво“ е копродукция между България, Германия, Северна Македония, Сърбия и Белгия. В режисьорския стол сяда Виктор Чучков – син, а по сценария се трудят авторът на романа Захари Карабашлиев, заедно с изпълнителката на главната женска роля Доля Гавански (Стела) и Хилари Нориш. В главната мъжка роля пък влиза Руши Видинлиев. Музиката е на Виктор Чучков-баща. Премиерно по кината лентата ще се завърти на 24 януари.", "date": "2020.01.03", "title": "Актьор от „Чернобил“ снима в „18% сиво“"}
{"url": "https://www.monitor.bg:443/bg/a/view/ni-lo-obyrna-gryb-na-psevdo-prijatelki-184866", "text": "Да се сбогува с токсичните си приятелки – това е едно от пожеланията на плеймейтката Николета Лозанова за новата година. Изкусителката посрещна 2020 г. на почивка във Виетнам, откъдето залива мрежите със сексапилни кадри. Категорична е, че тя прави собствената си равносметка ежедневно. „Когато осъзнах, че тя зависи само и единствено от мен, тогава начертах за себе си перфектния живот и го живея пълноценно“, отбелязва тя. Въпреки това признава, че ще вземе със себе си от 2019 г. единствено градивните събития. Зад гърба си ще остави неверните дружби. закани се НиЛо. Тя отпътува за Виетнам в компанията на своя любим – футболистът Ники Михайлов. Двойката бе отседнала в луксозен комплекс от вили, чиято цена на вечер стартира от 2000 лв, а на тяхно разположение са били три басейна, четири тенис корта, игрище за бадминтон, баскетбол, и спа комплекс.", "date": "2020.01.03", "title": "НиЛо обърна гръб на псевдо приятелки"}
{"url": "https://www.monitor.bg/bg/a/view/s-pari-po-evroproekti-obnovjavat-pet-manastira-i-osem-cyrkvi-184881", "text": "Пет манастира и осем църкви в страната ще бъдат обновени със средства по европроекти. Става дума за Бачковската, Троянската, Кремиковската, Килифаревската и Плаковската обител, съобщиха от Министерството на регионалното развитие и благоустройството. Освен реставрационните работи на стенописите, ремонтните работи на сградите и облагородяване на околното пространство, в духовните средища ще бъдат изградени манастирски работилници и туристически атракции за привличане на повече посетители. Вторият по големина, Бачковският манастир, кандидатства за европейско финансиране с проект за поклоннически дестинации за малко повече от 1,2 млн. лв. по Оперативна програма „Региони в растеж“. Троянският манастир „Успение Богородично“ също кандидатства за реставрационни дейности и поклонничества. Килифаревският манастир иска да прави ремонт и реставрация, но и да изгради нова магерница конферентна зала, паркинг, туристическа пътека до стария манастир и мост на река Белица също с европейски средства. Още една от българските светини ще има шанс да върне блясъка и славата си, благодарение на проект по европрограмата. Плаковският манастир „Св. пророк Илия“ край Велико Търново има нужда от средствата за основен ремонт и реконструкция на манастирските сгради и централния храм. Проектът предвижда основни реставрационно-консервационни дейности и изграждане на туристически атракции. Заданието в момента се съгласува с Министерството на културата, тъй като манастирът е национален паметник. В края на месец ноември беше подписан договор за ремонт на Кремиковския манастир по проекта на Столична община „Кремиковски манастир – духовният център на Софийската Света гора“. В обителта ще бъдат инвестирани малко над 9,5 млн. лв. Предвижда се реставрация на стенописите, ремонт на покрива и дренажа на средновековната църква „Свети Георги“ в манастира и да бъдат запазени и представени археологическите разкопки в района. За европари кандидатстват още катедралата „Св. св. Кирил и Методий“ в Бургас, храмовете „Св. Димитър“ и „Св. Панталеймон“ в област Видин. По програми с Румъния и Северна Македония също за средства от ЕС кандидатстват черквите „Св. Петка“ и „Св. Георги“ в Русе, и храмът „Свети Архангел Михаил“ в град Рила.", "date": "2020.01.03", "title": "С пари по европроекти: Обновяват пет манастира  и осем църкви"}
{"url": "https://www.monitor.bg:443/bg/a/view/fenove-skochiha-sreshtu-dyshterjata-na-anelija-184874", "text": "Поп-фолк дивата Анелия разбуни духовете в социалните мрежи с клип на дъщеря си. Певицата качи видео в Инстаграм, на което 16-годишната Ивон Динева прави lip sync (престорено пеене) на популярно парче, докато се държи провокативно пред камерата. За броени минути изпълнението на тийнейджърката събра редица негативни коментари, а причината е не само поведението й, а и коригираният външен вид. „Отвратително“, Иначе момичето е супер“ и „Боже, направо ми е гнусно да гледам... Извинявам се, но това е дете с корекции... Очевадни. И не е нормално подобно поведени, а тя го има това поведение от поне 3-4години.“, гласят само част от коментарите относно богатата наследница. Почитателите на изпълнителката на „Зоопарк“ не за първи път се възмущават от скандалния външен вид на момичето. Припомняме, че Ивон е плод на любовта на Анелия и бизнесмена Коко Динев, който напусна майката на първородната си рожба и след това се разходи до олтара с колежката й Емилия.", "date": "2020.01.03", "title": "Фенове скочиха срещу дъщерята на Анелия"}
{"url": "https://www.monitor.bg:443/bg/a/view/sofija-kupuva-30-troleja-puska-i-novi-tramvai-po-linija-18-184855", "text": "Столичната община ще закупи 30 нови тролея, а до средата на годината в движение ще бъдат пуснати и нови 30 трамвая. Това съобщи кметът на града Йорданка Фандъкова на среща с журналисти като посочи, че през настоящата година общината ще продължи да изпълнява програмата си за модернизация на градския транспорт. Новите возила са част от мерките на общината за справяне с мръсния въздух. Фандъкова уточни, че в началото на март ще бъдат пуснати нови 14 електрически автобуса по линиите 84 и 184. До средата на годината в движение ще бъдат и 13 нови трамвая по линия 18. В края на месеца пък ще приключат процедурите за закупуването на 30 тролея, които е предвидено да обслужат линиите 6,7 и 9. Като основна задача пред новия зам.-кмет по транспорта Кристиан Кръстев е поставено въвеждането на довеждащ транспорт до метрото, каза още Фандъкова. Кметът разкри също, че работна група ще обсъжда варианти за промяна на прилагането на механизма на мерките за въздуха. Ще се обсъжда информацията за зелен билет да бъда оповестявана вечерта преди въвеждането му, а не както е в момента – на сутринта в самия ден. Градоначалникът каза, че вече работи и електронната система за обществените поръчки. Първата онлайн поръчка ще бъде за експлоатация и поддръжка на 11 фонтана в София, която е на стойност 240 хил. лв. „Ползата от новия портал е, че няма да се разнасят кашони с документи. По тази начин ще гарантираме по-голяма прозрачност и удобство при поръчките“, обясни Фандъкова.", "date": "2020.01.03", "title": "София купува 30 тролея, пуска и нови трамваи по линия 18"}
{"url": "https://www.monitor.bg:443/bg/a/view/haknaha-akauntite-na-adam-sandlyr-i-maraja-keri-v-tuityr-184839", "text": "Комикът Адам Сандлър и певицата Марая Кери са поредните звезди, чиито профили в социалните мрежи бяха хакнати от недоброжелатели. Изпълнителката на All I Want For Christmas стана жертва на крадците на акаунти навръх Нова година. Тогава профилът й в Туитър бе използван за разпространяването на расистки съобщения. гласеше едно от посланията, които хакерите разпространиха от името на Марая Кери. Дни по-късно – в четвъртък следобяд, то се появи и в акаунта на Сандлър. Според говорителя на актьора профилът му в Туитър е бил спрян веднага след като е станало ясно, че в него пишат хакери. Предполага се, че зад тази „атака“ стои групата Chuckling Squad. През лятото на 2019 г. тя пое отговорността за хакването на профила на изпълнителния директор на Туитър Джак Дорси. По-рано същата група е компрометирала акаунта и на актрисата Клоуи Грейс Мориц.", "date": "2020.01.03", "title": "Хакнаха акаунтите на Адам Сандлър и Марая Кери в Туитър"}
{"url": "https://www.monitor.bg:443/bg/a/view/vijte-kak-obicha-vsjaka-zodija-184861", "text": "Всяка статия, която обобщава по този начин, трябва да се разглежда в най-общ план. Защото всеки човек има своята лична звездна карта, по която има още стотици детайли, които определят поведението и характера му. И все пак - кое е общото в отношението към най-висшето чувство - любовта, при различните зодии. Те са като огън. Ще ви засипят с комплименти, изненади, подаръци, ще ви любят страстно, ще измислят с вас имената на бъдещите ви деца още на третата ви среща, но има голяма опасност чувствата им бързо да прегорят. Ако искате да ги задържите, бъдете търпеливи, винаги им оставяйте пространство, за да искат да ви \"догонят\" и не забравяйте - каквото и да правите, дръжте Овена на пиедестал. Представителите на тази зодия търсят идеалната жена и понякога това търсене продължава цял живот. Те се влюбват по-бавно, но влюбят ли се, могат да бъдат много верни на тази любов. Понякога ще ви вбесява това, че им липсва романтичност и рядко се сещат да направят някакъв изненадващ жест към вас, но създадете ли семейство с Телец, вероятността то да е стабилно, е огромна. Телецът е добър родител, но никога не го откъсвайте от приятелите му. Те са от изключителна важност за него. Въоръжете се с безброй теми за разговор. Най-общителната зодия ще се влюби във вас, ако имате много общи интереси, ако сте активна и постоянно интересна. Те говорят много, но не и за чувствата си. Трябва да проявите и търпение, и силна интуиция, за да разберете дали вашият Близнак ви обича искрено, или просто му е приятно с вас. Животът с представител на тази зодия ще бъде много интересен и приключенски, докато смъртта ви раздели. Ако имате късмета да ви обича Рак, вие може да сте сигурни, че сте центърът на вълшебния свят на този човек и по-лоялен партньор няма да откриете. Той има нужда да си грижи за вас, но макар да е най-семейната зодия, Ракът обича много и да пътува, да изживява интересни неща, да опознава нови светове и хора. Бъдете плътно до своя Рак, защото той ще ви показва колко е силен, а всъщност е ужасно раним и има нужда от закрилата ви. Ако умеете да закриляте Рака, той ще ви се отблагодари с най-силната любов, на която е способно човешко същество. Галите ли ги постоянно по гривата, може и никога да не ви покажат ноктите си. Но не смейте да пренебрегвате Лъв, или да сте му неверен. Това няма да ви прости. Лъвът има нужда от верността и обожанието ви. Ако му ги дадете, той ще ви отвърне с покровителствено отношение и много страст. Никога не показвайте на един Лъв, че сте по-силна или по-умна от него. Дори това да е така, говорете му обратното и ще имате мъркащо котенце до края на живота си. Представителите на тази зодия са перфекционисти и това важи с пълна сила и за техните партньори. Трябва да сте доста старателни и последователни, за да ви обикнат. Трудно ще ги накарате да покажат чувствата си и не очаквайте от тях вечер на свещи или предложение по залез слънце. Но направите ли семейство с Дева, ще имате силен и надежден партньор. И винаги подредена къща. Те са мили и нежни, обичат красивото, наслаждават се на всяка ваша дума и са благодарни за всеки ваш жест. Трудно казват \"не\" и лесно страдат, затова ги пазете. Внимавайте да не изпадате в конфликти с тях, защото изобщо не им се нравят разправиите. Всичко с една Везна може да бъде обсъдено, но разумно и с внимание към чувствата му. Обичат изненадите, лукса, пътуванията. Но са готови да отвърнат с не по-малко големи жестове от вашите. Другото им име е Страст. Този зодия е създадена, за да обича и за да бъде обичана. Няма начин Скорпион да хареса обикновено момиче. Ако ви обикне, ще бъде до гроб. С годините любовта им се задълбочава, но от вас се изискват немалко усилия - трябва да сте му абсолютно вярна и никога да не очаквате от него, че обикновеното, монотонно и сиво ежедневие ще му бъде достатъчно. Трябва да сте силен партньор с чувства, не по-малко дълбоки от неговите. Ако Скорпионът не открие такова момиче, може да страда до живот. Със Стрелеца ви очаква дълго пътешествие. Той е открит за всякакви нови места и изживявания и ще бъде горд да ви покаже света, както само той може да го види. Стрелците са положителни натури и харесват положителни партньори. Забравете за мрънкането, песимизма, депресиите. Те няма да бъдат до вас, ако изпаднете в дупка, защото не знаят как да реагират. Така че открийте силата си и чак тогава се обвързвайте със Стрелец. Изключително са практични и няма да са ви достатъчни, ако сърцето ви е жадно за романтика и приключения. Могат да бъдат стабилни партньори, но само след като са го обмислили стотина пъти и са преценили вашите плюсове и минуси. Обикнат ли ви, ще ви бъдат верни и ще се грижат за всички аспекти от общото ви битие. Козирозите не обичат да си развалят къщичката, така че, ако мрънкате, че нещо в тази къщичка ви липсва, те много хладнокръвно ще ви предложат да си тръгнете, но няма да се променят заради вас. Тези хора имат нужда от свобода. Как се прави здрава връзка с човек, който поставя свободата на първо място ли? Като сте достатъчно интересни, забавни и щури, за да иска този човек да изживява свободата в партньорство с вас. Екстравагантни са, често останалите не могат да ги разберат, но в любовта могат да бъдат много интересни и неочаквани. Водолеят е цяло приключение и не е лъжица за всяка уста. Трябва да сте доста смели, но приключението си струва. Ако обаче Водолеят не открие подходящото момиче, той ще предпочете да е сам. Трябва да сте изключително специална. Те са от малкото хора, които поставят чувствата на партньора си пред своите. Изключително са интуитивни и, ако ви обичат, ще знаят кога имате нужда от рамото им да поплачете и от усърдието им, за да излезете от труден период. Всъщност вие сте щастливци, ако сте обичани от Риби, но не приемайте нежността им за слабост и никога не подценявайте чувствата им, макар самите те да са склонни да го правят за себе си. Ще ги нараните, а нараните ли тежко Рибата, тя може и да спре да ви обича.", "date": "2020.01.03", "title": "Вижте как обича всяка зодия"}
{"url": "https://www.monitor.bg:443/bg/a/view/sydyt-reshava-do-sedmica-za-kmeta-na-strelcha-184864", "text": "Пазарджишкият Административен съд трябва да реши до 10 януари дали да потвърди решението на Общинската избирателна комисия в Стрелча, с което бе отстранен от длъжност кмета на общината Стойно Чачов. До крайното решение се стигна след сигнал от бившия градоначалник Ильо Ильов, в който той твърди, че Чачов имал фирма и не се е отписал от управлението й, въпреки че втори мандат е кмет на средногорската община. Дружеството се казва „ Българска асоциация по белот“. Тя е регистрирана през лятото на 2015 година, но Чачов е пропуснал да я посочи в декларациите си пред Сметната палата в началото и на двата си мандата, се казва още в сигнала. Той е подаден от бившия кмет на Стрелча Ильо Ильов, който беше и председател на Инициативния комитет, издигнал главния опонент на Чачов в местния вот през есента на миналата година – Георги Павлов. Преди да започне заседанието на административните магистрати стотина привърженици на Стойно Чачов протестираха пред сградата с искане той да бъде върнат на поста си. Чу се дори закана, че ще блокират автомагистрала „ Тракия“ , ако съдът потвърди решението на Общинската избирателна комисия в Стрелча. Стойно Чачов спечели втори мандат след като се яви на балотаж с Георги Павлов.  ", "date": "2020.01.03", "title": "Съдът решава до седмица за кмета на Стрелча"}
{"url": "https://www.monitor.bg:443/bg/a/view/myj-strelja-po-dyrjaven-slujitel-v-ofisa-mu-vyv-francija-184862", "text": "Мъж се самоуби след като сериозно рани държавен служител в офиса му в севернофренската комуна Дрео, предадоха световните медии, цитирайки местните власти. „Мъж, въоръжен с ловна пушка, е влязъл в сградата на общината и открил огън“, заявил пред местни медии шефът на полицията на департамента Йор-е-Лоар. Стрелецът пристигнал рано сутринта и отишъл право в офиса на държавния отговорник за услугите в общината. Двамата били заключени вътре, когато се чули изстрели. Мъжът застрелял държавния служител в крака и след това се самоубил. Кметът Жерар Амел заявил, че служителят е ранен, но няма опасност за живота му.  ", "date": "2020.01.03", "title": "Мъж стреля по държавен служител в офиса му във Франция"}
{"url": "https://www.monitor.bg:443/bg/a/view/kat-sofija-i-jandarmerija-na-krak-za-kraja-na-pochivnite-dni-184858", "text": "Във връзка с очаквания интензивен трафик в края на поредицата почивни дни е създадена организация за осигуряване безопасността на движението по основните пътни артерии на територията на ОДМВР- София, извършване на контрол над водачите на МПС, неспазващи ЗДвП и неизпълняващи разпорежданията на контролните органи, както и недопускане на движение на МПС в лентата за аварийно спиране на автомагистралите, съобщиха от МВР.  От днес до края на неделния ден по автомагистралите „Хемус“ и „Тракия“ и главните пътища на обслужваната територия ще бъдат разположени максимален брой полицейски екипи, в това число и служители на дирекция „Жандармерия“. Те ще подпомагат движението и ще следят за недопускане на автомобилни колони в участъците с въведена временна организация на движението. В пътните участъци със стеснения поради ремонтни дейности също ще има полицейски екипи, които ще обезпечават пропускателната възможност. Служителите, работещи по контрол на пътното движение, ще бъдат ангажирани приоритетно към подпомагане и регулиране на движението, контрол на водачите с рисково поведение /неправилно изпреварване, неправилни маневри, отнемане на предимство/, както и на водачите с опасно и демонстративно управление без необходимата дистанция, които извършват рискови маневри, изпреварване или преминаване от една лента в друга, създавайки непосредствена опасност за останалите участници в движението. Засилен ще е контролът и по отношение спазването на скоростните режими, управлението на МПС след употреба на алкохол и от неправоспособни водачи. Сформирани са мобилни групи по всички основни направления, които ще документират пътната обстановка и извършените нарушения от водачите. С превантивна цел ще се извършват и обходи на трасетата в района на прилежащите търговски обекти и бензиностанции. С цел недопускане образуването на автомобилни колони и създаването на тапи, при необходимост ще се въвежда временна организация на движението чрез въвеждането на реверсивно движение на магистралите. Предприемането на тази мярка ще е съобразно интензивността на трафика и в двете посоки. Обръщаме внимание на водачите, че санкцията за движение в аварийната лента при първо нарушение е в размер на 1000 лева и 3 месеца лишаване от правоуправление спрямо водача. Санкцията за нарушаване на забраната за движение на МПС над 12 тона е в размер на 300 лева и 1 месец лишаване от правоуправление спрямо водача и спиране на МПС от движение за 1 месец спрямо собственика. ОДМВР- София информира, че ще бъде прилагана нулева толерантност към всички нарушители. Водачите, които с рисковото си поведение на пътя застрашават своята безопасност и тази на останалите участници в движението, ще бъдат санкционирани с цялата строгост на закона!", "date": "2020.01.03", "title": "КАТ-София и жандармерията на крак за края на почивните дни"}
{"url": "https://www.monitor.bg:443/bg/a/view/42-dni-vyzduhyt-v-ruse-s-fini-prahovi-chastici-184868", "text": "Общо 42 са били дните в Русе през миналата 2019 година със завишени нива на фини прахови частици в атмосферния въздух. Това съобщават от Регионалната инспекция по околната среда и водите (РИОСВ) в града. Според експертите качеството на въздуха в Русе се подобрява, тъй като през 2018 г. тези дни са били 65, а през 2017-а – 72. Превишенията се отчитат предимно през зимния период и това е свързано с емисиите от изгарянето на горива в бита, съчетано с неблагоприятни атмосферни условия като безветрие и образуване на трайни мъгли. През изминалата година 13 от регистрираните превишения на фини прахови частици са заради изгаряне на следжътвени остатъци в съседна Румъния, където паленето на стърнищата не е забранено. На 24 октомври целият град бе задимен от запалено стърнище в Гюргево и това наложи нашите власти да търсят връзка с румънските. От РИОСВ не отчитат регистрирани превишения на нормите през миналата година на останалите следени замърсители – серни и азотни окиси, въглероден оксид, бензен и озон. Независимо че данните на РИОСВ сочат подобрение на показателите, проблемът с мръсния въздух е сред най-сериозните в Русе. Кметът Пенчо Милков предлага на Общинския съвет създаването на временна комисия за решаването на този проблем с участието на цялата общественост. Идеята е в работата на комисията да се включат общински съветници, експерти, граждани, а заседанията да са публични.", "date": "2020.01.03", "title": "42 дни въздухът в Русе  с фини прахови частици"}
{"url": "https://www.monitor.bg:443/bg/a/view/dvama-lekari-na-syd-za-smyrtta-na-gipsirana-tijnejdjyrka-184857", "text": "Двама лекари от болница в Гоце Делчев ще бъдат изправени на подсъдимата скамейка за немарливо упражняване на медицинска професия, довело до смъртта на 16-годишна пациентка, съобщиха от прокуратурата. Окръжна прокуратура-Благоевград е внесла в съда обвинителен акт срещу д-р П.Ш., специалист по ортопедия и травматология, началник „Отделение по ортопедия и травматология“ в МБАЛ „Иван Скендеров“ – Гоце Делчев и д-р И.К., специалист по хирургия, ординатор в „Хирургично отделение“ в МБАЛ „Иван Скендеров“ – Гоце Делчев за извършено от тях престъпление. На 29.06.2013 г. 16-годишната М.Т. Паднала от велосипед и се наранила в областта на дясното бедро и пубиса. На следващата сутрин момичето и майка му отишли във филиал на спешна медицинска помощ в град Дежурният лекар поставил диагноза и изпратил момичето на специалист. В МБАЛ „Иван Скендеров“ то било прегледано от д-р П.Ш. и прието в отделението по ортопедия и травматология. В приемния ден – неделя, на пациентката не били извършени никакви лечебни дейности. След изследвания и консултации със специалисти, на 2.07.2013 г. лекарски екип в състав д-р Ш. (оператор) и д-р К. (асистент) оперирал болната под местна анестезия. Състоянието на момичето обаче, започнало да се влошава - вдигало температура, оплаквало се от силни болки, краката му променяли цвета си, но д-р Ш. Уверявал, че всичко е наред. На 5.07.2013 г. по спешност била извършена оперативна интервенция, след което било уговорено превеждането на момичето в детска хирургия в „Пирогов“ - София за по-нататъшно лечение. Един час по-късно детето било изписано от болницата в Гоце Делчев, без да е отразено състоянието му, с влошени показатели и без осигурен специализиран транспорт с придружаващ медицински персонал. При постъпването в столичната болница М.Т. била в крайно тежко общо състояние. След проведено лечение детето било изписано на 9.08.2013 г. с подобрение. Оперативните рани били заздравели първично, момичето се предвижвало с две патерици. Поставената от лекарите окончателна диагноза била Сепсис. Посттравматичен флегмон на дясното бедро. Остра дихателна недостатъчност. Дълбок некротичен фасциит в областта на дясната седалищна област и дясното бедро и в дясната част на корема“. На 23.08.2013 г., поради оплаквания М.Т. отново била приета в „Пирогов“. Шест дни по-късно детето било намерено от майката в безсъзнание. Лекарите предприели реанимационни действия, без поява на сърдечна дейност. В 06:50 ч. бил регистрира смърт. В хода на досъдебното производство са били извършени няколко експертизи, които установяват, че смъртта на пациентката е настъпила в резултат от „хеморагичен инфаркт на белия дроб и кръвоизливи в надбъбречните жлези, довели до внезапен срив на сърдечно – съдовата система“. Забавяне на антибиотичното лечение и неизвършване на изследвания при обработка на раната е констатирания съществен пропуск, който е в пряка причинна връзка с настъпилите усложнения и смъртта на момичето. Лекарите ще бъдат съдени, защото не са осъществили адекватно диагностициране и лечение на пациентката. По време на разследването са открити неистински документи в пациентското досие на момичето, поради което с постановление на ОП – Благоевград тези материали по делото са били отделени и изпратени по компетентност на РП-Гоце Делчев. Предстои насрочване на делото в съда.", "date": "2020.01.03", "title": "Двама лекари на съд за смъртта на гипсирана тийнейджърка"}
{"url": "https://www.monitor.bg:443/bg/a/view/balkan-poiska-finalite-za-kupata-pri-basketbolistite-184865", "text": "„Балкан“ подаде заявка за домакинство на финалната осмица за Купата на България при мъжете. Надпреварата ще се проведе от 6 до 9 февруари 2020 г. с нов формат. За последно „Балкан“ бе домакин на турнира през 2016 г. Жребият за Купата ще се тегли след края на второто завъртане в НБЛ, когато ще станат ясни първите 8 отбора. Последният кръг е на 1 февруари. В него ще има четири поставени и четири непоставени състава. В същото време „Ямбол“ се похвали с ново попълнение в началото на годината. Клубът привлече 25-годишния американски гард Стивън Кроун. Той е висок 183 см и тежи 77 кг. Роден е в Кингстън, Джорджия на 29 юли 1994 г. В периода 2012-2016 г. е играл за университета „Фърман“, Южна Каролина. За четирите си сезона там има 122 мача, като в 118 от тях е бил титуляр. В края на последния му сезон в NCAA1 е обявен за играч на годината в южната конференция. Последните 2 години Кроун играе в първенството на Финландия - през сезон 2017/18 в тима на „Корикобрат“, а през сезон 2018/19 за „УРА Баскет“.", "date": "2020.01.03", "title": "“Балкан“ поиска финалите за Купата при баскетболистите"}
{"url": "https://www.monitor.bg:443/bg/a/view/atakuvame-kvotite-vyv-volejbola-bez-bratoev-no-s-mlada-majka-184859", "text": "Волейболните ни национали отпътуваха в добро настроение и с оптимизъм за олимпийската квалификация в Берлин от 5 до 10 януари. От състава отпадна разпределителят Георги Братоев, чиято контузия от първата контрола с Египет се оказа сериозна. Той страда от протузия, която се е обострила в последните дни. Извън 14-те селекционерът Силвано Пранди остави и посрещачът на „Нефтохимик 2010“ (Бс) Георги Петров. Нашите са в предварителна група „В“ заедно с отборите на Франция, Сърбия и Холандия. Първата среща на България е на 6 януари от 17.30 часа срещу „петлите“, които имат доста проблеми с контузени и обидени. В група „А“ са съставите на Словения, Белгия, Чехия и Германия. Първите два тима от групите играят „на кръст“ на полуфиналите, а победителите ще спорят във финал за единствената квота. „Мотивацията е голяма, не всеки ден се ходи на олимпиада. Въпреки че сме в супер тежка група, отиваме да се бием и да се пробваме да се класираме за Токио. Това е мечта на всички момчета. Докато има и на теория шансове да се класираме, ние ще се бием. Дано да имаме и късмет, защото на това ниво и една, две точки решават всичко”, коментира либерото Теодор Салпаров. Разпределители: Георги Сеганов, Добромир Димитров Диагонали: Цветан Соколов, Велизар Чернокожев Посрещачи: Тодор Скримов, Николай Пенчев, Розалин Пенчев, Мартин Атанасов Центрове: Виктор Йосифов, Теодор Тодоров, Светослав Гоцев, Алекс Грозданов Либеро: Теодор Салпаров, Петър Каракашев В състава на жените пък се завърна опитната централна блокировачка Христина Русева, която само преди 4 месеца стана майка. Селекционерът Иван Петков ще разчита отново и на Силвана Чаушева, която отсъстваше от турнира за първата квалификация в Шрийвпорт (САЩ). „Времето за подготовка е кратко и трудно може да сме доволни от облика на отбора. Положението обаче е сходно и при другите тимове. По-скоро искам да наблегна на мотивацията и желанието на самите състезателки. Ще дадем най-доброто от себе си като колектив и отиваме да се сбием с всички отбори\", заяви Иван Петков. Нашите са в група „А“ заедно с Полша, Азербайджан и домакинът Холандия, като първият им мач е срещу Полша на 7 януари. В другата група са съставите на Хърватия, Турция, Белгия и Германия. Играе са по схемата като при мъжете. Разпределители: Лора Китипова, Петя Баракова Посрещачи: Елица Василева, Гергана Димитрова, Мария Каракашева, Вангелия Рачковска, Александра Миланова Диагонал: Силвана Чаушева Централни: Христина Русева, Нася Димитрова, Мира Тодорова, Мария Кривошийска Либеро: Жана Тодорова, Кристиана Петрова", "date": "2020.01.03", "title": "Атакуваме квотите във волейбола без Братоев, но с млада майка"}
{"url": "https://www.monitor.bg:443/bg/a/view/grisho-vdyhnovi-bylgarija-za-uspeh-nad-britancite-obob-sht-enie-184882", "text": "Григор Димитров вдъхнови България за невероятен успех над Великобритания с 2-1 победи в първия ни двубой от ATP Cup в Сидни. Първо играещият капитан на нашите Димитров спечели втория сингъл от сблъсъка, като се наложи над Даниел Евънс с 2:6, 6:4, 6:1. Така Гришо изравни резултата в двубоя, след като преди това Димитър Кузманов бе отстъпил пред Камерън Нори в здрава двучасова битка с 2:6, 6:3, 3:6. В решителния трети мач Григор реши в последния момент да замени предварително определения от него Адриан Андреев и сам влезе на корта, за да партнира на Александър Лазаров срещу силния тандем на британците Джейми Мъри и Джо Солсбъри. Нашите играха като равни със своите съперници, които предварително бяха сочени за фаворити. Въпреки че изоставаха с 4:7 в шампионския тайбрек, Гришо и Алекс събраха сили да спасят два мачбола, а накрая и да триумфират със 7:6, 6:7, 11-9. Именно тук изгря звездата на младия Лазаров, който бе с основна заслуга за решителните точки в края на двубоя, завършил малко преди 3 часа през нощта австралийско време и зарадвал цяла България с уникалния успех. След последната точка на двойка всички от отбора ни излязоха на корта и запрегръщаха своите герои. Най-младите Адриан Андреев и Александър Донски избухнаха в сълзи от радост, които и останалите в щаба не успяха да скрият от камерите. Самият Григор призна заслугата за крайния успех на своя партньор Алекс Лазаров и предостави на него първите думи след триумфа. „Загубил съм дъха си, вече нямам глас. Не съм играл мач като този, призна 22-годишният софиянец. - Нищо обаче нямаше да бъде същото без този човек до мен (сочейки Григор). Невероятно е да го видя да играе така преди двойките и после да бъде на корта с мен. Благодаря на всички, които останаха с нас до 3 часа през нощта“, заяви Лазаров. „Отборната надпревара винаги е била от онези специални моменти за всеки играч. И за мен е било важно да го усетя в началото на моята кариера, затова сега се радвам за момчетата. Аз съм професионалист от вече 10-11 години, но тези емоции те карат да не остаряваш никога. За мен бе невероятно да видя това – вижте емоциите на тези момчета, те плачат“, не скри радостта си и самият Григор. Сега за българските тенисисти предстои кратка почивка преди да се изправят срещу отбора на Молдова на 5 януари от 01:00 часа наше време. В първия си мач молдовците загубиха с 0-3 от Белгия. По програма първият сингъл в неделя ще е между Димитър Кузманов и Александър Козбинов. Веднага след това е срещата между първите ракети Григор Димитров и Раду Албот, а после е и мачът на двойки. Всички сблъсъци могат да се гледат пряко по MAX Sport 1.", "date": "2020.01.03", "title": "Гришо вдъхнови България за успех над британците (ОБОБЩЕНИЕ)"}
{"url": "https://www.monitor.bg:443/bg/a/view/zapaliha-chernogorsko-zname-v-belgrad-184852", "text": "Черногорският премиер Душко Маркович осъди нападението срещу черногорското посолство в Белград, като изрази възмущение от отношението на сръбските власти, съобщава информационният сайт КДМ. Привърженици на Сръбската православна църква и на баскетболния клуб на Цървена звезда /Делии/ палиха с фойерверки знамето на Черна гора пред посолството, протестирайки против новия черногорски закон за религиозните свободи. Сръбската православна църква, която действа в Черна гора паралелно с непризнатата канонично Черногорска православна църква, се опасява, че законът ще я лиши от имуществото й, включително средновековни манастири и храмове. Законът предизвика протести и остри коментари както в Черна гора, така и в Сърбия. Черногорският премиер каза, че неговата страна отново е изправена пред предизвикателството да защитава независимостта и свободата си. На този фон сръбският посланик Владимир Божович е извикан на разговор в черногорското външно министерство. \"Нападението срещу посолството и държавните символи на съседна и приятелска страна и членка на НАТО, което всъщност бе безпрепятствен националистически акт, е абсолютно неприемливо. Непонятно е, че органите за сигурност на Република Сърбия не направиха почти нищо, за да предотвратят пиротехническите оргии и нападението срещу държавните символи на Черна гора\", съобщи външното министерство. Министерството на външните работи на Сърбия най-остро осъжда опитите да бъде запалено черногорското знаме като посочва, че това е от полза на онези, които се опитват да прехвърлят отговорността за кризата в Черна гора на Сърбия, предаде Танюг. Сръбското външно министерство е повикало днес на разговор черногорският шарже д'афер, предаде Танюг. Външният министър Ивица Дачич потвърди тази информация и обясни, че черногороският посланик Тарзан Милошевич е извън Сърбия и затова е извикан неговият заместник. Междувременно президентът на Сърбия Александър Вучич каза, че посещението му в Черна гора не е нито официално, нито работно, но ще прояви уважение към държавата Черна гора и ще обяви какви са намеренията му и колко ще остане. Сръбският президент заяви, че сградата на черногорското посолство в Белград е била защитена по време на снощните протести и черногорският премиер Душко Маркович изговаря явни неистини за случая, както и когато казва, че независимостта на Черна гора е застрашена. Черна гора няма защо да защитава независимостта си, защото никой не я застрашава, но не може да взима сръбски светини, заяви Вучич.  ", "date": "2020.01.03", "title": "Запалиха черногорско знаме в Белград"}
{"url": "https://www.monitor.bg:443/bg/a/view/lek-ryst-na-lihvite-po-potrebitelskite-krediti-i-ipotekite-prez-oktomvri-184843", "text": "Цената на потребителските и жилищните кредити се повиши минимално през десетия месец миналата година. Това показват данни от статистиката „Месечен обзор на българската икономика“ за октомври, публикувана от Министерството на финансите. Това обаче не попречи на домакинствата да продължат да теглят кредити със засилен темп. Ръстът при ипотеките е 14.1% спрямо 13.6% през септември. Потребителските кредити са с близък до предходния месец ръст – 10.8 на сто на годишна база. Претегленият лихвен процент по кредитите за нефинансови предприятия пък продължи да се понижава, след като през септември достигна исторически минимум. При кредитите за частния сектор е налице ръст от 7.3% спрямо 7.1% месец по-рано. Лошите и преструктурирани кредити продължиха да намаляват с по-голям темп. Данните на финансовото министерство сочат още, че темпът на растеж на БВП се е забавил до 3.1% на годишна база. Като причина за това експертите посочват по-слабото вътрешно търсене. Частното потребление също се забави, но за сметка на това публичното се повиши значително. Заради ръст в инвестициите в основен капитал от 0.9 на сто негативните оценки за бизнес климата продължиха да растат през третото тримесечие. В същото време износът се върна към растеж, повишавайки се с 1.8%, и доведе до известно възстановяване на вноса. Брутната добавена стойност (БДС) се увеличи с 3.1% като най-голям принос имат промишлеността и недвижимите имоти. Въпреки песимизма до септември, само 2 месеца по-късно общият показател на бизнес климата у нас се увеличи за пръв път от май месец насам. Подобрението се дължи на строителството и на търговията на дребно. И докато ръководителите във всички сектори имат оптимистични очаквания относно състоянието на предприятията, то доверието на потребителите намаля през третото тримесечие. Инфлацията за ноември 2019 г. спрямо съответния месец на 2018 г. достигна 2.2%, при 1.6% през октомври. Повишението в цените на услугите и на неенергийните промишлени стоки достигна съответно 2.5 и 0.4% на годишна база, като се ускори с 0.1 пр.п. спрямо октомври. Инфлацията при преработените храни бе 4.5%, ускорявайки се с 0.4 пр.п. Инфлацията през ноември 2019 г. спрямо предходния месец беше 0.3%. През ноември, според данни на Световна банка, повечето суровини, търгувани на международните пазари, поскъпнаха в доларово изражение спрямо предходния месец. Най-високо бе повишението при енергийните и хранителните стоки, съответно с 5.2 и 4.1%. Брутният дълг се понижи до 56.4% от прогнозния БВП, а нетният достигна - 4.1%, което показва превишение на брутните външни активи над чуждестранните пасиви. През октомври страната продължи да бъде на излишък от 0.9 на сто от БВП. Бюджетните постъпления са нагоре с 11.4% на годишна база, а данъчните проходи бележат ръст от 8.7%. Непреките данъци представляват почти половината от всички данъчни постъпления, а осигурителните вноски – 30%. При неданъчните приходи бе отчетен ръст от 25.1%, с което техният дял достигна 15% от общите бюджетни постъпления. На годишна база помощите са били с18.9% по-високи, а разходите - с 18.4% повече. Това в най-голяма степен е заради по-високите капиталови разходи и тези за персонал. Инвестиционните разходи са формирали 14.6% от бюджетните плащания за периода януари-октомври 2019 г., при 8% година по-рано.", "date": "2020.01.03", "title": "Лек ръст на лихвите по потребителските кредити и ипотеките през октомври"}
{"url": "https://www.monitor.bg:443/bg/a/view/neotlojen-otpusk-moje-da-se-izpolzva-do-kraja-na-davnostta-mu-184842", "text": "Ползването на платения годишен отпуск може да се отложи за следващата календарна година както от работодателя, така и от работника или служителя. От работодателя - поради важни производствени причини. От работника или служителя – когато ползва друг вид отпуск или по негово искане със съгласието на работодателя, информират от Главна инспекция по труда. Във всеки случай обаче той е длъжен да осигури ползването на поне половината дни отпуск в годината, за която се полага, а останалите – най-късно до средата на следващата. След този срок работникът или служителят може с 14-дневно предизвестие да ползва свободно прехвърлените дни, но трябва да има доказателства, че преди това е искал отпуск и той му е бил отказан, уточняват от ГИТ. Всички дни отпуск могат да се ползват до края на двегодишната им давност, независимо дали са отложени или не. Работодателят дължи и обезщетение при прекратяване на трудовото правоотношение отново за всички дни, които не са погасени по давност. Тя започва да тече от следващата годината, за която се полага отпускът. Например до края на 2019 г. могат да се използват последно дните от 2017 г. Давността спира за периода, в който работникът или служителят използва друг вид отпуск – за бременност и раждане, за гледане на дете . В общия случай работниците са длъжни да използват платения годишен отпуск до края на календарната година, за която той се полага. Работодателите са длъжни да създадат ред за ползване на отпуските, като информират работниците в началото на годината за полагаемите дни и да ги поканят да заявят ползването на останалите от предходната година. Те нямат и законово основание да забранят ползването на поне половината отпуск в годината, за която той се отнася, разясняват експертите от инспекцията по труда.", "date": "2020.01.03", "title": "ГИТ: Отпускът може да се ползва до края на 2-годишната му давност"}
{"url": "https://www.monitor.bg:443/bg/a/view/gerb-poharchili-2-mln-lv-za-vota-nfsb-i-volja-pribrali-darenija-ot-firmi-184847", "text": "Над 2 млн. лв. е струвала предизборната кампания на ГЕРБ в последните местни избори, показват данните на Сметната палата. За първи път на този вот имаше възможност за дарения от юридически лица и еднолични търговци, припомня БНР. ГЕРБ и ДПС не са декларирали никакви дарители - нито физически лица, нито юридически. Очаквано най-скъпите кампании са на управляващите от ГЕРБ - над 2 млн. лв. и на БСП – над 1,2 млн. лв. ДПС са инвестирали над 890 000 лева за участието си в местния вот. От възможността да получават дарения от юридически лица са се възползвали \"Воля\" и НФСБ. Татяна Дончева е използвала финансиране частично и през адвокатското си дружество. Кампанията за кмет на София на Мая Манолова е струвала 229 000 лв., а на Борис Бонев - 24 000 лв. Близо 600 са участниците в кампанията, като 30 от тях не са изпълнили задълженията си за деклариране на необходимите данни, уточняват от Сметната палата. Предизборната кампания се проведе през есента, когато политическите сили, получили над 1% от гласовете на последния парламентарен вот, вече получаваха по един лев на спечелен глас и бяха в условие на възстановяване на надвзети средства. Партийните субсидии от началото на тази година са по осем лева на глас, но на финансовия министър Владислав Горанов е възложено да направи анализ на финансирането на политическите сили от държавата.", "date": "2020.01.03", "title": "ГЕРБ похарчили 2 млн. лв. за вота, НФСБ и \"Воля\" прибрали дарения от фирми"}
{"url": "https://www.monitor.bg:443/bg/a/view/po-levche-na-chas-za-noshten-trud-na-policejskite-slujiteli-184848", "text": "По 1 лев на всеки отработен нощен час или за част от него от 22,00 до 6,00 часа ще получават всички държавни служители в Министерството на вътрешните работи, според проект на заповед на министър Младен Маринов, публикувана за обществено обсъждане. В момента те получават по 0,25 лв. на час за нощен труд, а увеличението е в резултат на дълго провеждани преговори и протести. Проектът не предвижда промяна за размера на допълнителното възнаграждение за времето на разположение, като то остава 0,10 лв. за всеки час или част от него. Допълнителното възнаграждение за работа през дните на официални празници ще продължи да бъде в размер на две основни месечни заплати.", "date": "2020.01.03", "title": "По левче на час за нощен труд на полицейските служители"}
{"url": "https://www.monitor.bg:443/bg/a/view/ivan-radoev-cherpi-za-imen-den-v-armijata-184851", "text": "Театър „Българска армия“ ще отбележи всенародния празник Ивановден с подарък за всички именници – те ще гледат на 7 януари Шекспировата комедия „Много шум за нищо“ безплатно. Освен Иван, Иванка, Янко, Яна, Жан, Жана и носещите производни на тези имена, бонусирани ще бъдат и придружаващите ги близки и приятели, които ще влязат в театъра с билети на половин цена. За всички гости на представлението ще има по чаша вино от именника на сцената – актьора Иван Радоев. Спектакълът на проф. Красимир Спасов „Много шум за нищо“ е сред най-дълголетните на армейската сцена – играе се вече над 22 години. Редом с отличния Иван Радоев в него се изявяват още плеяда талантливи актьори от няколко поколения – Веселин Ранков, Милен Миланов, Ненчо Илчев, Георги Къркеланов, Александър Дойнов, Мимоза Базова, Мирослав Пашов, Стойко Пеев, Асен Кобиларов, Гергана Данданова, Анастасия Ингилизова, Евелин Костова, Калин Иванов, Йордан Алексиев, Йордан Ръсин. По време на дългия сценичен живот на постановката през нея са преминали още куп обичани актьори: Стефания Колева, Камен Донев, Георги Новаков, Вълчо Камарашев, Кристина Янева, незабравимите Мирослав Косев и Иван Ласкин... Песента към спектакъла – „Рай“, пък е емблематична за Стефан Вълдобрев като певец и композитор. „Любовта тук е и като предложение да се случи, и като възможност да се постигне. А основанията това да стане са наглед повече от благоприятни: млади хора, обладани от любовно чувство, съответните любовно-еротични игри, за да бъде то – чувството, активирано, затвърдено, възнаградено с взаимност и накрая успокоено в щастлив брачен съюз. Но, както винаги при Шекспир, цялото това романтично описание се оказва една голяма привидност. Всъщност „Много шум за нищо” е за невъзможността любовта да се случи, да се постигне, да се разкаже“, твърди режисьорът Красимир Спасов.  ", "date": "2020.01.03", "title": "Иван Радоев черпи за имен ден в „Армията“"}
{"url": "https://www.monitor.bg:443/bg/a/view/saraevo-stroi-40-etajna-kula-184840", "text": "Кметът на община Нови град в Сараево Семир Ефендич съобщи, че през януари или февруари тази година общината ще обяви международен търг за изграждане на конгресен център, проект на стойност 300-400 милиона конвертируеми марки /154-205 милиона евро/, съобщава информационният сайт Кликс. Урбанистичният проект Конгресен център Сараево бе одобрен от община Нови град през 2016 г., но реализирането му бе постоянно отлагано заради административни проблеми. Ако намери потенциални инвеститори, Сараево ще се сдобие с първата си 40-етажна кула, а конгресната част на комплекса ще има няколко многофункционални зали, включително концертна зала за 1000 души публика, съвременен киносалон и различни зали по етажите, в които могат да се организират културни събития и бизнес срещи. Сградата ще има и пресцентър. Предвидено е комплексът да бъде заобиколен от площад и пешеходна зона.", "date": "2020.01.03", "title": "Сараево строи 40-етажна кула"}
{"url": "https://www.monitor.bg:443/bg/a/view/rejs-pomete-73-godishen-velosipedist-minal-na-cherveno-184832", "text": "73 годишен велосипедист  от Пловдив е с охлузни рани в областта на главата след като минал на червено пред автобус номер 7, съобщиха от полицията в града. Сигналът бил подаден в ОДМВР Пловдив в 12.30 в петък.  По думите на 54-годишния водач на автобуса, който слязъл да помогне, пострадалият мъж с колелото видимо е бил под въздействието на алкохол и най-вероятно изобщо не е забелязал цвета на светлинната сигнализация. Случайно през кръстовището на ул \"К.Геров\" и \"Никола Вапцаров\", където се е случил инцидента, минавала линейка, в която велосипедистът бил качен и транспортиран за преглед в болница. Работата по случая продължава.", "date": "2020.01.03", "title": "Рейс помете 73-годишен велосипедист, минал на червено"}
{"url": "https://www.monitor.bg:443/bg/a/view/kanadskata-armija-prinudena-da-igrae-pokemon-go-184845", "text": "Най-малко трима служители на военна полиция са получили заповед да играят Pokemon Go в канадските бази в цялата страна, след като играчи нахлули в съоръженията в стремеж да хванат поеконите, съобщават АФП.  Нарушителите не са били чуждестранни агенти, а феновете на популярно приложение стартирало през 2016 г. Те са се опитали да заловят колкото се може повече от виртуалните картинки и дори са се скитали из забранените зони. Нарастването на броя на заподозрените, задържани през лятото след освобождаването на играта, озадачи армията, според вътрешни документи, получени от канадския обществен телевизионен канал CBC. Според документи от 500 страници, с които се е сдобила канадската телевизия CBC, през лятото се е увеличил броят на задържаните. \"Моля кажете на комисарите, че Форт Фронтенак очевидно е PokeGym и PokeStop\", пише майор Джеф Монаган от базата на канадските сили Кингстън. Поне трима служители на военна полиция, в различни бази в цялата страна са били назначени да се скитат из армейски съоръжения с телефони в ръка, за да търсят виртуална инфраструктура на играта. Експерт по сигурността към базата CFB Borden в Онтарио Дейвид Левеник е писал, че е трябвало почти да наем 12 годишен за да им помогне в задачата. На входа на базата била хваната жена да играе докато трите й деца се катерели по танкове. Мъж пък бил арестуван в CFB Borden и обяснил, че просто събира точки, играейки Pokemon Go и казал на служителите: \"Трябва да бия децата си“.", "date": "2020.01.03", "title": "Канадската армия принудена да играе Pokemon Go"}
{"url": "https://www.monitor.bg:443/bg/a/view/v-jambol-zaradi-remonti-smenjat-mjastoto-za-hvyrljane-na-kryst-184831", "text": "Заради неотложен ремонт на саваците по течението на река Тунджа и невъзможност ритуалът за хвърлянето на кръста във водата от традиционното място тази година за Йордановден това ще се случи от моста свързващ жк „Златен рог“ с улица „Индустриална“, съобщиха от общинската администрация в Ямбол. Церемонията ще започне в 11,30 часа на 6 януари пред храм „Свети Николай Чудотворец“ в областния град с водосвет, отслужен от архимандрит Димитрий, след което ще има и литийно шествие . За поредна година церемонията в Стара Загора ще бъде пред митрополитския храм „Свети Николай“, където владиката Киприан ще освети бойните знамена на Втора тунджанска механизирана бригада , като преди това ще подстриже за иподякон 8-годишния Георги Николов. Хвърлянето на кръста ще бъде в изкуственото езеро насред парк „Йордан Капсамунов“. Сливенският митрополит Йонакий е избрал тази година за мястото, където ще метне кръста новия мост над река Новоселска в жк „Кольо Фичето“. Ритуал ще има и в малкото градче Елхово, където преди 23 години на този празник  се удавиха в ледените води на река Тунджа 9 мъже, жени и деца. След продължил 15 години отказ на местните свещеници да служат на черната за елховчани дата бе решено кръстът да се хвърля от моста над реката по пътя за село Изгрев.", "date": "2020.01.03", "title": "Заради ремонти сменят мястото за хвърляне на кръста в Ямбол"}
{"url": "https://www.monitor.bg:443/bg/a/view/grigor-dimitrov-donese-pyrva-pobeda-za-bylgarija-na-atp-cup-izravnihme-rezultata-sreshtu-velikobritanija-184844", "text": "Григор Димитров донесе първата победа на България на новия отборен турнир ATP Cup. Димитров победи с 2:6, 6:4, 6:1 Даниел Евънс, като по този начин изравни резултата в дуела с Великобритания – 1:1 победи. Григор не започна добре мача и след като взе първия си сервис гейм, той допусна три последователни пробива и макар да върна един за 2:4, загуби сета с 2:6 за 35 минути. Вторият сет тръгна гейм за гейм, като позитивите в играта на Димитров се увеличиха и той стигна до пробив за 4:2, след което го затвърди и остана на гейм от победа в сета. При 5:3 Григор допусна пробив, но въпреки това стигна до нов брейк за 6:4.  В решителния трети сет Димитров започна много уверено и набързо поведе с 3:0. Григор се поизмъчи в петия гейм и макар да даде два брейкбола, поведе с 4:1, след което проби съперника за 5:1. Последва сервис гейм на нула за крайното 6:1. В решителната среща по двойки Адриан Андреев и Александър Лазаров ще играят срещу Джейми Мъри и Джо Солсбъри. По-рано днес в първия двубой на единично Камерън Нори победи в 3 сета Димитър Кузманов.", "date": "2020.01.03", "title": "Григор Димитров донесе първа победа за България на ATP Cup, изравнихме резултата срещу Великобритания "}
{"url": "https://www.monitor.bg:443/bg/a/view/bnb-pusna-moneta-v-chest-na-geo-milev-184836", "text": "Българската народна банка пусна в обращение медна възпоменателна монета на тема „125 години от рождението на Гео Милев“ от серията „Български творци“. Цената на монетата е 24 лева. В периода от 6 до 8 януари 2020 г. включително всеки клиент ще може да закупи от Българската народна банка до 2 броя монети, след което възпоменателната монета „125 години от рождението на Гео Милев“ ще се продава без ограничения. Номиналната стойност на монетата е 2 лв. На лицевата ѝ страна е изобразена емблемата на БНБ с годината „1879“ върху лентата; в кръг надпис „БЪЛГАРСКА НАРОДНА БАНКА“, номиналната стойност „2 ЛЕВА“, годината на емисията „2020“. На обратната страна е изобразен портрет на Гео Милев и неговият подпис. Монетата ще се продава в Българската народна банка – на две каси на пл. „Княз Александър I“ № 1 и на четири каси в Касов център на БНБ на ул. „Михаил Тенев“ № 10, както и в офиси и клонове на Банка ДСК ЕАД, Първа инвестиционна банка АД, Райфайзенбанк (България) EАД и Тексим Банк АД.  ", "date": "2020.01.03", "title": "БНБ пусна монета в чест на Гео Милев "}
{"url": "https://www.monitor.bg:443/bg/a/view/projektirat-bezplatno-vyzvishenie-za-gluhi-zriteli-184827", "text": "Българският филм „Възвишение“ ще бъде прожектиран безплатно пред глухите любители на седмото изкуство у нас. Това ще се случи на 29 февруари, а терен на събитието ще даде Домът на киното. Стартът на прожекцията ще е от 14 ч., като с цел филмът да бъде достъпен за публиката, той ще бъде излъчен със субтитри на български език. След събитието пък феновете ще имат възможността да се срещнат с екипа на „Възвишение“, начело с режисьора Виктор Божинов. Припомняме, че филмът представлява екранизация на едноименния роман на Милен Русков. Лентата направи премиерата си през есента на 2017 г., като се превърна в едно от най-гледаните заглавия родно производство. Нещо повече, „Възвишение“ създаде и прецедент в стрийминг платформата HBO Go. Само за една седмица в нея филмът се превърна в най-гледаната продукция на сайта, като изпревари дори финалния епизод на втория сезон на оборотната драма „Западен свят“. „Това е признание за усилията на целия ни екип. Също така е много окуражително, че все повече потребители избират да гледат лицензирано филми и сериали чрез услугите на онлайн стийминг платформи, каквато е HBO Go.\" категоричен е Иван Дойков, който е продуцент на филма.", "date": "2020.01.03", "title": "Прожектират безплатно „Възвишение“ за глухи зрители"}
{"url": "https://www.monitor.bg:443/bg/a/view/toto-pechalbi-tiraj-1-184835", "text": "„6 от 49“: Числа – 8, 18, 27, 45, 47, 49. Печалби: 6 – няма, 5 – 6 по 3952,90 лв., 4 – 439 по 54,00 лв., 3 – 7418 по 4,50 лв. ДЖАКПОТ: 5 292 136,32 лв.  Числа – 4, 6, 10, 33, 35, 39. Печалби: 6 – няма, 5 – 2 по 4492,80 лв., 4 – 222 по 40,50 лв., 3 – 3540 по 3,60 лв. ДЖАКПОТ: 856 534,77 лв.  I теглене: 1, 22, 29, 33, 35. Печалби: 5 – 1 по 17 606,20 лв., 4 – 156 по 130,20 лв., 3 – 4920 по 6,10 лв. II теглене: 7, 21, 22, 27, 33. Печалби: 5 – 1 по 17 606,20 лв., 4 – 165 по 123,10 лв., 3 – 5617 по 5,30 лв.  Позиции – 1, 6, 8. Числа – 2, 1, 6. Печалби: 3 – 4 по 5967,70 лв., 2 – 1163 по 20,50 лв.  9,10, 14, 30, 47; Зодия 3 – Близнаци. Печалби: 5+1 – няма, 5 – няма, 4+1 – няма, 4 – 1 по 500,00 лв., 3+1 – 8 по 100,00 лв., 3 – 176 по 10,00 лв., 2+1 – 182 по 5,00 лв., 1+1 – 1041 по 1,50 лв., 2 – 2207 по 0,80 лв., 1 – 1802 по 1,00 лв. ДЖАКПОТ: 3 000 000 лв.  Година 62, месец 10, дата 14, ден 7. Печалби: I група – няма, II група – няма, III група – 1 по 315,40 лв, IV група – 3 по 65,70 лв., V група – 4 по 49,30 лв., VI група – няма, VII група – 19 по 10,40 лв., VIII група – 26 по 6,10 лв., IX група – 36 по 6,60 лв., X група – 44 по 6,30 лв., XI група – 181 по 1,70 лв., XII група – 201 по 2,00 лв., XIII група – 350 по 2,40 лв., XIV група – 1098 по 1,20 лв., XV група – 1873 по 1,20 лв. ДЖАКПОТ: 42 707,63 лв.", "date": "2020.01.03", "title": "Тото печалби, тираж № 1"}
{"url": "https://www.monitor.bg:443/bg/a/view/agent-akademik-iska-da-e-shef-v-sjanka-na-bnr-za-da-tirajira-ot-sutrin-do-vecher-fejkove-za-peevski-184860", "text": "Имаме новина – Агент Академик слуша радио. Досега слушаше само спонсора си Цветан Василев и наставниците си от бившата ДС, но нещо се прецака в главата след дългите новогодишни дистанционни наздравици с шефа му и превключи на друга вълна. Агент Академик е дебелокож тип, който някога, в далечното минало, е бил журналист. Пропусна срока да се кандидатира за шеф на БНР, а и не отговаря на критериите. Затова пък може да е шеф в сянка. Или поне му се иска да е такъв. Вече направи репетиция – като редактира в свободен стил предаването на Силвия Великова по БНР и допълни репликите на участниците в него така, както му изнася на него. Какво ли би се получило наистина, ако имаше властови ресурси да нарежда на водещите и поканените какво и как да говорят, вместо да им суфлира? Вероятно от сутрин до вечер „неговото” национално радио щеше да излъчва фейкове по адрес на депутата и издател на „Телеграф медиа” Делян Пеевски, защото това е тясната специалност на \"журналиста\" Огнян Стефанов. Агент Академик, въпреки всичките му претенции, е платен говорител на един беглец от правосъдието. Нека не се безпокои как се финансират изданията на „Телеграф медиа”, защото всичко около нас е прозрачно. Не така обаче стоят нещата около неговия личен сайт „Фрогнюз”, който е буквално една бездънна касичка, в която се наливат пари. Агент Академик знае по-добре от всеки как и от кого се финансира това поръчково мероприятие и неслучайно се прави на страничен наблюдател на „Фрогнюз”, но когато го налегнат мрачни мисли за празния му търбух и го присърбят ръцете, се захваща да напише някой опус, изпълнен с библейски прозрения и спомени за прочетени книги. Агент Академик много внимава коя от ръцете му го сърби. Ако е дясната – това е знак, че ще има белградски транш. Присърби ли го лявата – ще има да дава. А това той хич не обича да го прави. Имаше един вестник – „Торнадо”, лека му пръст! Отиде си заедно със съмненията за умишлен фалит и с една камара неплатените заплати и осигуровки на работещите там. Но Агент Академик има амнезия и предпочита да говори за вестник „Сега”, вестник „К” и за други издания, с които няма нищо общо. При това, правейки се на по-голям разбирач от всички останали. Така например той задочно упрекна главната редакторка на „Сега” Теодора Пеева в лъжа, след като самата тя в началото на декември м. г. обясни каква е причината всекидневникът на газовия барон Сашо Дончев да се трансформира. А може би притесненията на Огнян Стефанов идват от обявените намерения за \"модерна дигитална медия\", която по всяка вероятност ще конкурира мижавия му сайт? Може би Агент Академик трябва да търси у себе си причината за провала на всички негови журналистически начинания, защото е индивидуален играч, при това доста посредствен. Публична тайна е, че този издател има лоша репутация, затова и никой не иска да си има вземане-даване с него. Приятелите на Агент Академик също са като две капки вода – виждате Соня Колтуклиева, мислите си за Люба Кулезич, а по средата – Агент Сашо/Драган, познат още като Илиян Василев. Този камерен духов оркестър изпълнява само парчетата, които спонсорът очаква. А някои от тях дори ги филмира. Имаше един Кевин Буут, скоро не се е мяркал насам. Може да е получил някоя друга сенчеста частна поръчка. Като стана дума за живот като на кино - гледали ли сте филма „Ирландеца”? Ако да, значи имате нещо общо с Агент Академик. И това май е единственото, което ви свързва с този човек, ако не питаете топли чувства към бившата Държавна сигурност, или ако вие или ваши близки сте потърпевши от нея. Няма по-нагли същества от доносниците, явочниците и останалите персонажи, които днес се преструват на морализатори. А Агент Академик е от най-изявените. За човек, който се преструва, че се вълнува от притчи, му липсва най-много смирение. Но когато си се продал на нечисти интереси, не плащаш дан на общественото мнение. Слушаш и получаваш. Тежко и горко на българската журналистика, ако оядени типове с прояден ДС морал се присламчват към тази професия с идеята за лично обогатяване. Каквото и лошо да се каже за такива печалбари, все ще е вярно. Хубавото е, че журналистите в сянка с доноснически манталитет са безвъзвратно минало, каквото и колкото и да си въобразяват за себе си.", "date": "2020.01.03", "title": "Агент Академик иска да е шеф в сянка на БНР, за да тиражира от сутрин до вечер фейкове за Пеевски"}
{"url": "https://www.monitor.bg:443/bg/a/view/vodata-s-edinna-cena-v-cjalata-strana-184841", "text": "Единна цена на водата е идея, която би могла да бъде обсъдена, посочи министър министърът на регионалното развитие и благоустройството Петя Аврамова на пресконференция във ведомството с информация за състоянието на язовирите за питейно-битово водоснабдяване в страната. \"Воден апокалипсис\" в България не се задава, ако някой се опитва да всее страх в хората за липсата на вода, за мен това е абсолютно непочтено, коментира Аврамова заради спекулации от последните дни за състоянието на язовирите в страната. Според Аврамова има насаждане на страх в населението и темата се използва политически. „БСП вероятно се готви за дебатите в парламента. Вероятно се \"подгрява\" за тези дебати, но смятам, че е некоректно това да става чрез заиграване със страха на хората от липсата на питейна вода“, коментира министърът, която представи данни от ВиК дружества за състоянието на водоизточниците, които стопанисват. Министърът посочи данни за язовирите, които, по думите й, бяха спекулативно снимани и изнесени в публичното пространство. Според тях язовир \"Тича\" има воден обем, който може да стигне за 30 месеца, ако се ползва само за питейно-битово водоснабдяване. Язовир \"Камчия\", който захранва Варна и Бургас, по данни на МОСВ, ако се ползва за питейно-битово водоснабдяване, има наличен обем, който може да стигне за 10 месеца. Язовир \"Асеновец\", от който се захранва област Сливен, има вода за четири и половина месеца. Язовир \"Бебреш\", който захранва Ботевград, се следи всекидневно от \"Напоителни системи\" и там има вода за 3 месеца, ако се ползва само за питейно-битово водоснабдяване. В някои по-малки населени места, при намален дебит на източниците, вече има режими на водоподаването. Предприети са всички мерки от ВиК дружествата за следене на дебитите и нивата, за да може да се реагира своевременно. Режимно подаване има и в Габровско, в Пазарджишко, в Ловешка област, има вероятност и в София област да се въведе към някои населени места. Като крещим и обвиняваме, едва ли помагаме в ситуацията, както с кризата с водата в Перник, така и на други населени места, коментира министър Аврамова, която добави, че по-скоро би искала да чуе от опозицията в парламента конструктивни предложения, а не да влиза в политически дебати. По думите й, може да бъде обсъдена както идеята за създавана на холдингова структура, в която да влязат всички ВиК дружества, и която да има възможност да поема като буфер критичните моменти във финансирането на всяко дружество. Запазването на прага на социалната поносимост на цената на водата води до затруднения във финансирането на дружествата, както и на рехабилитацията на инфраструктурата, но има и договори, според които 1,5 млрд. евро европейски средства ще бъдат ползвани за рехабилитация. Несъбраните вземания също са проблем за ВиК дружествата, от битовия сектор те са общо около 80 млн. лева. Във връзка с язовир \"Студена\", Петя Аврамова посочи, че личното й мнение е било, че от самото начало е трябвало да бъде въведен т.нар. едноразов режим - един път пускане и един път спиране на водата дневно, за да няма натоварване на мрежата. С двуразовия режим, при амортизирана мрежа, от 18 ноември до 30 декември на територията на община Перник има 494 аварии. От тях 427 аварии са до 20 декември, когато е започнал едноразов режим. В дните с два пъти пускане и спиране авариите са били по 14 на ден средно, а за останалите - по 6 на ден. Заместникът на Аврамова - Николай Нанков, също коментира, че не се очертава \"воден апокалпсис\" в страната. Според него общественото мнение се манипулира целенасочено за ситуацията във водния сектор и управлението на водите. За ситуацията в Перник Нанков посочи, че икономическият министър Емил Караниколов е в града, където днес ще заседава кризисният щаб. В язовир \"Студена\" в момента има 3,8 млн. куб. метра общ обем, като реалният е малко над 1,5 млн. куб. метра. От вчера имаме 250 литра в секунда разходна норма, което е около 22-23 хил. куб. метра на ден. Притокът вчера е бил 115 литра в секунда, ще се правят опити той да се увеличи. Цената на услугата за доставка на питейна вода в Перник няма да бъде увеличавана. Режимът ще бъде отменен при достатъчни водни количества в язовира, въвеждането му е било закъсняло.", "date": "2020.01.03", "title": "Водата с единна цена в цялата страна, обмислят управляващите "}
{"url": "https://www.monitor.bg:443/bg/a/view/bylgarija-sreshtu-moldova-v-atp-cup-i-futbolni-derbita-ot-ispanija-i-italija-po-max-sport-184838", "text": "Новият национален тенис турнир ATP Cup и представянето на българския отбор са фокусът в програмата на MAX Sport в началото на 2020 година. През този уикенд България се изправя срещу наглед най-лекия съперник в групата си Молдова, заради което трябва отборът, воден от Григор Димитров, да търси задължителна победа. Мачовете ще започнат на 5 януари от 01:00 часа. По програма първият двубой ще е между Димитър Кузманов и Александър Козбинов. Българинът е под номер 423 в световната ранглиста, а молдовецът е 818-и. Веднага след този двубой следва и сблъсъкът между първите ракети на двата отбора Григор Димитров и Раду Албот. И тук българският тим има предимство по отношение на позициите в ранглистата. Димитров в момента е 20-и в света, а Албот е 46-и. След мачовете на сингъл двата отбора ще премерят сили и на двойки, като всички сблъсъци може да гледате пряко по MAX Sport 1. Интригуваща ще е и футболната програма в спортните канали на А1 през предстоящите дни. Испанската Ла Лига започва годината с каталунското дерби между „Еспаньол“ и „Барселона“. Съперниците са на двата различни полюса в класирането - „Барса“ е на първо място, а „Еспаньол“ заема последната позиция, но двубоят е с по-особен заряд и изненади винаги са възможни. Мачът е в събота, 4 януари, от 22:00 часа и ще бъде предаван по MAX Sport 4. „Реал“ (Мадрид) също ще има градски съперник в предстоящия 19-и кръг. Кралският клуб ще се изправи срещу „Хетафе“, като тук интригата изглежда доста по-сериозна, тъй като двата отбора са втори и шести в класирането. Този двубой е от 17:00 часа на 4 януари и също ще бъде излъчван по MAX Sport 4. Спортните фенове ще трябва да изчакат до понеделник за следващата доза футболни емоции от италианската Серия А. Двата претендента за титлата ще имат нелеки мачове на 6 януари и е възможно да изгубят точки. „Интер“ ще гостува на „Наполи“ в късния мач от 21:45 часа, а от 16:00 „Ювентус“ приема изненадата през този сезон „Каляри“. И двете срещи може да гледате пряко по MAX Sport 3. От новата година спортните канали на А1 започват излъчването на Купата на Франция. От петък до неделя по MAX Sport 2 и MAX Sport 3 ще може да гледате общо 6 мача от 1/32-финалите на турнира, включително с участието на грандовете „Пари Сен Жермен“, „Олимпик“ (Марсилия), „Лион“ и „Монако“.", "date": "2020.01.03", "title": "България срещу Молдова в ATP Cup и футболни дербита от Испания и Италия по MAX Sport"}
{"url": "https://www.monitor.bg:443/bg/a/view/livyrpul-navyrtja-godina-bez-zaguba-184867", "text": "“Ливърпул” постигна 37-и пореден мач без загуба във Висшата лига, побеждавайки гостуващия “Шефилд Юнайтед” с 2:0 на \"Анфийлд\". Така \"червените\" навъртяха една календарна година без поражение и гонят заплашително рекорда на „Арсенал“ от 2004-а, когато Арсен Венгер и компания спряха на 49 поредни мача без поражение.“Ливърпул” постигна 37-и пореден мач без загуба във Висшата лига, побеждавайки гостуващия “Шефилд Юнайтед” с 2:0 на \"Анфийлд\". Така \"червените\" навъртяха една календарна година без поражение и гонят заплашително рекорда на „Арсенал“ от 2004-а, когато Арсен Венгер и компания спряха на 49 поредни мача без поражение. Обичайните заподозрени Мохамед Салах и Садио Мане донесоха 19-ата победа на “мърсисайдци” от 20 мача. С този успех “Ливърпул” води с 13 точки пред втория в класирането „Лестър” и 14 пред третия „Сити”, като има и мач по-малко от тях. Точно преди година “Ливърпул” за последен път бе победен в английското първенство. На 3 януари 2019-а това направи “Манчестър Сити” - 2:1. За една година отборът изигра 37 шампионатни мача като спечели 32 и завърши наравно в пет. Най-дългата серия без загуба изобщо в елитните лиги е на “Милан” между май 1991 г. и март 1993 г. под ръководството на Ариго Саки - цели 58 мача и 672 дни. 37-те поредни мача без загуба нареждат “Ливърпул” сред едва петте тима в английската история, правили година непобедени. Само “Арсенал”, “Нотингам” и “Челси” са имали по-дълги серии. За тези 12 месеца на стадион \"Анфийлд\" „Ливърпул” спечели 19 мача в първенството, като само веднъж допусна реми - с “Лестър”. Навън статистиката за периода е 13 победи и 4 равенства. „Ливърпул” има 58 от 60 възможни точки през настоящия сезон, като допусна само едно реми - 1:1 като гост на “Манчестър Юнайтед”. Садио Мане е вкарал 25 гола в серията без поражение, Мохамед Салах е добавил 19, а Роберто Фирмино е с 10. Междувременно голмайстор №1 в историята на Англия и “Манчестър Юнайтед” Уейн Рууни се завърна на Острова. 34-годишният играч дебютира за “Дарби Каунти” при успеха с 2:1 над “Барнзли” в Чемпиъншип. Рууни асистира за едно попадение, а функциите на английската легенда няма да са само на терена, като той ще заема ролята на играещ помощник-треньор. Това бе първият мач извън елитно първенство в цялата кариера на Рууни, който има 251 гола в 559 мача за “Манчестър Юнайтед”.", "date": "2020.01.03", "title": "„Ливърпул“ навъртя година без загуба"}
{"url": "https://www.monitor.bg:443/bg/a/view/lycho-ot-skanda-u-pokaza-bebeto-snimka-184834", "text": "Лъчезар Аврамов, по-известен като Лъчо от рап дуото СкандаУ, показа детето си. Това той стори, като заедно с половинката му Ралица Константинова, публикуваха семейна снимка в Инстаграм. анонсира нежната половинка на Лъчо. На кадъра бебето е облечено в малък червен коледен костюм. По традиция, както всички известни двойки напоследък, Аврамов и Константинова предпочетоха да скрият личицето на момиченцето. Първата наследничка на Лъчо носи името Арина. Тя се появи на бял свят в средата на декември. Щастливите родители обаче пазят личния си живот възможно най-далече от светлините на прожекторите, като не пуснаха нито един кадър на бременната Ралица.", "date": "2020.01.03", "title": "Лъчо от СкандаУ показа бебето (СНИМКА)"}
{"url": "https://www.monitor.bg:443/bg/a/view/pochina-sekretarjat-na-prezidenta-po-vynshna-politika-dimityr-arnaudov-184820", "text": "Секретарят на президента Румен Радев по външна политика и бивш български посланик Димитър Арнаудов е починал внезапно на 61-годишна възраст. Това съобщиха от администрацията на държавния глава. От там припомнят, че професионалният му път започ нал през 1986 г. в Министерството на външните работи, където заема различни постове в дипломатическата си кариера. Бил е трети и първи секретар в посолството ни в Атина, Гърция, съветник и временно управляващ посолството ни в Дъблин, Ирландия. В периода 2012 г. - 2017 г. е извънреден и пълномощен посланик на Република България в Република Албания. Президентът Румен Радев поднася искрените си съболезнования на семейството, близките и приятелите на Димитър Арнаудов. „Трудно е да повярваме, че един толкова деликатен, ерудиран човек и професионалист си тръгна от нас завинаги. Ще го запомним като любящ баща и съпруг, добър колега и приятел, отдаден на кариерата дипломат“, заявява държавният глава. Погребението ще бъде днес, 3 януари, петък, от 15.00 ч. в родния град на дипломата - Гоце Делчев.", "date": "2020.01.03", "title": " Почина секретарят на президента по външна политика Димитър Арнаудов"}
{"url": "https://www.monitor.bg:443/bg/a/view/tol-kalkulator-smjata-razhodite-si-za-novite-pytni-taksi-184821", "text": "Всеки заинтересован потребител от днес може да използва тол калкулатора на страницата на Националното тол управление www.bgtoll.bg. Чрез него шофьорите или собствениците на пътни превозни средства над 3,5 тона могат да получат информация за пътните такси, които ще дължат камионите или автобусите след въвеждането на тол системата в търговска експлоатация. Тогава тежкотоварните превозни средства ще плащат на база на изминатото разстояние, а не както досега - за време с електронна винетка. Досега тол калкулаторът можеше да се ползва в тестова среда в четирите демонстрационни центъра на Националното тол управление - в София, Пловдив, Варна и Русе. От днес услугата е Тол калкулаторът е в раздел „Тол“, бутон „Тол калкулатор“, като може да се открие и на директния линк https://trots.bgtoll.bg/. За да се изчисли тол таксата за желания маршрут, трябва да се въведат данни за превозното средство – камион или автобус със съответните техническа маса, брой оси и емисионен клас. Посочва се дата и начален час на пътуването. Избират се начална и крайна точка на маршрута, както и до 4 междинни локации. Потребителят може да поиска да мине по най-бързия или по най-краткия маршрут по зададените параметри. В резултат собственикът или ползвателят на пътното превозно средство получава подробна информация за платените участъци по пътя - автомагистрали, първи и частично втори клас пътища, както и за дължимите пътни такси. Калкулаторът изчислява и очакваното време за пътуване по избрания маршрут, който се визуализира върху пътната карта на България. Заложеният в от общо около 20 000 км републиканска пътна мрежа. Тарифите на тол таксите бяха приети от МС и са обнародвани в „Държавен вестник“, брой 101 от 27 декември 2019 г. Използването на тол калкулатора помага на потребителите да се ориентират за разходите, свързани с пътните такси на база на изминато разстояние, особено ако решат да използват маршрутна карта. Тя позволява да се заплати предварително за изминаването на разстояние между две точки с до четири междинни локации.", "date": "2020.01.03", "title": "Онлайн тол калкулатор смята новите пътни такси"}
{"url": "https://www.monitor.bg:443/bg/a/view/izchisljavat-onlajn-danycite-na-avtomobila-v-stolicata-184837", "text": "Собствениците на МПС в София ще могат да изчислят данъка за автомобила си през 2020 г. чрез електронен калкулатор. \"Информационно обслужване\" АД е въвел новите параметри в електронния калкулатор, чрез който всеки собственик на моторно превозно средство в София може да изчисли какъв данък ще дължи за автомобила си за 2020 г., съобщиха от Столична община. Формулата, по която се формира данъкът за автомобилите, включва годината на производство, мощността и екологичния стандарт на колата. От общината припомнят, че с промени в Наредбата за местните данъци, приети на 30 декември 2019 г., бяха повишени ставките за автомобили с по-ниски евростандарти - от 0 до Евро 4, както и за мощност над 74 kW (над 100 конски сили). В   за регистрираните в София автомобили са заложени всички коефициенти, които формират данъка за МПС. Данните за колата, които трябва да се нанесат в калкулатора, за да се изчисли нейният данък, са вписани в документите за автомобила - в малкия талон /за по-новите МПС/ или в големия талон /за МПС, регистрирани по-отдавна/, обясняват от общината. ", "date": "2020.01.03", "title": "Изчисляват онлайн данъците на автомобила в столицата"}
{"url": "https://www.monitor.bg:443/bg/a/view/kuzmanov-se-bori-no-otstypi-v-pyrvija-mach-ot-atp-cup-sreshtu-britancite-184824", "text": "Втората ракета на България Димитър Кузманов се представи повече от достойно срещу 53-ия в световната ранглиста Камерън Нори, макар да загуби след двучасова битка с 2:6, 6:3, 3:6. Мико може да почерпи единствено позитиви от първия двубой на ATP Cup, като в края вероятно и физическите му сили се изчерпаха, което наклони везните в полза на по-именития му противник. В Сидни намиращия се на 423-то място в ранглистата Кузманов започна плахо срещу 53-тия в света Нори и предаде първия сет след 2:6 гейма. Във втория обаче българинът показа много сърцата игра и успя да изравни резултата. Кузманов проби за 2:0 гейма и до края на сета спечели подаванията си, за да прати срещата в решителен трети сет. Той обаче бе копие на първия и в крайна сметка доста по-големият опит на Нори в подобни срещи даде предимство на британския отбор. В момента Григор Димитров и Дан Евънс играят във втория мач от двубоя между България и Великобритания, а след него е и мачът на двойки.", "date": "2020.01.03", "title": "Кузманов се бори, но отстъпи в първия мач от ATP Cup срещу британците"}
{"url": "https://www.monitor.bg:443/bg/a/view/zaloviha-izdirvan-prestypnik-sled-gonka-v-dimitrovgrad-184825", "text": "Обявен за издирване в цялата страна престъпник е заловен в Димитровград, след преследване с коли, съобщиха от полицията.  21-годишният пловдивчанин се движел с лек автомобил „Субару“ когато автопатрул се опитал да го спре за проверка. Стоп сигналът му бил подаден на кръстовището на улиците „Панорамна“ и „Бузлуджа“. Водачът искал да избегне проверката и не спрял. Започнало преследване, при което колата на беглеца се забила в бордюр. От нея излезли и хукнали да бягат двама души. Криминално проявеният мъж от Пловдив пътувал с жена на 21 години от с.  Долна махала, община Калояново. След ареста станало ясно, че мъжът е издирван в цялата страна. Полицаите установили и че регистрационните табели на колата също се издирват и са откраднати от друг автомобил. Образувано е бързо производство.  ", "date": "2020.01.03", "title": "Заловиха издирван престъпник след гонка в Димитровград"}
{"url": "https://www.monitor.bg:443/bg/a/view/prokuraturata-obvini-shofiora-na-mikrobusa-pregazil-myj-na-nova-godina-184823", "text": "Пазарджишката Окръжна прокуратура привлече като обвиняем Н.Н., на 28 г., за това, че на 1 януари 2020 г. на общински път, свързващ град Ветрен с град Септември, при управление на моторно превозно средство – товарен микробус, марка „Мерцедес“, е нарушил правилата за движение, вследствие на което е настъпило пътно - транспортно произшествие и по непредпазливост е причинена смъртта на Г.Х., на 46 г. Шофьорът-виновник е избягал от мястото на инцидента, но е бил установен след разследване на полицията и задържан. Прокуратурата му наложи 72-часов арест и ще поиска постоянна мярка „ задържане под стража“.", "date": "2020.01.03", "title": "Прокуратурата обвини шофьора на микробуса, прегазил мъж на Нова година"}
{"url": "https://www.monitor.bg:443/bg/a/view/djigiti-karat-s-nad-3-promila-alkohol-po-praznicite-184822", "text": "3,11 промила алкохол в кръвта е най-фрапиращият случай на шофиране след употреба на спиртни напитки по време на празничните дни, заяви инспектор Мария Ботева от „Пътна полиция“. Рекордът за тазгодишните почивни дни е установен в централното кръстовище в гр. Кърджали. „В 3.00 ч. сутринта лек автомобил се блъска първо в един автомобил, после в друг, оттам автомобилът отскача и се блъска в рекламно съоръжение. Всичко подлежи на допълнителна проверка от органите на разследването и произнасяне на органите на съдебната власт“, заяви инсп. Ботева. Други случаи на водачи, управлявали моторни превозни средства с алкохол в кръвта над 3 промила са засечени на териториите на Ямбол – 3,10 промила, Враца – 3,06 промила и Бургас – 3,04.", "date": "2020.01.03", "title": "Джигити карат с над 3 промила алкохол по празниците"}
{"url": "https://www.monitor.bg:443/bg/a/view/trup-na-3-godishno-v-kanal-do-plovdivsko-selo-184810", "text": " Труп на 3-годишно момченце изплува от напоителен канал до пловдивското село Граф Игнатиево, съобщиха от полицията в Пловдив. Детето е изчезнало два часа по-рано от дома си в калояновското село Дълго поле, а майката, която е на 25 години, подала веднага сигнал за липсващото момченце в полицията в Хисаря. Жената, която е родом от село Стряма, съобщила, че 3-годишният й син бил в неизвестност от повече от 2 часа. Тя обяснила на полицаите, че детето последно било видяно около дома си в село Дълго поле и след това следите му се губели. Полицаите от Хисар започнали да издирват момченцето, но за съжаление няколко часа по-късно бил открит трупът му. Разследващите са категорични, че няма следи от насилие по тялото на детето. Предполага се, че малчуганът е играл около дома си в селото и е отишъл до намиращия се наблизо напоителен канал. Семейството му живее в паянтови постройки в ромската махала на Дълго поле. „Обитават колиби, които се намират на около 50 метра от напоителния канал. Многодетно семейство са и в нашето село са преселници от друго населено място. Тук живеят от около десетина години. Родителите са безработни, като през лятото работят по полето”, обясни кметът на Дълго поле Тодор Танански. Бащата на загиналото момченце Марин бил трудолюбив и се грижел за семейството си по възможностите си. Детето най-вероятно се е заиграло около дома си, отишло е до напоителния канал и е паднало вътре. Предполага се, че може би е починало от измръзване, защото водата в канала не била повече от 30-40 см. „Плитък канал е. Собственост е на „Напоителни системи”, обясни още кметът. Изтървали са детето и то е загинало, след което водата е влачила тялото му до съседното село, предположиха местните хора. По случая се води досъдебно производство от прокуратурата, уточниха от полицията в Пловдив.    ", "date": "2020.01.03", "title": "Труп на 3-годишно изплува от канал до пловдивско село"}
{"url": "https://www.monitor.bg:443/bg/a/view/zvezda-ot-zdrach-se-sgodi-184826", "text": "Актьорът Питър Фачинели, който изигра ролята на вампирския патриарх Карлайл Кълън в „Здрач“ се сгоди. Той падна на едно коляно пред приятелката си Лили Ан Харисън по време на зимната им ваканция в Мексико. Двамата са били на романтична вечеря в ексклузивен курорт. На събитието са присъствали още трите дъщери на Фачинели от бившата му съпруга Джени Гарт, както и родителите на бъдещата булка. коментира говорителят на Фачинели пред сп. People. “Магична нощ с тази невероятна жена. Перфектен край на 2019“написа екранният „баща“ на Едуард от „Здрач“. Това ще бъде втори брак за Фачинели. Той бе женен за колежката си Гарт от 2001 до 2013 г.", "date": "2020.01.03", "title": "Звезда от „Здрач“ се сгоди"}
{"url": "https://www.monitor.bg:443/bg/a/view/mitnichari-hvanaha-nad-27-000-imitacii-na-izvestni-marki-184828", "text": "Служители от Главна дирекция „Митническо разузнаване и разследване“ задържаха 27 047 стоки - имитации на известни марки. Сред артикулите, пристигащи от Турция, са открити 25 629 броя, които не фигурират в документите към товара. По-голямата част от тях са чорапи с различни изображения и надписи на световни марки - 21 600 чифта. Следват ги 2110 портфейла, 1299 чифта боксерки, 520 колана, 450 блузи и 8 якета. Аксесоари също не липсват в пратката - открити са 100 шала, 90 чанти и 870 метални елемента. Всички фалшификати са с обозначения на световни марки като Gucci, Guess, Nike, Adidas, Louis Vuitton и други. Собствениците на търговските марки ще бъдат уведомени за случая, за да решат дали задържаните артикули нарушават правата им и подлежат на унищожаване.", "date": "2020.01.03", "title": "Митничари хванаха над 27 000 имитации на известни марки"}
{"url": "https://www.monitor.bg:443/bg/a/view/vashington-prikani-vsichki-amerikanci-vednaga-da-napusnat-irak-184812", "text": "Съединените щати призоваха гражданите си в Ирак да напуснат незабавно страната.  Това стана няколко часа след убийството на иранския генерал Касем Солеймани при американски ракетен удар в Багдад, предаде АФП. Посолството на САЩ в Багдад призова американците да напуснат Ирак \"със самолет, доколкото това е възможно\", тъй като ракетното нападение беше нанесено в района на столичното летище, или да заминат \"за други страни по суша\".  Основните гранични пунктове на Ирак водят към Иран, обхванатата от война Сирия, Саудитска Арабия и Турция.", "date": "2020.01.03", "title": "Вашингтон прикани всички американци веднага да напуснат Ирак"}
{"url": "https://www.monitor.bg:443/bg/a/view/na-starchevata-v-razlog-chaush-padna-na-kolene-i-se-objasni-v-lubov-na-lubimata-si-184811", "text": "В първия ден на Новата 2020 година, на традиционния кукерски карнавал „Старчевата“ в Разлог кукер в разложка носия, който тук се нарича чауш падна на колене на площада пред целия град и се обясни в любов на любимата си мома. Преди това на хорото той предвидливо й дръпна китката от ухото. Последва неустоима молба да свържат живота си вовеки веков, на която молба момата нямаше аргументи да откаже. Сълзи, аплодисменти и много емоции белязаха за двамата млади този паметен в живота им ден. 275 чауши от 7-те разложки махали дефилираха в центъра на Разлог, после заедно със стотици  моми, баби и дядовци се хванаха на дългото хоро, на площад „Преображение.“  Пременени в носии над 2000 бяха участниците в традиционния кукерски карнавал „Старчевата.“", "date": "2020.01.03", "title": "Кукер се обясни в любов на любимата си на площада в Разлог"}
{"url": "https://www.monitor.bg:443/bg/a/view/borisov-bylgarija-e-gazov-razpredelitelen-centyr-na-balkanite-video-184813", "text": "България е газов разпределителен център на Балканите, затова газопроводът на територията на България се нарича \"Балкански\". Това заяви премиерът Бойко Борисов, който провери изграждането на строителство на газопровода в участъка от кранов възел Горни Дъбник до кранов възел Селановци, който е с дължина 45,2 км и е разположен на територията на област Плевен. Премиерът подчерта, че когато газопроводът се свърже в точката на контакт и заедно с интерконектора с Гърция, енергийната диверсификация ще е факт. Борисов прелетя с хеликоптер над строежа на „Балкански поток“ , а видеото публикува в личния си фейсбук профил. \"Тук се работи и на Нова година. Няма събота, няма неделя\", каза премиерът. Ще изпратя снимките на Владимир Путин, за да види руският президент, че се работи в България, допълни още Борисов. Геополитика се прави с ясни и прозрачни правила, каза още Борисов. Той съобщи, че скоро (на 8 -ми януари)  у нас ще пристигне заместник-държавният секретар по стратегическите въпроси Дейвид Хил, за да продължим разговорите по подписаното споразумение със САЩ, което включваше общо 4 точки - енергетика, отбрана и сигурност и др. На трасето се използва италианска и американска техника и в тази връзка Борисов заяви, че до края на януари у нас ще дойде и италианския премиер Джозепе Конте, който ще заведе на газопровода.  \"Ние имаме геостратегически интерес да си останем в газопреносната мрежа. България е регионален стратегически газоразпределителен център на Балканите. Това означава, че тук ще идва газ от много страни, а България ще получава транзитни такси. С изграждането на този проект и с интерконектора с Гърция страната ни ще постигне реална газова диверсификация\", каза Борисов. Малко по-късно публикува в профола си във Фейсбук, че „Балкански поток“ се строи с пълна мощност, а краят на трасето не се вижда в едната и в другата посока. \"Няма Нова година, няма събота или неделя. Да видят хората какви огромни съоръжения се правят. Виждат се нивите, разриват се, слагат се тръбите. На този етап са доставени 17 933 броя тръби или 215 км. Почистеният хумус от сервитута на газопровода е 117 км.\", написа Борисов. Освен \"Балкански поток\" обаче Борисов коментира пред медиите и акцията в Плевен за  боклука. \"Всеки който си мисли, че ще прави далавера за сметка на хората, няма да стане. Поздравявам МВР, ДАНС и прокуратурата за акцията в Плевен за боклука. Това не е първото място, където влизат по този начин\", каза той и добави, че се подготвяли проверки на още седем места.  След това той направи инспекция и на АМ \"Хемус\" посока Шумен в отсечката от пътен възел „Белокопитово“ до п.в. „Буховци“, като с него бе и вицепремиерът Томислав Дончев. Всичко, което е необходимо за АМ „Хемус“, сме го осигурили, така че изграждането й да е необратим процес. Работим, за да е готова цялата през 2023 г. , заяви премиерът. Там той коментира, че в момента текат процедури по обновяване на ВиК мрежите на огромен брой български градове .\" Ще подменим 70-годишни етернитови тръби. Има осигурени 2,6 млрд. лева по европейски проекти и държавата ще помага там, където има нужда\", каза той. Малко по-късно Борисов пък публикува нов статус в социалните мрежи. \"Важният за региона на Търговище завод „Тракия глас България“ осигурява близо 5000 работни места. През лятото при посещението ми там, поех ангажимент държавата на помогне на общината за основен ремонт на отвеждащия път към предприятието. С Постановление на МС отпуснахме 2 милиона лева и към днешна дата трасето е 80% готово - асфалтът е положен и камионите, изнасящи стока, вече се движат по него\", написа Борисов.", "date": "2020.01.03", "title": "България е газов разпределителен център на Балканите и газопроводът е \"Балкански\" (СНИМКИ +ВИДЕО)"}
{"url": "https://www.monitor.bg:443/bg/a/view/bliznacheta-sa-pyrvite-bebeta-ot-dobrich-za-2020-godina-184814", "text": "Първите бебета за 2020 г. на град Добрич са близнаци. Двойното щастие се случи в семейството на Виолета и Диян Драгневи от Добрич. На 2 януари младата жена стана майка на две момиченца близначета, които са проплакали в 16,18 и 16, 20 часа в Многопрофилната болница за активно лечение. Момиченцата са с тегло по 2 кг и за тях се грижи професионалният екип на неантологичното отделение, начело с д-р Тихонова. Щастливата майка ще бъде поздравена от кмета на Добрич Йордан Йорданов на 7 януари, когато празнуваме Ивановден. Кметът ще дари със сребърни монети двете малки госпожици.     Първото дете за 2020 година за Родилно отделение на МБАЛ Добрич е момче от село Камен. То се появи на 1-ви януари в 8 и 30 ч. сутринта с тегло 2 330 грама. Момченцето е шесто дете на 34-годишната родилка. ", "date": "2020.01.03", "title": "Близначета са първите бебета от Добрич за 2020 година"}
{"url": "https://www.monitor.bg:443/bg/a/view/14-dushi-sa-zaginali-na-pytja-za-po-malko-ot-dve-sedmici-184829", "text": "От 20 декември до 1 януари са загинали 14 души на пътя, а 253-ма човека са ранени при общо настъпили 189 катастрофи, заяви инсп. Мария Ботева от отдел „Пътна полиция“ към Главна дирекция „Гранична полиция“. От пешеходци са 7 загинали, 62 са ранени, а от пътниците има 1 загинал и 107 ранени. Данните сочат, че по време на същия период миналата година тежките пътнотранспортни произшествия са били с 58 по-малко, загиналите са били общо 16, а ранените – 165. Най-голям брой загинали на пътя за периода от 20 декември до 1 януари са установени на територията на столицата. В София са загинали трима човека, при общо 23 пътнотранспортни произшествия, шест, от които са тежки, а ранените са 29. През този почти двуседмичен период са засечени От тях 120 са случаите, при които съдържанието на алкохол в кръвта било 0,5 до 0,8 промила, 151 са случаите на концентрация до 1, 2 промила, а 216 са засечените пияни шофьори с над 1,2 промила, което по смисъла на Наказателния кодекс е престъпление. „Издадени са заповеди за принудителни административни мерки по отношение на установените случаи на управление на МПС след употреба на алкохол в 661 случая общо. В един от случаите говорим за 398 заповеди за прилагане на административна мярка, при което е отнето свидетелство за управление на моторно превозно средство на водач и 263 случаи, при които е прекратена регистрацията на превозно моторно превозно средство\", допълни Ботева. Рано сутринта в един от празничните дни той се удря в две коли и в рекламно съоръжение. Над 3 промила алкохол са засечени и в Ямбол, Враца и Бургас. Най-фрапиращото превишение на скоростта в населено място, по време на двуседмичния период на празнични дни, е засечено в столицата. При ограничение 50 км/час, водачът е преминал със 172 км/час. Скоростният рекордьор за извъннаселено място е водач, шофирал с 238 км/час при ограничение 140 км/час на територията на ОДМВР – Сливен. Глобата за него ще бъде 1550 лв., заяви инспектор Мария Ботева. Според нея причините за превишаването на скоростта са неправилните маневри и несъобразена скорост, както и отнемането на предимство. ", "date": "2020.01.03", "title": "14 жертви на пътя за две седмици"}
{"url": "https://www.monitor.bg:443/bg/a/view/groznata-beti-e-bremenna-s-vtoroto-si-dete-184815", "text": "Актрисата Америка Ферера, която се прочу като Грозната Бети от едноименния сериал, е в очакване на втория си наследник. Това съобщи самата звезда, като публикува семеен кадър в Инстаграм, от който си личи, че тя е с бременно коремче. гласи коментарът на Ферера под снимката. Актрисата каза заветното „да“ на съпруга си – актьора Райън Пиърс Уилямс през 2011 г. Двамата вече отглеждат син – Себастиан, който се роди през месец май 2018 г.", "date": "2020.01.03", "title": "Грозната Бети е бременна с второто си дете"}
{"url": "https://www.monitor.bg:443/bg/a/view/19-godishen-shofior-zagina-sled-udar-v-dyrvo-184830", "text": "19-годишен младеж загина на място, след като катастрофира в дърво. Трагедията е станала призори в петък в Айтос. Шофьорът Николай Панайотов прекарал вечерта на купон с приятели. Веселбата продължила до зори, а в около 5 часа той решил да си ходи. Качил се на автомобила си и отпрашил. Според свидетели момчето шофирало с много висока скорост. Докато летял по ул. \"Славянска\", Николай навлязъл с висока скорост в остър завой, изгубил контрол върху возилото и се забил със страшна сила  в крайпътно дърво. По време на инцидента той не е ползвал предпазен колан, съобщиха запознати. Младежът е издъхнал на място. Той е единствено дете в семейството, казаха съседи.  Николай завършил средното си образование миналата година, а родителите му подарили за бала лек автомобил \"Фолксваген Пасат\". Бил толкова щастлив, че не слизал от возилото. Младежът планирал тази година да плодължи образованието си в университет.  Все още не е ясно дали той е шофирал колата след употреба на алкохол. Взети са проби, които да установят дали Николай е бил пиян зад волана. ", "date": "2020.01.03", "title": "19-годишен шофьор загина след удар в дърво"}
{"url": "https://www.monitor.bg:443/bg/a/view/bdj-objavi-procedura-za-novi-elektricheski-motrisi-za-chetvyrt-miliard-184818", "text": "„БДЖ - Пътнически превози“ ЕООД обяви обществена поръчка с предмет „Доставка и гаранционна поддръжка на до 16 броя новопроизведени електрически мотрисни влака“, предназначени за обслужване на бързи (интерсити) влакове за пътувания над 3 часа, по основните железопътни линии на България. Прогнозната стойност на процедурата е 246 787 878,93 лева без ДДС, като техническите изисквания са мотрисите да бъдат 4 или 5 секционни с повишен комфорт за пътниците, секции с първа, втора класа и места за трудноподвижни лица и детски колички, видеонаблюдение, WI-FI и възможност за кетъринг зона. като параметрите са съобразени, както с моментното състояние на железопътната инфраструктура, така и с програмата за инвестиции и развитие на ДП “Национална компания железопътна инфраструктура“. Основни критерии на поръчката са покупната цена на мотрисите, както и стойността на тяхната поддръжка и разходите за превоз на единица пътник. Поръчката ще се проведе на два етапа - заявление за участие и подаване на технически и ценови оферти. Очаква се новопроизведените електрически мотриси от датата на подписване на договора, а първия влак да бъде доставен 24 месеца след неговото подписване. Процедурата е част от общия план за подобряване на условията за превоз на пътници и стратегическо развитие на държавните железници, включващ обновяване на съществуващия парк и закупуване на нов подвижен състав, като по този начин дружеството ще отговори на предизвикателствата в съвременните конкурентни условия.", "date": "2020.01.03", "title": "БДЖ обяви процедура за нови електрически мотриси за четвърт милиард"}
{"url": "https://www.monitor.bg:443/bg/a/view/zoran-zaev-podade-ostavka-184816", "text": "Премиерът на Северна Македония Зоран Заев внесе оставката си в парламента, предаде агенция МИА. Оставката ще бъде доставена на президента Стево Пендаровски, който след това трябва да уведоми председателя на парламента Талат Джафери за номинирането на нов служебен премиер. След това Джафери трябва да насрочи заседание, на което да се констатира оставката на премиера и на другите членове на правителството и да бъде гласуван съставът на служебното правителство. Както вече е известно, според споразумението на политическите партии премиер на служебното правителство ще бъде досегашният министър на вътрешните работи Оливер Спасовски, а по предложение на опозиционната партия ВМРО-ДПМНЕ министри на вътрешните работи и на труда и социалната политика ще бъдат Наке Чулев и Рашела Мизрахи. Съставът на служебното правителство трябва да бъде гласуван в парламента до полунощ днес. Служебното правителство се формира 100 дни преди предсрочните парламентарни избори на 12 април.", "date": "2020.01.03", "title": "Зоран Заев подаде оставка"}
{"url": "https://www.monitor.bg:443/bg/a/view/greta-protestira-na-rojdenija-si-den-184817", "text": "Днес Грета Тунберг, младата шведска активистка срещу климатичните промени, навърши 17 години, но вместо да празнува отиде по навик пред парламента в Стокхолм за своя петъчен протест, съобщи ДПА. Тя написа в Туитър \"Ученическата стачка - 72-а седмица\" като публикува и своя снимка, в която държи надпис \"Ученическа стачка за климата\". Тунберг организира първата протестна проява сред учениците през август 2018 година. Училищата в шведската столица бяха все още затворени в петък заради коледната ваканция. Миналия месец Грета се завърна в родината си, след като отсъства в продължение на четири месеца и половина. Докато беше извън страната, Тунберг говори на митинги срещу климатичните промени от Швейцария до Ню Йорк, а наскоро взе думата и на конференцията за климата на ООН в Мадрид. През месец декември Тунберг беше обявено от списание \"Тайм\" за личност на годината заради ролята й в организирането на училищни стачки в петъците по всички краища на света срещу промените в климата. Поради екологични причини Грета не пътува със самолет и осъществи две трансатлантически пътувания през 2019 година, припомня агенцията.", "date": "2020.01.03", "title": "Грета си подари протест за рождения ден"}
{"url": "https://www.monitor.bg:443/bg/a/view/vlado-karamazov-s-priznanie-ot-smitsoniyn-snimka-184783", "text": "Актьорът Владо Карамазов навлиза все по-дълбоко в безкрайните води на фотографията. Кадър, който той е запечатал през септември, бе избран за  . Списанието е към Смитсониън – прочутият изследователски институт във Вашингтон. „Аз получих страхотен подарък. Той е Това потупване ми подейства много вдъхновяващо и се насочвам към годината с ясни мисли и цели!\", написа в социалните мрежи звездата от медицинската драма „Откраднат живот“. Фотографията носи името „Докосната от слънцето“. В нея главният герой е крава, чиято глава изпъква на тъмния фон, благодарение на слънчевите лъчи. „Когато се обърнах слънцето докосна главата на кравата. Имах няколко секунди, в които мога да направя снимката“, обяснява Карамазов. Снимката е направена на 25 септември в село Чала, област Смолян. За да направи внушителната фотография актьорът се е въоръжил с фотоапарат Fuji, става ясно от сайта на американското списание. Припомняме, че Владо се влюбва във фотографията преди дълги години. Искрата пламнала с пълни сили отново покрай снимките на хитовата поредица „Дяволското гърло“. Единият от режисьорите – Павел Веснаков, който е и фотограф, го запалил отново. За да станеш добър в такова занимание трябва да отделиш много време и да се доказваш“, сподели  наскоро той. Карамазов планира две големи пътешествия, като едното от тях най-вероятно ще го отведе в Монголоия. „Говорил съм с Христина Апостолова да направим издания, които са свързани с дадена малко посещавана страна. Идеята е да пътуваме двамата и тя да пише текстове, а аз да правя снимки“, обясни ни той.", "date": "2020.01.03", "title": "Владо Карамазов с признание от Смитсониън (СНИМКА)"}
{"url": "https://www.monitor.bg:443/bg/a/view/hudojnici-vdyhnoveni-ot-beket-risuvat-absurdite-na-bitieto-184773", "text": "Интригуваща изложба, вдъхновена от творчеството на световноизвестния абсурдист Самюъл Бекет, може да се види до 10 януари в галерия „Академия“ на НХА на ул. „Шипка“ 1. Участниците в проекта са се оставили да бъдат провокирани от прочутия му цитат „Няма „Аз“, няма „Имам“, няма „Съм“, разсъждавайки за човека и неговата същност в съвременния свят. Те са Анжела Терзиева, Божидар Бояджиев, Васил Абаджиев, Виолета Танова, Габриела Петрова, Гергана Николова, Георги Пасев, Елеонора Терзиева, Елза Томов, Емил Желязков, Иван Абаджиев, Иван Костолов, Ива Косева, Лазар Лютаков, Моника Тошева, Петя Димитрова, Симеон Стоилов, Свилена Колева, Юлиан Станкулов, Касандра Йонева и Яамур Тезджан. Самюъл Бекет е ирландски драматург, романист и поет, писал на английски и френски език и удостоен с Нобелова награда за литература през 1969 г. Най-известен е заради пиесата си „В очакване на Годо“. Критикът Вивиан Мерсие пише, че Бекет „е постигнал теоретично невъзможното – пиеса, в която нищо не се случва и въпреки това публиката не може да откъсне очи. Още повече, втората част почти повтаря първата, т.е. Бекет е написал пиеса, в която не се случва нищо два пъти“. Неговите творби в най-голяма степен представляват съпротива срещу реалистичната традиция. През 1949 г. той пише романа си „Думи няма“ (или „Неназовимото“), преведен на английски от самия него през 1953 г. Цитатът „Няма „Аз“, няма „Имам“, няма „Съм“ е именно от този роман. Цитатът може би поставя под въпрос обхватите на егоизма, възстава срещу нагона за притежание и дори отрича смисъла на съществуването. Позицията на Бекет е извисена и дистанцирана до степен да звучи нелогично и налудничаво. Тя задава въпроса какво остава отвъд базовите опори на човешката личност. Отношението към „аз“, „имам“ и „съм“ е от ключово значение. Големите съмнения са именно тези: съществува ли над-Аз, в какво ни въвлича собствеността, от какво ни освобождава и с какво ни обвързва тя, има ли морални и етически оправдания за екзистенцията...  ", "date": "2020.01.03", "title": "Художници, вдъхновени от Бекет, рисуват абсурдите на битието"}
{"url": "https://www.monitor.bg:443/bg/a/view/sa-sht-likvidiraha-visokopostaven-iranski-general-184805", "text": "Командващият елитните ирански спецчасти от стражите на ислямската революция Ал Кудс генерал Касем Солеймани беше убит при американски ракетен удар по летището на Багдад, съобщи АФП. При удара по автоколона на багдадското летище има общо осем убити. Освен Солеймани сред тях е и вторият по значение човек в подкрепяната от Иран коалиция от иракски паравоенни групи Хашд аш Шааби Абу Махди ал Мухандис. Пентагонът заяви, че генерал Касем Солеймани е бил убит по нареждане на президента Доналд Тръмп в Багдад. Солеймани \"активно е разработвал планове за нападения над американски дипломати и военнослужещи в Ирак и в целия регион. Той също така е одобрил извършените тази седмица нападенията над посолството на САЩ в Багдад\", се казва още в изявлението. Белият дом не взе отношение по новината, но президентът Тръмп пусна в Туитър образ на американското знаме без никакъв коментар малко след съобщението за смъртта на Солеймани в Багдад, отбелязва АФП. След ликвидирането на иранския генерал армията на САЩ е била приведена в пълна бойна готовност, съобщи Фокс Нюз. Във вторник членове на подкрепяни от Иран иракски милиции щурмуваха посолството на САЩ в Багдад в отговор на американски въздушни удари по бази на Хашд аш Шааби, в които бяха убити 25 души. САЩ нанесоха тези удари на иракска територия като ответна мярка на убийството при ракетен обстрел на американски цивилен подизпълнител в Ирак. Иранските Гвардейци на революцията потвърдиха смъртта на Солеймани. В тяхно изявление, излъчено по иранската държавна телевизия, се казва, че Солеймани е \"загинал като мъченик при атака на Америка по летището на Багдад\". Бригадите Ал Кудс са една от най-боеспособните части на иранските Гвардейци на революцията и активно участват в иранските операции в чужбина и по-специално във военните конфликти в Сирия и Ирак. Смята се, че ефективността на това специално подразделение до голяма степен е зависела от способностите на неговия командир генерал Касем Солеймани. Президентът на Иран Хасан Рохани заяви, че ще има съкрушителен отговор на американския удар. Смъртта на Солеймани по заповед на президента Доналд Тръмп е \"изключително опасна и безразсъдна ескалация\", предупреди преди това в Туитър иранският външен министър Мохамад Джавад Зариф. В същото време иранският върховен лидер аятолах Али Хаменей също се зарече да отмъсти за смъртта на генерал Касем Солеймани. \"Мъченическата смърт е наградата за неговия неуморен труд през всички тези години (...) С Божията воля, неговото дело и неговият път няма да спрат до тук, и безмилостно отмъщение очаква престъпниците, които напълниха ръцете си с неговата кръв и тази на други мъченици\", написа аятолях Хаменей в Туитър. Според някои наблюдатели убитият Солеймани бе вторият човек в Иран изобщо и е бил подчинен директно на Хаменей. Той също така бе и едно от най-познатите лица на иранските въоръжени сили в чужбина. Ликвидирането му е засега връхната точка в конфликта между САЩ и Иран. Цените на петрола скочиха с над 4 процента след новината за смъртта на Касем Солеймани. Барелът американски суров петрол (West Texas Intermediate) увеличи цената си с 4,3 процента до 63,84 долара, а курсът на барела европейски суров петрол Брент нарасна с 4,4 процента до 69,16 долара.", "date": "2020.01.03", "title": "САЩ ликвидираха високопоставен ирански генерал"}
{"url": "https://www.monitor.bg:443/bg/a/view/uilmyr-valderama-se-sgodi-184795", "text": "Актьорът Уилмър Валдерама, прочул се най-вече с ролята си в хитовия комедиен сериал \"Шеметни години\", се сгоди. 39-годишната звезда лично се похвали в Инстаграм, че в първия ден от новата година е предложил брак на своята възлюбена и тя е казала \"да\". Бъдещата булка е манекенката Аманда Пачеко. Валдерама публикува снимка, на която е коленичил на плажа и поднася пръстен на 28-годишната красавица. Двойката е вдигнала наздравици за старта на 2020 година в Мексико, след което влюбените са си отправили към Сан Диего. За връзката на Уилмър и Аманда се заговори през миналия април. Сред предишните завоевания на актьора са Линдзи Лоън, Деми Ловато и Манди Мур.", "date": "2020.01.03", "title": "Уилмър Валдерама се сгоди "}
{"url": "https://www.monitor.bg:443/bg/a/view/shofior-pregazi-chovek-v-novogodishnata-nosht-i-izbjaga-184809", "text": "28-годишен шофьор от септемврийското село Славовица е прегазил мъж в новогодишната нощ, след което избягал от местопроизшествието. Това съобщи говорителят на пазарджишката Областна дирекция на МВР Мирослав Стоянов. В първия ден от Новата година в полицейското управление в Септември бил получен сигнал от близките на 46-годишния Г.Х. Притеснени, те съобщили, че празнували Новата година в къща във Ветрен. Техният роднина излязъл отвън да се разходи и повече не се върнал. За изясняването на случая били мобилизирани криминалисти и униформени полицаи.  Около 20:00 часа в района на пътя Ветрен - Пазарджик един от полицейските екипи открил труп на мъж в храстите до шосето. На място пристигнала дежурна група, която извършила оглед. Трупът се оказал на изчезналия мъж. Тялото било транспортирано за аутопсия в „Съдебна медицина“ - Пазарджик. По всичко личало, че на мястото е станал пътен инцидент. На сутринта бил извършен и повторен оглед, иззети били следи от мястото. В резултат на непрестанна работа на разследващите, за по-малко от денонощие била установена самоличността на причинителя на тежката катастрофа. Оказало се, че това е Н.Н - 28 г., от септемврийското село Славовица.  Той е задържан в ареста за срок от 24 часа. Открит е и управлявания от него микробус \"Мерцедес\", по който криминалистите открили следи от тежкия удар. С постановление на прокурор от Окръжната прокуратура в Пазарджик срокът на ареста бил удължен със 72 часа. По случая се води полицейско производство.    ", "date": "2020.01.03", "title": "Шофьор прегази човек в новогодишната нощ и избяга"}
{"url": "https://www.monitor.bg:443/bg/a/view/specprokuraturata-iska-otstranjavane-na-kmeta-na-nesebyr-184807", "text": "Спецпрокуратурата внесе в Специализирания наказателен съд искане кметът на Несебър Николай Димитров да бъде отстранен от длъжност, съобщиха от пресцентъра на прокуратурата.Той излезе от ареста малко преди Коледа, след като мярката му беше променена на парична гаранция от 50 000 лева. Съдът определи, че не е налице опасност той да се укрие, отпаднала е и опасността да извърши ново престъпление, доколкото са събрани значителен обем доказателства по досъдебното производство.На 27 декември 2019 г. определената на Николай Димитров парична гаранция бе внесена и от 2 януари 2020 г. той отново изпълнява функциите на кмет на Община Несебър. Димитров е обвинен като ръководител на организирана престъпна група за престъпления срещу изборните права на гражданите. Специализираната прокуратура поиска отстраняването му от длъжност до приключване на досъдебното производство, тъй като в качеството си на кмет той е основен работодател на голям брой фирми и лица в общината и разполага с възможности да повлияе на свидетели.", "date": "2020.01.03", "title": "Спецпрокуратурата иска отстраняване на кмета на Несебър"}
{"url": "https://www.monitor.bg:443/bg/a/view/kmetyt-spartanski-tec-pleven-raboti-na-gaz-ne-gori-otpadyk-184808", "text": "\"ТЕЦ-ът в Плевен работи на газ и няма инсталация да гори отпадъци\", каза пред БНР кметът на Плевен Георг Спартански. По думите му, откритите 9000 тона бали с боклук, внесени от Италия от фирма „Феникс“ няма и да се депонират в новото регионално депо, обслужващо града и още пет общини. Спартански заяви, че няма връзка с министъра на вътрешните работи и с главния секретар на МВР и не е уведомяван за вчерашната акция в Плевен. Според него, официалната информация на регионалната екоинспекция е, че отпадъците не са опасни и не застрашават околната среда. Кметът каза също, че няма информация фирма \"Феникс Плевен\" да работи незаконно, както и че не е наясно за дейността на компанията. Община Плевен не е официално сезирана със сигнали за площадката със складирани отпадъци.", "date": "2020.01.03", "title": "Кметът Спартански: ТЕЦ-Плевен работи на газ, не гори отпадък"}
{"url": "https://www.monitor.bg:443/bg/a/view/slynchevo-i-toplo-za-sezona-184802", "text": "Днес ще бъде слънчево. Преди обяд на места в низините и котловините ще има мъгла или ниска облачност. Ще духа слаб, в Източна България до умерен западен вятър. Максимални температури между 5° и 10°, в София около 7°, съобщават от НИМХ за „Фокус“ Над Черноморието ще бъде предимно слънчево. Ще духа слаб до умерен западен вятър. Максимални температури на въздуха 6° - 7°, температурата на морската вода е 9°-10°. Вълнението на морето ще бъде 2-3 бала. Над планините ще бъде слънчево. Ще духа умерен до силен север-североизточен вятър. Максимална температура на височина 1200 метра 4-5°, на 2000 метра около минус 1°.", "date": "2020.01.03", "title": "Слънчево и топло за сезона"}
{"url": "https://www.monitor.bg:443/bg/a/view/silvija-georgieva-danychnata-ocenka-v-kurortite-koito-ne-razvivat-turizym-e-zavishena-184789", "text": "800 са отговорностите на общините - от брането на билки до чистотата на въздуха, коментира в интервю за \"Монитор\" изпълнителният директор на Националното сдружение на общините в България - НСОРБ има трайно присъствие във всички консултативни формати на национално и регионално ниво. Сдружението участва в разработването на всички секторни политики, в изготвянето на стратегическите документи на регионално и национално ниво, на споразуменията за партньорство с Европейската комисия, на оперативните програми. Само през последната година общо 546 представители на общините и екипът на сдружението са взели участие в 261 заседания на национални съвети и комисии, управителни и координационни органи, междуведомствени и експертни работни групи. Ние подготвяме своите представители за всяко заседание на тези консултативни органи много внимателно. Мнението на общините се взема под внимание, при това не като комплимент, а защото винаги е базирано на доброто познаване на проблемите и е адекватно мотивирано. Всеки нормативен акт, свързан пряко или косвено с правомощията на местната власт, се съгласува с НСОРБ като национално представителна организация на българските общини. Всъщност темата за правомощията и отговорностите на общините е доста интересна. - Според действащия Закон за местното самоуправление и местната администрация кметовете са отговорни за общинското имущество, общинските предприятия, общинските финанси, данъци и такси, общинската администрация, за устройството и развитието на територията на общината и на населените места в нея, за здравеопазването, културата, благоустрояването и комуналните дейности, за образованието и социалните услуги в общината, като в последните две сфери изпълняват и редица държавно делегирани дейности. И това не е всичко, сред отговорностите на кмета са опазването на околната среда и рационалното използване на природните ресурси, поддържането и опазването на културни, исторически и архитектурни паметници, независимо от спецификите на собственост, отговаря за развитието на спорта, отдиха, туризма и за защитата на населението при бедствия. Общински задължения и отговорности са дефинирани в момента в текстовете на 8 кодекса, в разпоредбите на 131 закона и повече от 500 подзаконови акта. Изследване на НСОРБ показва, че само в областта на селското и горското стопанство и лова например на общините са вменени 83 задължения. 108 са ангажиментите им, свързани с околната среда, над 60 са вменени с актове, свързани с териториалното устройство. Списъкът е дълъг. Общо 800 са всички задължения, вменени на общините по силата на правни актове. От тях 559 – на кметовете, 141 – на общинските съвети, и още на главните архитекти, на общинската администрация, кметските наместници и др. длъжностни лица. Общините отговарят за определянето на правила за брането на билки, за опазването на почвите, за регистриране на пчелините, за справяне с последствията от африканската чума и не на последно място за чистотата на въздуха. По целия този спектър от 800 различни отговорности ние работим със законодателната и изпълнителната власт. - НСОРБ от няколко години апелира за цялостна преоценка на нормативната база, свързана с имуществените данъци. Там са правени множество промени, но предимно на парче. Установената формула за определяне на данъчните оценки не е изменяна същностно от приемането й през 1997 г. до днес. За сметка на това Законът за местните данъци и такси е изменян 71 пъти, средно три пъти годишно, като от 2013 г. насам общият брой на промените е над 26 пъти. На много места данъчните оценки се разминават съществено с реалните цени на имотите. До 2006 г. вкл. данъчната оценка можеше да се измени, когато индексът на пазарните стойности на недвижимите имоти по данни на НСИ се увеличи или намалее. След това тази обвързаност беше отменена и пазарният фактор вече не влияе на данъчната оценка. Има редица примери както за занижени, така и за надценени данъчни оценки – например в общините, които са категоризирани като курортни селища, но не развиват туризъм. Там данъчната оценка е съществено надценена, което пък ощетява хората и намалява интереса към имотите. - Местното самоуправление дава възможност на локално ниво - в общините, гражданите и избраните от тях кметове и общински съвети да решават автономно определени въпроси – най-общо наречени „собствена сфера на отговорност“. Не трябва да има съмнение, че някой кмет би си позволил или някой общински съвет би допуснал повишение заради самото повишение. Общинският съвет, който определя размера на местните данъци и такси, трябва да намери нужния баланс между необходимостта от средства за изпълнение на функциите на общината и границата на поносимост – т.е. възможността данъкът да бъде плащан. През последните години, откакто общините получиха право да имат общинска данъчна администрация (2005 г.) и да провеждат своя приходна политика (2007 г.) – до сега, те значително увеличиха събираемостта на данъците. Ако до 2006 г. събраните местни данъци са били 245 млн. лв., то през 2008 нарастват до 650 млн. лв., а през 2018 – вече са 989 млн. За същата година средната събираемост на общинско ниво е 72,8%, което е много висок показател. Много често държавата ни препоръчва да вдигаме данъците, ако искаме да имаме пари за инфраструктура, за общински пътища или за нови детски градини. Рядко обаче нашите партньори от централната власт си дават сметка, че държавната хазна се пълни от преките данъци, които се отчисляват автоматично от възнагражденията на хората или се събират през потреблението на стоки и услуги, т.е. няма „жива“ връзка с конкретния данъкоплатец. А събирането на местните данъци изисква непосредствена пряка връзка с всеки гражданин – той трябва сам да дойде на нашето гише или да плати през електронна платформа. Защото добрите данъци за нас не са високите, а събраните данъци.   - На местно ниво има нужда от свободен ресурс за всякакъв тип инвестиции и поддръжка. Списъкът с обектите за изграждане и поддържане е дълъг – от обществени сгради, училища, детски градини и ясли, с архитектурна достъпност, санирани и топли, преминем през изискванията по различни направления за поддържане на редица обекти, като депа за отпадъци, велоалеи, паркове и градини със съответните модерни съоръжения и т.н. Подобен широк кръг от ангажименти не би могъл да бъде поддържан само и единствено със собствените приходи на общините от имуществените данъци. Предложението на НСОРБ - 2% от подоходния данък да остават в общината, където се извършва съответната икономическа дейност, е една от стъпките към реална децентрализация. Тя е важна, защото ще даде на общините фискална връзка с икономическата дейност на техните територии. Така те ще имат пряк стимул да привличат инвеститори, които да откриват нови работни места, с реално платени данъци и осигуровки, част от които да остават в общинската хазна. Всъщност децентрализацията не е еднократен акт, тя е процес, който подобрява системите на общественото управление и преразпределя едно и също количество пари по по-справедлив начин до нивото, където те биха били похарчени най-разумно. Да вземем обществения ред. Охраната на реда се осъществява от държавата чрез системата на МВР. Неправилно паркиране, агресивно шофиране, газене в зелени площи са все неща от ежедневието, които обаче са неподвластни на контрола на местната власт. А няма кой по-добре от общините да познава особеностите на различните райони и характерните за тях рискове. - Разбира се, че отлагането само сгъстява облаците. Засега няма разработена методика и това безпокои както нас като експертен екип, който подпомага общините, така и в още по-голяма степен самите местни власти. Въпросът за промяната на начина на определяне на таксата за битови отпадъци не може да бъде разглеждан самостоятелно. Той е част от цялостен комплекс от мерки за подобряване на системите за управление на отпадъците в България, които трябва да бъдат реализирани. Малцина знаят, че всъщност управлението на отпадъците се осъществява от общините и от организациите по оползотворяване на опаковки, които са отговорни за разделното събиране в цветните контейнери. Ние, общините, събираме, извозваме, депонираме и третираме общия битов отпадък, строителните отпадъци и опасните отпадъци и чистим, включително и гробищата, като тези дейности финансираме от такса битови отпадъци. На практика тези два потока от отговорности и ресурси се управляват паралелно и самостоятелно, а не съвместно. Резултатът е видим – въпреки немалкото количество пари, които се събират от гражданите като такса битови отпадъци и продуктова такса – чистотата на нашите населени места продължава да бъде далеч от европейската. Как да променим това? Решенията са сложни и трябва да се търсят в две посоки. От една страна - необходимо е да бъдат разработени адекватни механизми, които да позволяват на общините да въздействат върху генерирането на отпадъци. Паралелно с изграждането на инсталации за компостиране и сепариране са нужни проактивни политики, които да насърчават разделното събиране, стимули за събиращите разделно, облекчения и пр. От друга страна – трябва общини, държава и организации по оползотворяване да си уточним ясно периметъра на отговорностите и ресурса, с който ги финансираме. Например, ако някоя община иска да организира разделното събиране без съдействието на специализираните организации, то тя да получава средства за финансиране на този вид дейности от постъпленията от продуктовите такси. Колкото повече рециклируеми отпадъци или отпадъци от опаковки се насочват към системата за разделно събиране още при източника, толкова по-малка ще бъде финансовата тежест от такса битови отпадъци за всеки гражданин и за самата община. Ако кметът иска да носи цялата отговорност за управление на отпадъците, включително и за разделното събиране – тази възможност трябва да му бъде дадена, разбира се, с дължимия за нея финансов ресурс. Завършва Софийския университет „Свети Климент Охридски“ със специалности „Политически науки“ и „Европейска публична администрация“ с профил „Местна власт и управление“ Има придобита следдипломна квалификация „Лидерство и местна демокрация“ от Централноевропейския университет в Будапеща, както и специализации по управление на проекти с европейско финансиране от България, Белгия и Гърция Георгиева е с над 15-годишен опит в местното самоуправление – като общински съветник; като управител на НСОРБ – Актив ЕООД от създаването й през 2006 г. досега, както и петгодишен опит в управление на неправителствена организация", "date": "2020.01.03", "title": "Силвия Георгиева: Данъчната оценка в курортите, които не развиват туризъм, е завишена"}
{"url": "https://www.monitor.bg:443/bg/a/view/izcheznalite-kraj-norvegija-morjaci-bili-bez-spasitelni-jiletki-184803", "text": "Изпълнителният директор на Българския морски флот кап. Александър Калчев лично е разпоредил корабът да остане в района на инцидента до днес на обед, за да е на разположение, ако се открият телата на моряците. Той обясни пред NOVA, че метеорологичната обстановка е била много тежка - вятър със скорост 20-25 м/сек., имало вълни, високи 9-10 м, а температурата на водата била 5-6 градуса. Калчев каза още, че вълните били толкова големи, че забавяли движението на кораба до човешки ход. „Обичайно при такива условия не би трябвало да има хора на палубата. Защо двамата моряци са били там предстои да разберем. Възможно е да е имало сериозна причина за това. Възможно е и капитанът да не е могъл да смени курса. Тепърва ще събираме свидетелски показания”, заяви изпълнителният директор на БМФ. Двамата моряци, които изчезнаха в морето край норвежките брегове били без спасителни жилетки. Това разказа през бТВ посланика ни в Норвегия Вера Шатилова. Този факт са подчертали и от ситуационния център в скандивската страна, който е провел издирвателните действия вчера. Моряците паднаха зад борда на кораб \"Стара планина\" повлечени от деветметрова вълна. Корабът за насипни товари се намирал в открито море, извън норвежки териториални води, но в зоната на отговорност на Норвегия. Плавателният съд е строен през 2007-ма година и плава под флага на Малта. Курсът му е бил от Мурманск за Констанца. Днес те са прекратени, тъй като спасителите са категорични, че човек може да издържи във вода с толкова ниска температура най-много един час. Спасителната акция продължила седем часа, но без резултат. Посланик Шатилова е уведомила снощи близките на моряците. Тя уточни само, че са млади мъже.", "date": "2020.01.03", "title": "Вълните, отнесли моряците, били по 9 метра (ОБНОВЕНА)"}
{"url": "https://www.monitor.bg:443/bg/a/view/rusinova-pravim-pylna-proverka-na-socialnite-domovete-za-vyzrastni-184806", "text": "Министърът на труда и социалната политика Деница Сачева е поискала от Националния осигурителен институт справка за това колко болнични са издадени за работните дни, прекъснали серията празници около Коледа и Нова година. Резултатите от проверката ще помогнат да се вземе обективно решение за плащането на болничните от първите три дни, съобщи самата тя пред NOVA Да се прекъсне практиката празничните дни да се сливат с болничен лист, настояха работодателите. Така след трите почивни дни на Коледа имаше един работен - 27 декември, а след последвалите събота и неделя - още 2 работни дни на 30 и 31 декември. По думите на министъра не може да се вземе ефективно решение, докато не се изясни дали има работодатели, които не дават достатъчно почивки или недобросъвестни работници си почиват допълнително с болнични. Сачева съобщи също, че започва подготовка за промени в Кодекса на труда за почасовото заплащане и насърчаване на гъвкавата заетост, но не даде повече подробности, защото идеите са на ранен етап. „Правим проверка във всички социални домове за възрастни хора. Но може да се каже, че там постъпват хора, които са в много тежко състояние. Голяма част са над 80 години. Специално в този дом в Горско Косово това е така. Част от тях са на носилки, друга част са в наистина почти терминално състояние. В това отношение статистиката може да е стряскаща, но си има своето обяснение”. Това заяви социалният министър Деница Сачева пред NOVA по повод сигнала на омбудсмана за 24 смъртни случая в дома за хора с деменция край Сухиндол. Сачева обясни, че този тип домове са 14 в цялата страна, като в тях в момента са настанени 774 души. Чакащи са 305. Домовете за стари хора са 82, като в тях са настанени 5365 души. А чакащите са близо 1300. „Това е социалната услуга, от която има може би най-голяма нужда. И ще има за в бъдеще все повече и повече нарастваща нужда. За съжаление това е и услугата, която най-малко се заявява от общините и най-малко се търси. Може би, защото най-трудно се организира от гледна точка на персонал и подходящи помещения”, коментира социалният министър. „Това, което сме взели като решения, е да преустановим настаняването на нови хора в дома в Сухиндол. Ще видим каква е възможността част от потребители да бъдат пренасочени към други социални услуги, така че да намалим броя на хората в стаята. Говорихме вчера с кмета на общината да потърси помещение в съседни села, така че да можем да изградим център за настаняване от семеен тип и да пренасочим както персонала, така и хората в по-добри битови условия”, каза още министъра.", "date": "2020.01.03", "title": "Броят болничните между Коледа и Нова година (ОБНОВЕНА)"}
{"url": "https://www.monitor.bg:443/bg/a/view/vyvejdat-po-strog-rejim-na-vodata-v-pernik-184804", "text": "С един час по- малко ще имат вода перничани от днес, тъй като водата ще се пуска само следобед, предаде БНР. Вместо по осем часа, както бе досега, за по-голямата част от живущите в Перник, ще се подава вода по седем часа в денонощието. В централната част на град Перник и в кварталите \"Изток\", \"Мошино\" и \"Тева\" водата ще се пуска в 15 часа и ще се спира в 22 часа. На същия график са град Батановци, селата Люлин, Мещица, Витановци, Кладница, Драгичево, Рударци и луксозното селище \"Делта Хил\". В селата Големо Бучино, Дивотино, в квартал \"Кало\" в село Рударци, в пернишките квартали \"Църква\", \"Могиличе\", \"Ралица\" и в района на Профилакториума вода ще има във времето от 16 до 23 часа. По шест часа - от 17 до 23 часа, вода ще имат живущите в махала \"Шевърляк\" в пернишкия квартал \"Калкас\", а по пет часа- живущите в блоковете в квартал \"Бела вода\" и в селата Богданов дол, Черна гора, Ярджиловци и Лесковец, като водоподаването в тях ще бъде от 17 до 22 часа. От ВиК - Перник обявиха официално, че цената на водата и в шестте общини в областта остава същата и няма да бъде увеличена.", "date": "2020.01.03", "title": "Въвеждат по-строг режим на водата в Перник"}
{"url": "https://www.monitor.bg:443/bg/a/view/zavryshtane-na-niki-iliev-e-naj-gledanijat-bg-film-za-2019-g-184777", "text": "„Завръщане“ е заглавието на най-гледаният български филм през отминалата година. Филмът, вдъхновен от детските спомени на Башар Рахал и режисиран от Ники Илиев направи премиерата си по кината в средата на октомври. За няма и три месеца (до края на декември) лентата е изгледана от общо 91 018 любители на седмото изкуство у нас, сочат обобщените данни от Националния филмов център. Така „Завръщане“ приключи годината с печалби в размер на 797 609 лв. За факта, че „златото“ в класацията отива при него, съобщи и Илиев в своеобразната си равносметка, която публикува онлайн. „Преди една година на този ден бях на доста тъмно място, седейки пред компютъра, мислейки и пишейки този филм. Бях взел редица тъпи решения и бъдещето не изглеждаше обнадеждаващо. Да, година по-късно нещата са много по-добре, но те се не се подобриха заради щастливо стечение на обстоятелствата, а заради това, че си додадох сметка къде съм сгрешил. Но щях още да си седя пред компютъра ако не се появиха хората, с които го направихме. Далеч съм от идеята, че сме направили перфектен филм, но съм щастлив, че Надявам се следващият да е малко по-добър и да се опитвам да се сравнявам само със себе си вчера“, коментира режисьорът, успял да почива едва един ден през отминалата година – 10 август, заради натоварения график за „Завръщане“. Към момента Илиев вече се труди върху сценария на следващия си, пети режисьорски филм, като негов партньор отново ще е Башар Рахал. „Спокоен съм, че нещата вече са наред и се притеснявам дали ще се справя толкова добре, като нямам гняв и болка в себе си. Но също съм благодарен на всичко, което ми се случва и се опитвам да го ценя“, казва той. „Завръщане“ проследява историята на приятелите Алекс (Илиев), Вики (Орлин Павлов), Дидо (Бойко Кръстанов) и Ачо (Александър Кадиев), които години след детската си дружба се събират отново в името на една кауза. Филмът бе и 89 877 зрители пък изгледаха филма „Доза щастие“, който се нарежда на второ място по интерес от страна на родните киномани през 2019 г. Дебютният пълнометражен игрален филм на Яна Титова спечели 730 583 лв от боксофиса. Заглавието проследи най-тъмните години на зависимост на Весела Тотева така, както ги разказва самата тя в биографията си „Падение и спасение“. В нейната роля пък видяхме дъщеря й Валентина Каролева. Бронзът по гледаемост за 2019 г. е за „Уют“. Комедията, разглеждаща въпросите за деморализацията на народа, ограбван все повече културно и интелектуално, направи премиерата си през пролетта, а за няколко месеца на голям екран привлече вниманието на близо 75 хиляди българи. От продажбата на билети филмът е спечелил общо 689 368 лв. Топ 5 в списъка се допълва още от „Диви и щастливи“ на Мартин Макариев (60 489 зрители, 565 957 лв.) и режисьорският дебют на Мариан Вълев „Лошо момиче“ (40 372 зрители, 344 588 лв.)", "date": "2020.01.03", "title": "„Завръщане“ на Ники Илиев е най-гледаният БГ филм за 2019 г."}
{"url": "https://www.monitor.bg:443/bg/a/view/stotici-bylgari-zapalih-svesht-za-vasiliovden-v-jeljaznata-cherkva-184819", "text": "Стотици българи , дошли за новогодишните празници в космополитния Истанбул запалиха свещички за здраве на Васильовден в обновената Желязна църква „Свети Стефан“ на брега на Босфора. Придошлите от всички краища на България богомолци останаха неприятно изненадани, че в първия ден на новата 2020 година там няма служба, след като броени дни по-рано за храмовия празник  свети Стефан там е служил русенския митрополит  Наум. Екскурзиантите коментираха, че от офисите на тур-агенциите ги убеждавали, че ще могат да присъстват на богослужение , някои дори платили допълнителни такси за тази „екстра“. Единственият представител на  храма,който продаваше свещи и иконки в притвора нямаше никакво обяснение за подобни оферти. Младият мъж на лош български език обясняваше, че не поддържат контакти с агенциите, неговите задължения били само да следи за реда в изцяло реконструираната с 3,5 млн евро от турската държава през 2018 година църква. Сходна се оказа ситуацията и в световноизвестната Света София , където част от българските туристи така и не успяха да влязат вътре въпреки , че още в България са си платили таксата за входа й. Местните гидове просто отказваха да съпровождат мераклиите да разгледат величествената старина под претекст, че „нямат време“. Стигна се до неприятни сцени с директни заплахи за побой над гидовете от страна на останали „извозени“ туристи. Само присъствието на тежко въоръжени полицаи и жандармеристи  на територията на античния Хиподром и заплахата на екскурзоводката, че ще поиска съдействие от тях укротиха страстите в първия ден от Новата година. Никой не е в състояние да пресметне колко нашенци са посрещнали празника в Истанбул, само в ресторанта на петзвездния хотел „Гьонен“ имаше около 340 мъже, жени и деца, която бяха забавлявани от диджей от босненски произход. Повечето бяха пристигнали организирано, малцина бяха дошли със собствените си автомобили, но предпочетоха да ги оставят на паркинг и да не рискуват да карат в непосилния предпразничен трафик.Точно в полунощ по местно време пръстен с диамант и предложение за брак поднесе на любимата си Таня софиянецът Руслан , момичето не сдържа сълзите си от вълнение. Препатили нашенци разказаха, че още на ГКПП „Капитан Андреево“ , преди да стъпят в Република Турция водачите ги предупредили недвусмислено с думите“ От тук нататък забравете за времето! Ще видите това, за което сте платили ако има възможност и ако Аллах и Христос са с вас!“. Пожелала анонимност екскурзоводка от иначе реномирана столична фирма, която на няколко пъти изпада в истерия от невъзможността да се вмести в предварителните графици призна, че шефовете в София обещавали „чудеса“ на клиентите само и само да им приберат авансово парите. В последствие се оправдавали за неудачите с …местните служители на турското туристическо ведомство. Жената, която има зад гърба си поне 10 години професионален стаж директно съветваше българите да идват в града на император Константин само в дни, когато няма никакви празници, ако искат да видят поне половината от обещаното им. Още от сега тя предупреди, че разходките по време на прочутия априлски фестивал на лалетата в парка Емирган са „мижи да те лажем“, ако изобщо групите стигнели до там. Вдигнали пък новогодишна наздравица на борда на яхта във водите на Босфора твърдяха, че условията там били не просто мизерни за платените от тях пари, а буквално „ровели дъното“.", "date": "2020.01.03", "title": "Стотици българи запалиха свещ за Васильовден в Желязната черква"}
