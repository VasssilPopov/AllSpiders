{"url": "http://www.monitor.bg/a/view/29835-%D0%A7%D0%B0%D1%81%D0%BE%D0%B2%D0%BD%D0%B8%D0%BA%D0%B0%D1%80%D0%BA%D0%B0-%D0%BD%D0%B0-83-%D0%B3%D0%BE%D0%B4%D0%B8%D0%BD%D0%B8-%D0%BE%D1%82-%D0%A0%D1%83%D1%81%D0%B5-%D0%BE%D1%89%D0%B5-%D1%80%D0%B0%D0%B1%D0%BE%D1%82%D0%B8/", "text": "Зрението й е като на момиче, занаятът я научил на точност\n                    \nЧасовникарка на 83 години още работи и посреща клиенти в малкото си ателие на ул. „Асен Златаров“ в Русе. Петкана Габърова поправя тиктакащите механизми от близо шест десетилетия и е благодарна на занаята, че я научил да бъде много точен човек. И въпреки че цял живот се взира в дребните детайли,досега е ходила на очен лекар само веднъж, а зрението й е като на момиче. Вярва, че в професията ще има хляб, докато съществуват хора, за които носенето на ръчен часовник не е отживелица, а въпрос на стил.\n\n„И все пак сега, във времето на мобилните телефони, всичко е много по-различно“, разсъждава русенката. Проходила в занаята на 25-годишна възраст - през 1960 година, когато започнала да помага на съпруга си Димитър, който бил часовникар. Спомня си и първия работен ден – 16 май. Ателието им тогава е на ул. „Петко Д. Петков“ и е към кооперацията „Република“. След десетина години услугата преминала към промкомбината „Здравко Чампоев“ и едва през 1982 година имали възможност да си отворят собствено ателие на ул. „Асен Златаров“ в двора на тяхната кооперация. По онова време съществувало постановление, което давало възможност на трудоустроени хора, какъвто бил съпругът на Петкана, да си направят малки работилнички или ателиета, за да се прехранват.\n\n\n\n„Тогава едва смогвахме с поръчките, имаше много работа. Често клиентите ни се нареждаха на опашка, която стигаше до улицата, и сме приемали чак за следващия месец“, спомня си русенката. По онова време хит били съветските марки „Слава“, „Заря“, „Полет“, „Победа“, „Ракета“ просто защото друго нямало на българския пазар. Но пък и поправката на тези механични часовници била по-лесна – имало достатъчно резервни части, а и се оказали доста качествени машинки. Руснак, посетил наскоро ателието, казал, че всички тези съветски заводи вече не работят. От самонавиващите се часовници в Русия сега се произвеждала само една марка – „Восток“. Социзделията обаче имали дълъг живот и все още „навестявали“ ателието на Петкана.\n\nМакар и много рядко, хората и в онези времена давали за поправка часовници, произведени в страните от другия, капиталистическия свят. Марките „Сейко“, „Докса“, „Ориент“, „Женева“, „Атлантик“ носели най-вече международни шофьори и моряци или пък техни близки.\n\nКлиентите идвали и с будилници, каквито тогава имало във всеки български дом. Колкото и да е странно, в ателието и сега носелиза поправка от тези часовници, за които си мислим, че отдавна са изложени в музеите. С техния ремонт се занимава дъщерята на Петкана – Диана, която работи заедно с майка си.\n\n\n\nКато дете често надничала в ателието и лека-полека усвоила занаята. Завършила е английска филология и преподавала в русенско училище, но преди години решила, че трябва да си даде почивка от професията и се включила в малкия бизнес на майка си. Петкана останала да работи сама през 1989 година, когато починал съпругът й.\n\n„С будилника си сигурен, че ще се събудиш. Има хора, които още го използват у дома и не вярват на мобилните телефони и на електронните часовници, на които може да им падне батерията. Части за съветските будилници имаме достатъчно“, обяснява Диана.\n\n\n\nДвете жени не делят часовниците на скъпи и на евтини. Поправяли са и „Ролекс“-и, и часовници с диаманти, но не са се впечатлявали, защото за тях това е една машинка, която има нужда от ремонт. „Скъпи са за притежателите си, но не и за нас“, казва дъщерята.\n\nОт някогашните десетки часовникарски ателиета в Русе днес са останали само шест. Работата през годините се свила и с навлизането на електрониката се променила коренно.\n\n„Механиката лека-полека намалява. Клиентите сега носят електронни часовници, на които освен да им се подмени целият блок, няма какво друго да се направи. Нямат пружини, баланси... В повечето случаи е по-добре да се купи нов, отколкото да се дава за ремонт“, смята Петкана. Според нея сега се произвеждат много некачествени изделия, които се продават скъпо.\n\n„Идва едно момиче и казва, че си купило часовника за 160 евро и държи на него. Отварям го вътре и виждам пластмасов механикъм. Носят и часовници, които се оказват капсуловани и няма какво да им се ремонтира.Трябва да се изхвърлят и жалко за парите“, обяснява Петкана. Радва се, когато в ателието идват семейни реликви, носени някога от дядовците или пък отмервали времето във фамилния дом преди век.\n\n„Часовникът има душа, той носи в себе си нещо от своя притежател“, разсъждава поетично русенката.\n\n\n\nЗа часовникарството някога Петкана си спомня с умиление. Това е нейната младост, най-хубавите й години. В ателието на „Асен Златаров“ има снимка от онзи период - една симпатична млада жена с лятна рокля държи в ръцете си часовник. Било е прездалечната 1967 г., когато я снимали за списание „Кооперативна промишленост“. Тогава е на 33 години и не си е представяла, че ще остане в занаята толкова дълго време. Но какво ли не ни подготвя съдбата. Днес Петкана от Русе е, може би, най-възрастната работеща часовникарка.\n \n\n\n                    ", "date": "2018.03.21", "title": "Часовникарка на 83 години от Русе още работи"}
{"url": "http://www.monitor.bg/a/view/89920-%D0%9F%D0%BB%D0%B0%D1%89%D0%B0%D0%BC%D0%B5-%D1%81%D0%B8%D0%BD%D1%8F-%D0%B7%D0%BE%D0%BD%D0%B0-%D0%B8-%D0%BF%D1%80%D0%B5%D0%B7-%D0%BC%D0%BE%D0%B1%D0%B8%D0%BB%D0%BD%D0%BE-%D0%BF%D1%80%D0%B8%D0%BB%D0%BE%D0%B6%D0%B5%D0%BD%D0%B8%D0%B5/", "text": "\n                    Цeнтърът за градска мобилност (ЦГМ) пуска от този месец нова услуга, която позволява на всеки да заплати през банковата си карта престой в зоната за локално паркиране чрез мобилно приложение. Цената не се променя – един лев за „зелена“ зона и два лева за „синя“, съобщиха от ЦГМ вчера. Дава се възможност и за пакетно заплащане до 2 часа за „синя“ и до 4 часа за „зелена“ зона. Също така има опция за проследяване на мястото, където е паркиран автомобила.За да ползва услугата, клиентът трябва да има интернет на телефона и свалено подходящо приложение, като има версии за Android и iOS платформи.Новата екстра ще улесни и чуждестранните гости на София, които не могат да заплатят паркиране чрез СМС, тъй като външни оператори не позволяват този вид разплащане.Плащането чрез банкова карта и мобилна апликация не отменя възможността за разплащане чрез СМС-и. Тази опция остава като алтернативна в апликацията, уточниха от ЦМГ.Приложенията чрез които ще може да става разплащането в зоната за локално паркиране ще бъдат обявени на отделна страница на сайта на ЦГМ -https://www.sofiatraffic.bg.\n                    ", "date": "2018.03.21", "title": "Плащаме „синя зона“ и през мобилно приложение "}
{"url": "http://www.monitor.bg/a/view/88868-%D0%9F%D0%BE%D0%B4%D0%B7%D0%B5%D0%BC%D0%B8%D1%8F%D1%82%D0%B0-%D0%BD%D0%B0-%D0%B1%D0%B8%D0%B2%D1%88%D0%B8%D1%8F-%D0%BC%D0%B0%D0%B2%D0%B7%D0%BE%D0%BB%D0%B5%D0%B9-%D0%BD%D0%B0-%D0%93%D0%B5%D0%BE%D1%80%D0%B3%D0%B8-%D0%94%D0%B8%D0%BC%D0%B8%D1%82%D1%80%D0%BE%D0%B2-%D1%81%D1%82%D0%B0%D0%B2%D0%B0%D1%82-%D0%B3%D0%B0%D0%BB%D0%B5%D1%80%D0%B8%D1%8F/", "text": "Телефонна централа, климатични инсталации и кабинети под разрушената сграда \n                    Подземията на разрушения Мавзолей на Георги Димитров в центъра на София ще станат галерия за съвременно изкуство. Запазено обаче ще бъде и част от оригиналното им оборудване, за да могат  посетителите да усетят духа на мястото.  Огромният лабиринт от помещения и коридори слиза на 4 нива под земята, а в тях се помещава секретна по онова време апаратура, включително голяма климатична инсталация, телефонна централа, дори цели работни кабинети. Част от „обзавеждането“ ще бъде запазено. Така посетителят ще може да си представи каква е била оригиналната обстановка в това пространство, обясни заместник-кметът на София по културата Тодор Чобанов, който слезе вчера в подземията заедно с журналисти. По-голямата част от техниката вътре ще бъде изнесена. „Много от тези машини са били  за времето си последен крясък на технологиите.  Те представляват интерес за определени музеи – ще предложим на Политехническия музей да си хареса едни или други експонати“, допълни Чобанов. По думите му преобразуването на подземията в галерия и отварянето им за посетители ще стане след поне 2-3 години, като първо предстои да бъде обявен конкурс. Част от помещенията са огромни и с висок таван и това ги прави отлични за експониране на арт инсталации. „Съвременното изкуство обича да се разпростира в по-големи пространства, така че тук е идеално за подобен род акции. Разбира се, могат да се правят и традиционни изложби“, обясни Чобанов. Тайна Няма никакви запазени документи за предназначението на подземията на Мавзолея, обясни Чобанов. Най-вероятно е предвидено при въоръжен конфликт вътре да работят хора от службите и правителството. Има запазени доста големи административни помещения. „Мащабите на това място далеч надхвърлят поддържането на един единствен експонат в мавзолея“, изтъкна Чобанов. \n\n\n                    ", "date": "2018.03.21", "title": "Катакомбите под Мавзолея стават арт музей  "}
{"url": "http://www.monitor.bg/a/view/13834-%D0%A0%D0%BE%D0%B1%D0%BE%D1%82%D0%B8-%D0%B7%D0%B0%D0%BC%D0%B5%D0%BD%D1%8F%D1%82-%D1%82%D0%B0%D0%BA%D1%81%D0%B8%D0%B4%D0%B6%D0%B8%D0%B8%D1%82%D0%B5-%D0%B8-%D0%B3%D0%BE%D1%82%D0%B2%D0%B0%D1%87%D0%B8%D1%82%D0%B5/", "text": "След 12 г. 85% от работните места ще за професии, които сега не съществуват\n                    Роботи заменят шофьорите на таксита, автобуси от градския транспорт, готвачи и сервитьори. „След 20 - 30 години тези професии, както всичи нискоквалифицирани позиции ще се извършват от роботи”, заяви директорът на софийския Софтуерен университет Светлин Наков на конференция „Бъдещето на труда”. По думите му след 12 г. 85% от работните места ще бъдат за професии, които все още не съществуват. Една от тях е треньор на роботи, която ще бъде изключително търсене с оглед на дейностите, които ще се извършват от роботи. „Сега 30% от задачите в 70 на сто от професиите могат да бъдат заменени от машини”, заяви евродепутатът Ева Майдел. Според европейската статистика в момента 90% от позициите на пазара на труда изискват цифрови умения. „Такива умения имат само 4 от 10 европейци”, заяви комисарят по заетостта Мариан Тейсен.\n                    ", "date": "2018.03.21", "title": "Роботи заменят таксиджиите и готвачите"}
{"url": "http://www.monitor.bg/a/view/45605-8-000-%D0%BA%D0%BC-%D1%80%D0%B5%D0%BF%D1%83%D0%B1%D0%BB%D0%B8%D0%BA%D0%B0%D0%BD%D1%81%D0%BA%D0%B8-%D0%BF%D1%8A%D1%82%D0%B8%D1%89%D0%B0-%D1%81%D0%B0-%D0%B2-%D0%BC%D0%BD%D0%BE%D0%B3%D0%BE-%D0%BB%D0%BE%D1%88%D0%BE-%D1%81%D1%8A%D1%81%D1%82%D0%BE%D1%8F%D0%BD%D0%B8%D0%B5/", "text": "\n                    Около 8 000 км пътища от републиканската мрежа са в лошо или в много лошо състояние, заяви в Добрич министърът на на регионалното развитие и благоустройството Николай Нанков. Цялата републиканска мрежа е 20 000 км, но поради липса на по-добри финансови възможности, пълна рехабилитация се прави на година на 450 км. За основен ремонт са и 12 хиляди километра общински шосета, допълни миистърът.\n\nОт началото на следващата седмица започва изкърпването на дупките, отворили се през зимата. Във вторник пък започва строежът на 10.3 км от магистрала \"Хемус\", от разклона за Велико Търново до Златна Панега. След около два месеца се очаква да тръгне и работата по трасето на аутобана от Белокопитово до пътен възел Луковци (16.5 км). Министърът обяви, че и двата нови участъка ще се направят за около година и половина вместо за две, но това няма да е за сметка на качеството.\n\nСпоред министър Нанков, след въвеждане на тол-системата, държавата ще може да ремонтира три-четири пъти повече пътища, като за период до седем години предвижда да бъдат обновени основно всички шосета в лошо състояние. Освен средства от тол системата и бюджета, пари за основни пътни ремонти ще се търсят и от нов фонд за пътна безопасност, който се създава в ЕС.\n\nМинистър Николай Нанков бе в Добрич за първа копка на реконструкцията на Пречиствателната станция за отпадъчни води - град Добрич, която се намира в землището на с. Врачанци. Реконструкцията и разширението ще се реализират по проект „Интегриран проект за подобряване на водния сектор в град Добрич – Фаза 1“. Станцията е построена и въведена в експлоатация през 1986 г. и досега не е била реконструирана. Стойността на Договора за изпълнение на ПСОВ е 31 913 683,42 лв.\n                    ", "date": "2018.03.21", "title": "8 000 км републикански пътища са в много лошо състояние"}
{"url": "http://www.monitor.bg/a/view/69894-%D0%91%D0%BE%D1%80%D0%B8%D1%81%D0%BE%D0%B2-%D0%A2%D1%80%D1%8F%D0%B1%D0%B2%D0%B0-%D0%B4%D0%B0-%D1%81%D0%B5-%D0%B7%D0%BD%D0%B0%D0%B5-%D0%B2-%D1%81%D0%B5%D0%BB%D0%BE%D1%82%D0%BE-%D1%87%D0%B5-%D0%B8%D0%BC%D0%B0-%D0%BF%D0%BE%D0%BB%D0%B8%D1%86%D0%B0%D0%B9-%D0%B7%D0%B0-%D0%B4%D0%B0-%D1%81%D0%B0-%D1%81%D0%BF%D0%BE%D0%BA%D0%BE%D0%B9%D0%BD%D0%BE-%D1%85%D0%BE%D1%80%D0%B0%D1%82%D0%B0-%D0%A1%D1%82%D0%B5%D0%BD%D0%BE%D0%B3%D1%80%D0%B0%D0%BC%D0%B0/", "text": "\n                    Промени в законодателството, които да спрат злоумишленото обжалване на обществени поръчки, и други, които да дадат инструменти за борба с престъпността, бяха обсъдени на\nднешното правителствено заседание. Това съобщиха от пресцентъра на правителството.\nРаботни групи с участието на всички заинтересовани институции, готвят изменения в\nЗОП и в Наказателния кодекс, посочиха вицепремиерът Дончев и министър Цачева. Прецизират се текстовете за кръга заинтересовани лица при обжалване на обществените поръчки, като целта е да не бъдат спирани с години значими проекти, което води до загуба на средства и невъзможност да бъдат реализирани важни за обществото политики. Готвените промени в наказателното законодателство са свързани основно с приравняване на противозаконното отнемане на автомобил с кражба.\nОбсъдени бяха и резултатите от първите срещи на министъра на вътрешните работи с кметове от малки населени места и с кметски наместници за съвместната им работа с полицията за опазване на обществения ред и сигурността по селата. Задачата беше възложена от премиера Борисов на\nоперативно заседание на кабинета в понеделник.\n„Трябва да се знае в селото, че или има постоянен полицай, или има видеонаблюдение, или веднъж минава полицейски патрул, който отива при кметския наместник или при кмета, подписва се в тетрадката, пита го за проблеми, за да живеят спокойно хората“, посочи министър-председателят.БОЙКО БОРИСОВ: Някой иска ли да каже нещо?\nТОМИСЛАВ ДОНЧЕВ: От вчера, след неколкоседмични усилия, практически всички министерства са включени в системата за обмен на документи по електронен път. Благодарност и поздравления за всички колеги, защото само преди две-три седмици бяха половината.\nСега в момента се работи с основен приоритет включването в системата на всички структури – 36, ако не ме лъже паметта, на МВР, което дава фундамент (без значение дали имаме дигитализирани регистри, или нямаме) само след няколко месеца, или до есента, на база вътрешна организация, модерация, това е ново упражнение, ние да сме в състояние по\nотношение на ползвателя на услугата да не го караме да разнася хартия.Но, най-доброто предстои. Свързаността е само началото. Тепърва трябва да изрежисираме всички сценарии как едно ведомство прави в друго справка по електронен път, когато нямаме първично достъпен регистър. Но, първата стъпка – свързаността, е факт. Поздравления за колегите.\nБОЙКО БОРИСОВ: Това практически означава, че може и на хартия да не се движат материали…\nТОМИСЛАВ ДОНЧЕВ: Малко опит трябва да се натрупа. Няколко месеца.\nЕКАТЕРИНА ЗАХАРИЕВА: Остава да направим електронни услугите…\nБОЙКО БОРИСОВ: Ами почвайте да правите услугите електронни!\nТОМИСЛАВ ДОНЧЕВ: Има нормативни въпроси, които ще ги уредим. По отношение на това, че някои институции, включително институциите на съдебната власт, изискват документи на хартия, те са свързани с промяна в законодателството. Дайте да се фокусираме върху това, което ни е основният приоритет – услуга, справка по отношение на гражданите.\nБОЙКО БОРИСОВ: В този ред на мисли. Докъде стигна, Николина, системата, която трябва в хотелите…\nНИКОЛИНА АНГЕЛКОВА: ЕСТИ.\nБОЙКО БОРИСОВ: ЕСТИ – кога ще бъде въведена?\nНИКОЛИНА АНГЕЛКОВА: Работи комисията. Отворени са офертите. Спазват се законовите срокове.\nБОЙКО БОРИСОВ: От месеци слушам, че комисията работи денонощно.\nНИКОЛИНА АНГЕЛКОВА: Има срокове, законови, господин премиер…\nБОЙКО БОРИСОВ: Така. До кога?\nНИКОЛИНА АНГЕЛКОВА: …в ЗОП.\nБОЙКО БОРИСОВ: До кога?\nНИКОЛИНА АНГЕЛКОВА: Още месец и половина работата на комисията, следва да се избере изпълнител. След което, ако няма обжалване, трябва да стартира.\nБОЙКО БОРИСОВ: Сиреч, този сезон няма да стане…\nНИКОЛИНА АНГЕЛКОВА: Не, до края на годината. Защото изработването на самата система е шест месеца. Няма как.\nИмаше една година и половина обжалване, както при ТОЛ-а. Ние почваме, те обжалват. И то фирми, които дори не са закупували документи. Просто, имали правен интерес.\nБОЙКО БОРИСОВ: Дончев, трябва да помислите върху това буквално саботиране на държавата с…\nТОМИСЛАВ ДОНЧЕВ: Отговарям веднага, господин премиер.\nСлед няколко месеца работа – смесен екип и представители на Народното събрание, и в\nконсултация с всички институции, които са отговорни за обжалването по реда на Закона за\nобществените поръчки – Комисията за защита на конкуренцията и други, сме готови с промени в закона. Сега правото за обжалване, ако ми позволите да обясня две минути, но това дава яснота на колегите, правото на всеки заинтересован да обжалва не е достижение на родното законодателство. Това директно е уредено в европейските директиви, свързани с обществените поръчки. Това, което сме направили ние, е опит за стесняване на кръга на този, който може да обжалва. Защото към момента прочитът на Директивата е, че всеки, който има интерес, примерно фризьорски салон, баничарница приемаме, че има интерес от строителство на магистрала, примерно, или от изграждането на електронна система – има право да жали. Първият опит е да свием леко този кръг от заинтересовани страни. По логиката, която се опитваме да въведем е, че\nфризьорски салон не може да строи магистрала. Въпреки че според практиката, която е\nнатрупана, една фирма, която се занимава с подбор на персонал или с охрана на труда, може да обжалва. И като аргумент не може да се изключи някоя инстанция да би решила, че ако някой би строил магистрала би имал нужда от услугите на тази фирма. И тя лесно би могла да си намери четири или пет партньора – строители, асфалтополагащи, асфалтова база, бетонов възел и т. н.\nНо, при изключително буквален прочит на директивите, сме се опитали да направим една малка стъпка напред без да ги нарушаваме, която да стесни кръга от недобросъвестно обжалване.\nВключително и по-директно уреждане на възможността, ако в резултат на жалене, както е случаят с АПИ, МРРБ, възложителите са претърпели щети. Естествено, когато цялото обжалване е приключило и се е установило, че то е неоснователно.\nБОЙКО БОРИСОВ: Или както в обжалването на ТОЛ системата – като проверихме кой обжалва се оказва, че човекът метеше пред „Пирогов“ улиците.\nТОМИСЛАВ ДОНЧЕВ: Има много такива случаи.\nБОЙКО БОРИСОВ: Така че, аз правилно искам да бъда разбран, говоря за саботирането. Че обжалването е необходимо, че то стимулира и конкуренцията, и прозрачността въобще не става спор. Говорим за системи… има ли някой, който да не е убеден, че системата, която всеки, отишъл в хотел, ще го регистрира – първо е полезна за националната сигурност, второ за бюджета и за прозрачността на бизнеса. И това година и половина не може да се въведе заради обжалване! ТОЛ системата две години! И то си личи умисълът – чака се последният момент, шест часа вечерта без една минута, тогава се внася от някоя фирма и блокира нещо, което ни струва милион и половина на ден. До вчера асфалт не се ядеше, а сега всички искат асфалт. Хубаво, ама по милион и половина ние губим от това, че ТОЛ системата не работи, години наред не можахме и чак сега преодоляхме тази пречка.\nТОМИСЛАВ ДОНЧЕВ: Имаме и много други такива случаи, може би не толкова драстични като стойност, но, например, неотдавна по отношение на една електронна система, която трябва да се изгражда, обжалва фирма за търговия с чорапи.\nБОЙКО БОРИСОВ: Разбрахте ме, просто мислете как да направим така, че да свършим навреме. Да не дойде краят на тази година и да се разбере, че ще стане до края на следващата година.\nНИКОЛИНА АНГЕЛКОВА: Аз не мога да гарантирам, господин премиер, че няма да има\nобжалване пак, защото, когато се избере изпълнител, това е възможно отново да се случи. Но този път заинтересовани са само тези, които са участвали, а не всяко лице. Ние винаги искаме предварително изпълнение, но това не означава, че няма да обжалват. Те обжалват и предварителното изпълнение.\nБОЙКО БОРИСОВ: Другото, което и коалиционните партньори ги интересува, защото сме поемали заедно ангажимент – текат анализите на МВР, в които участват министърът, главният секретар, шефовете на полиции, съответни централни и местни, областните управители и преди няколко дни разпоредих на министър Радев да кани всички кметове, кметски наместници и на най-малките населени места, нека да доложи да ви информира.\nВАЛЕНТИН РАДЕВ: Господин премиер, уважаеми колеги, както си спомняте от обсъжданията в понеделник, едната задача беше свързана с престъпността в малките населени места и полицаите, които сме разпределили там. Вчера вече направихме две поредни срещи. Анализите са всеки ден, но аз участвах вчера в Плевенска област и в Ловеч. Поканихме всички кметове и имаше над 70-80 от тях, включително кметски наместници, както разпоредихте. Запознахме ги с това какво сме направили ние. Освен, че чух анализи на областните дирекции на МВР, по-интересното беше, че чухме от кметовете на общини и на населени места, кметските наместници какво те си мислят за нас, има ли ги тези мобилни групи, виждат ли ги. За мое удовлетворение, чух повече положителни неща. Имат и забележки, мога да кажа някои от тях – искат да връщаме инспектори, дежурни и т. н. Не всичко можем да изпълним, но там, където можем, включително и за камерите, веднага им отговорихме или ще направим възможно дори лично да получат информация какво може да направи министерството и в какви срокове.\nПродължаваме в Благоевград другата седмица и ще бъде така до 29-ти, когато завършваме този цикъл с анализите и участието на кметовете. Отново ще ги каним и навсякъде, където се появим дали аз, дали главен секретар с екипи – да присъстват и да кажат забележките си.\nБОЙКО БОРИСОВ: Така трябва да го направите, че да сте заедно, така ще ги планирате. Ако\nтрябва, ако сте в Благоевград сутринта, оттам можете да се прехвърлите в Пазарджик, пътища направихме хубави, така че навсякъде присъствате заедно. Протоколират хората на областния директор и след един месец ти дават справка къде какво е отстранено и къде, примерно, трябва централно финансиране или нещо, което да помогнем. Така, както махнахме лимита на автомобилите, да се движат непрекъснато.\nВАЛЕНТИН РАДЕВ: Много са доволни, казаха го.\nБОЙКО БОРИСОВ: Това, което ти казах – да си въведат книга при кмета.\nВАЛЕНТИН РАДЕВ: Това ще го направим.\nБОЙКО БОРИСОВ: Отиват полицаите, обхождат, подписват се. Утре да имаме и за пред кмета, и за пред нас какво са проверили, какво са констатирали. Това не случайно го бяха измислили едно време…\nВАЛЕНТИН РАДЕВ: И хубавото е, господин премиер, че на тези срещи присъстват и областният управител, и кмета на населеното място, кметът на големия град, например, Плевен, Ловеч и освен това представители на съдебната система – окръжният прокурор, съдиите и те участват включително.\nБОЙКО БОРИСОВ: Нас ни интересува полицаят, пожарникарят и тези, които са там – едните пазят нивите, да не изгорят, а другите помагат за спазване на обществения ред. Там трябва да се знае в селото, че или има постоянен полицай, или има видеонаблюдение, или веднъж минава\nполицейски патрул, който отива при кметския наместник или при кмета, подписва се в тетрадката, пита го за проблеми, за да живеят спокойно хората. Затова махнахме лимитите на горивата, нови автомобили се взеха, униформи нови, увеличение на заплатите.\nВАЛЕНТИН РАДЕВ: Доволни са, чухме го това от всички там.\nБОЙКО БОРИСОВ: Затова сега искам от теб да въведеш ред. С колегите това сме го поели катоВАЛЕНТИН РАДЕВ: Разбрах.\nКРАСИМИР КАРАКАЧАНОВ: В тази област, господин премиер, наистина, увеличи се броят на\nполицаите и на Гранична полиция, и на жандармерия.\nИма един момент, който, разбира се, изцяло е в ръцете на Министерството на вътрешните работи, а именно – по отношение на увереността на полицаите да изпълняват своите задължения.\nЗнаете, че много случаи имаше в предишни години, когато полицай си свърши работата,\nвключително използвайки сила обуздава по трима-четирима престъпници и като вдигнат шум\nвсевъзможни организации, наказваха полицая. Просто ръководството на Министерството на\nвътрешните работи трябва да застане зад полицая в такива случаи. Не говоря за превишаване на законовите норми, а говоря за самочувствието на самите полицаи.\nВторо, всеки един кмет, а и във всяка една областна дирекция, знаят горе-долу по селата\nконтингента, който извършва кражби и подобни престъпления. Знаят се буквално поименно –\nистория, дядо, баба и т.н. Профилактични разговори с тези хора! Профилактиране на този\nконтингент би било една превантивна мярка – викат го един път в месеца или един път седмично и районният инспектор си провежда един разговор с него, това има ефект.\nБОЙКО БОРИСОВ: Сутринта на оперативката, колега, по тази тема разговаряхме много. Възложих го на Радев с юристите да провери и тук госпожа Цачева може да ни каже сигурно повече, но в България законът е такъв, че ако направиш десет еднакви кражби, те съдят за една от тях. След това отива на пробация, понеже престъплението става малко и пак излиза. И така докато не гръмне някой много фрапантен случай и не заговорят хората за него, защото станал голям инцидент. Това на Ципов, моля ти се, понеже разбрах, че той се занимава, възложи да му се предаде. Ето, коалиционните партньори са изцяло „за“ да сменим това противозаконно отнемане, да си стане кражба и крадците на коли… Просто имаме абсолютно разбиране във всяка една тема. Двете парламентарни групи ще го внесат веднага и с тези промени ще дадем инструменти на МВР да няма откъде да се шиканира след това процесът.\nВАЛЕНТИН РАДЕВ: Подготвили сме текстовете, господин премиер.\nБОЙКО БОРИСОВ: Добре.\nМоля ти се, това го съгласувай, виж го, и госпожа Цачева, от министерството да кажат как точно – първо, второ, трето. Но това трябва да се промени, то е безумно.\nЦЕЦКА ЦАЧЕВА: Уважаеми господин министър-председател, колеги, в работната група, която вече работи по тази тема, предложенията на текстовете за промени от страна на МВР ще се обсъждат в петък в 10 часа. Имаме готовност до края на месец март, другата седмица, да обявим какви точно ще бъдат новите редакции. Имаме конкретни текстове от тях, които вече са ни предложени.\nБОЙКО БОРИСОВ: Добре. И на вицепремиерите също го пратете, те съответно – на\nпарламентарните групи.\nРадев, срещни се с двете парламентарни групи, обясни, да знаят точно за какво става въпрос, да дадем този инструмент. Имайте предвид, че аз за това нещо се боря от сигурно 15 години и не мога да преодолея противозаконното отнемане на автомобили да стане кражба. Ще е много приятна изненада за мен, ако това успеем да го направим. Хващаме го в колата, след това излиза, пробация, домашен арест, отива пак да краде и такива случаи, ако извикам директора на Софийско, може би до утре сутринта ще ви разказва с имена, с факти, с хора. Само че законът казва, че това е възможно. Да променим законите, да ги обясним на обществото, защото отнемането означава, че като те хванат вътре в автомобила, но ако не работи, или там те хванат на място – не го крадеш, не е кражба и там има други членове и състави.\nИ миналия път ви разказвах, знаковите крадци вече са като директори – влиза с лаптопа, пали колата и слиза. Влиза шофьорът, който вече и да го хванат, той е никому неизвестен, почват да го съдят, поема цялата вина. И законът им позволява това да го вършат! И полицаите всяка сряда ми казват: „Борим се, но този пак е навън, този пак е под домашен арест, този пак го хванахме под домашен арест как разфасова кола“. И затова – 10 дни срок, седнете и го направете! Дайте им този инструмент.\nЦЕЦКА ЦАЧЕВА: Към настоящия момент този текст за отнемането е в главата за транспортните престъпления, а не в главата и раздела за престъпления против собствеността, където са кражбите.\nБОЙКО БОРИСОВ: Защо е така, според теб?\nЦЕЦКА ЦАЧЕВА: Това е направено още преди демокрацията, промяната. Не могат да ми обяснят защо така е направено, но текстът е от тогава.\nБОЙКО БОРИСОВ: Е, и?\nЦЕЦКА ЦАЧЕВА: Имаме сега новите промени на МВР.\nБОЙКО БОРИСОВ: Двадесет и осем години вече не можем да го променим.\nЦЕЦКА ЦАЧЕВА: Не съм казала такова нещо. Обратното. До края на месец март. Другата седмица в петък заседават, другата седмица излиза предложението. Имаме конкретните текстове, които ще се огледат от междуведомствената работна група, включени са представители на магистрати, прокуратура, съдии и т.н.\nБОЙКО БОРИСОВ: Добре.\nДо петък разпределяте на парламентарните групи и на двамата вицепремиери – да го имат и те, за да може по тази тема, ако имат забележки, веднага да ги направят и да отива в парламента, да стане възможно най-бързо.\nЗакривам заседанието.\n                    ", "date": "2018.03.21", "title": "Борисов: Трябва да се знае в селото че има полицай, за да са спокойни хората (Стенограма)"}
{"url": "http://www.monitor.bg/a/view/80979-%D0%9E%D0%B1%D1%89%D0%B8%D0%BD%D0%B0-%D0%9F%D0%B5%D1%89%D0%B5%D1%80%D0%B0-%D0%BA%D0%B0%D0%BD%D0%B4%D0%B8%D0%B4%D0%B0%D1%82%D1%81%D1%82%D0%B2%D0%B0-%D1%81-%D0%BF%D1%80%D0%BE%D0%B5%D0%BA%D1%82-%D0%B7%D0%B0-%D0%B1%D0%B5%D0%B7%D0%BF%D0%BB%D0%B0%D1%82%D0%B5%D0%BD-wifi/", "text": "\n                    В деня, в който Европейската комисия пусна в действие уебпортала на инициативата WiFi4EU, Община Пещера се регистрира в очакване на първата покана за представяне на проектни предложения, до средата на май, за получаване на финансиране от ЕС за изграждане на точки за безплатен публичен достъп до безжичен интернет. Регистриралите се общини ще могат да кандидатстват за първия кръг от 1000 ваучера на WiFi4EU. Ваучерите ще се разпределят по реда на подаване на заявленията. Всяка участваща държава ще получи поне 15 ваучера.Програмата WiFi4EU предлага на общините ваучери на стойност 15 000 евро за създаване на точки за публичен достъп до безжичен интернет на обществени места, включително библиотеки, музеи, паркове и площади. Целта на инициативата WiFi4EU е до 2020 г. да бъде осигурен безплатен достъп до безжичен интернет на най-посещаваните обществени места във всяко село и всеки град в Европа.Общините могат да използват ваучерите на WiFi4EU за закупуване и инсталиране на оборудване за безжична интернет връзка в избрани от тях центрове на местния обществен живот. Разходите за поддръжката на мрежата ще се поемат от съответната община. В Пазарджик безплатен Интернет има на обществени места, като Градската градина, Парк-остров“ Свобода“, централния площад „ К.Величков“, по-известен като „ Тортата“  и други.\n\n \n                    ", "date": "2018.03.21", "title": "Община Пещера кандидатства с проект за безплатен WiFi"}
{"url": "http://www.monitor.bg/a/view/71341-%D0%92%D1%80%D1%8A%D1%89%D0%B0%D1%82-%D0%BF%D0%B5%D0%BD%D1%81%D0%B8%D0%BE%D0%BD%D0%B5%D1%80%D0%B8%D1%82%D0%B5-%D0%B2-%D0%BA%D0%BB%D0%B0%D1%81/", "text": "Възрастните ще посещават курсове за квалификация, за да се върнат на трудовия пазар \n                    Квалификационни курсове за пенсионери, в които възрастните да трупат нови знания, обмислят от социалното министерство. „Идеята е хората да се обучават и след като се пенсионират, за да могат да се върнат и задържат по-дълго на трудовия пазар“, заяви шефката на дирекция „Политика на пазара на труда и трудовата мобилност“ Елка Димитрова. Преди идеята да се превърне в законодателна промяна, от ведомството ще направят анализ дали трудовият пазар има нужда от подобна мярка. По данни на Националния статистически институт (НСИ) в края на миналата година надСпоред експерти от социалното министерство застаряващото население и големия дял на неквалифицирани безработни са основните проблемите на трудовия пазар. Тази година 11 200 души преминават през различни обучения, в които ще придобият или ще развият умения, с които да намерят препитание. За недостига на висококвалифицирани служители държавата облекчи процедурата по наемане на експерти от трети страни с т.нар. сини карти. От януари работодателите не трябва да доказват, че в продължение на 6 месеца не са намерили български кандидат за дадена длъжност, преди да поискат синя карта за експерт от чужбина. Освен това правителствотоДосега фирмите можеха да имат до 10% кадри с чуждо гражданство. От януари малките и средните компании могат да наемат двойно повече такива служители, а при големите фирми делът е 35%. Статистиката показва, че през миналата годината у нас са били наети 117 специалисти от страни извън ЕС. „Това са висококвалифицирани специалисти, например ИТ експерти, инженери”, обясни Димитрова. От социалното министерство обмислят още промени, които да позволят на чуждестранните студенти да работят у нас. Сега кандидат-висшистите от страни извън ЕС имат право да работят по 20 часа седмично. От МТСП смятат да променят регламента и да позволят на тези младежи да се трудят на пълен работен ден след регистрация в бюрото по труда.\n\n\n                    ", "date": "2018.03.21", "title": "Връщат пенсионерите в клас "}
{"url": "http://www.monitor.bg/a/view/19296-%D0%98%D0%BD%D0%B2%D0%B5%D1%81%D1%82%D0%B8%D1%82%D0%BE%D1%80%D0%B8%D1%82%D0%B5-%D1%81-%D0%BE%D0%B1%D0%BB%D0%B5%D0%BA%D1%87%D0%B5%D0%BD%D0%B8%D1%8F-%D0%BF%D1%80%D0%B8-%D1%81%D1%82%D1%80%D0%BE%D0%B5%D0%B6-%D0%BD%D0%B0-%D0%B8%D0%BD%D1%82%D0%B5%D1%80%D0%BC%D0%BE%D0%B4%D0%B0%D0%BB%D0%BD%D0%B8-%D1%82%D0%B5%D1%80%D0%BC%D0%B8%D0%BD%D0%B0%D0%BB%D0%B8/", "text": "Тестват единна тол система в ЕС през есента\n                    Компании, инвестиращи в изграждане на интермодални терминали, ще получават облекчения от държавата. Тази реформа на директивата за комбиниран транспорт на стоки предлага Европейската комисия, но тепърва ще бъде обсъждана по време на българското европредседателство.\n\nПреразглеждането на документа, приет преди 25 години, цели да се регламентират условия, при които страните да дават стимули за насърчаване на реализирането на\n\n\n\nв Европейския съюз. Така инвеститор, ако реши да построи нов терминал, например в индустриалната зона Божурище, ще може да ползва облекчения от държавата. Темата е разглеждана на срещата в София на високо ниво на тема \"Мултимодален транспорт за Европа\", в която участват министрите на транспорта на ЕС, научи „Монитор“.\n\n„Все повече нараства значението на комбинираните превози с оглед осигуряване на по-екологичен, по-евтин и същевременно по-бърз превоз на товарите.“ Това е заявил зам.-министърът на транспорта Велик Занчев при откриването на срещата, цитиран от пресцентърът на ресорното министерство. По думите му директивата не се прилага по един и същ начин в отделните държави членки, което не позволява да бъде разгърнат неговият потенциал и да се реализират превози с висока добавена стойност.\n\n„Създаването на благоприятни условия за развитие на мултимодалния транспорт и логистиката изисква изграждане на съвременни\n\n\n\nи в точките, в които се пресичат основните транспортни направления, тъй като те са най-важни от всяка логистична верига“, е допълнил още Занчев.\n\nПред журналисти вчера европейският комисар по транспорта Виолета Булц коментира, че ЕС е изправен пред предизвикателство да открие как да оптимизира инвестиции така, че да създадат онези връзки, които още липсват. „Мултимодалният транспорт е много важен, той е по-чист и чрез него можем да намалим нивото на въглеродния диоксид във въздуха“, каза още еврокомисарят. Булц и уточни, че по време на срещите в София се е стигнало до единодушно решение да се обърне най-сериозно внимание на стандартите, които липсват, за да се съчетаят отделните модули транспорт и така да се позволи използването на мултимодалния вариант.\n\n\n\nкоето е част от първия пакет за мобилност, е в ход и ще бъде обсъждано в рамките на българското европредседателство, коментира още Булц. По думите й първите пилотни проекти на новата система за таксуване ще бъдат готови през есента. Както вече „Монитор“ писа, цените ще се определят от всяка една страна членка, но методологията ще бъде една и съща. Цените на винетките в целия Евросъюз да се образуват в зависимост от това колко разстояние е изминало превозното средство и колко е замърсявало околната среда, а не за време.\n                    ", "date": "2018.03.21", "title": "Инвеститорите с облекчения при  строеж на интермодални терминали"}
{"url": "http://www.monitor.bg/a/view/53044-%D0%97%D0%B0%D0%BE%D0%B4%D1%8A%D1%80%D0%B6%D0%B0%D1%85%D0%B0-%D0%B1%D0%B0%D0%BD%D0%B4%D0%B0-%D0%BE%D1%82-18-%D0%B4%D1%83%D1%88%D0%B8-%D0%B7%D0%B0-%D1%82%D1%80%D0%B0%D1%84%D0%B8%D0%BA-%D0%BD%D0%B0-%D0%B1%D0%B5%D0%B6%D0%B0%D0%BD%D1%86%D0%B8/", "text": "\n                    ГДБОП неутрализира организирана престъпна група за трафик на хора през границата. Задържани са 18 души.\nПод наблюдението на Специализираната прокуратура на 17 март, служители на ГДБОП и териториалните й служби в Хасково, Кърджали и София проведоха специализирана полицейска операция с цел неутрализиране на организирана престъпна група, превеждала чужденци през границата на страната и подпомагала тяхното пребиваване у нас.\n\nВ хода на действията по разследването са претърсени 15 адреса на територията на област Хасково и Годеч, както и два автомобила. \n\nИззети са множество мобилни телефони, сим карти, парични суми и други вещи и предмети, имащи отношение към документирането на престъпната дейност на групата. Задържани са 18 души. \n\nНа седем от тях - български, турски и сирийски граждани, са повдигнати обвинения за престъпление по чл.321 от НК. \n\nНа петима от обвиняемите е наложена постоянна мярка „задържане под стража“, а на други двама - мярка за неотклонение „парична гаранция“. \n\nРаботата по документирането и доказването на престъпната дейност на групата продължава под наблюдението на прокуратурата. \n                    ", "date": "2018.03.21", "title": "Заодържаха банда от 18 души за трафик на бежанци"}
{"url": "http://www.monitor.bg/a/view/66691-%D0%9C%D0%BB%D0%B0%D0%B4-%D0%BC%D1%8A%D0%B6-%D0%BF%D1%80%D0%B5%D0%B2%D1%8A%D1%80%D1%82%D1%8F-%D0%B8-%D1%83%D0%B1%D0%B8-84%D0%B3%D0%BE%D0%B4%D0%B8%D1%88%D0%BD%D0%B0-%D1%81%D1%8A%D1%81%D0%B5%D0%B4%D0%BA%D0%B0-%D0%B0-%D1%81%D0%BB%D0%B5%D0%B4-%D1%82%D0%BE%D0%B2%D0%B0-%D0%B1%D1%80%D1%8A%D0%BA%D0%BD%D0%B0-%D0%B2-%D0%BA%D0%BE%D0%BD%D1%82%D0%B0%D0%BA%D1%82%D0%B0/", "text": "\n                    Жестоко убийство на възрастна жена от превъртял млад мъж разбуни духовете и хвърли в смут вчера Варна. Инцидентът се разиграл към 1 часа след полунощ в жилищния район „Младост“, разказват вчера съседи, които все още не могат да се опомнят от преживяния ужас през отминалата нощ. Те разказват, че били събудени след полунощ от виковете на 24-годишният Цветан А., който започнал да хвърля от терасата на жилището си различни предмети. Младият мъж бил на балкона чисто гол и крещял неистово, като псувал наред. Виковете и буйството му събудили почти всички съседи, които не знаели какво да правят и сигнализирали за проблема на спешния телефон 112. Най-вероятно, живеещата в съседство 84-годишна баба Минка М. също била разбудена и недоволна от шума, се е скарала на развилнялия се Цветан. В отговор той прескочил преградата между двете тераси и се прехвърлил в съседския апартамент, където пребил възрастната жена. Съседите чували виковете за помощ на беззащитната баба Минка и псувните на Цветан, който я налагал с юмруци, докато я убил. Пристигналия на място полицейски екип от ОД на МВР-Варна успял да влезе в жилището й, след като разбил входната врата. Там намерил възрастната жена вече мъртва, както и екзекутора й. Според разказите на съседите, които били извикани за поемни лица, убийстото е извършено с множество удари с юмруци и ритници. В апартамента било като след война - всичко било разхвърляно и разбито, а баба Минка лежала бездиханна в стаята, в която спяла. Там бил и трупа на Цветан, който бръкнал с кабел в електрическия контакт и се самоубил. „Това е блок 131, вход 1, а в 17-етажния на номер 116, срещу стадион „Младост” преди 3 години се самоуби жена, като скочи от шестия етаж. Сега пък тази трагедия. Явно има някаква прокоба в района“, нарежда съседката баба Неда, която познавала жертвата. Била тиха и скромна, добра жена, казва тя, а виж какво й се случи! „Докога тия лудите, с психичните разстройства, ще са без наблюдение и ще убиват невинни хора? Колко пъти се говори за нуждата от регистър и надзор над тяхното състояние и лечение, особено ако не са под контрола на близките си и някой да ги следи и да взема мерки. Да не говорим, че сега е убита съседка, дето няма никаква вина и касателство с психясалия“, допълва възмутена по-млада жена, която също жали за погубената баба Минка. „В едни по-добри времена ги прибираха и лекуваха и вечер не спяха по улиците. Всеки знаеше Ачо Муната, Чекмеджето, Проданчо с въженцето, но те бяха безобидни, а сега не знаеш, кой ще ти халоса един камък в главата, да те остави на място“, възмущаваха се още хората от квартала. От ОД на МВР - Варна вчера обясниха, че криминалисти разследват тежкото криминално престъпление. От Окръжната прокуратура във Варна потвърдиха изнесената от полицията официална информация по случая, като заявиха, че е образувано досъдебно производство за убийство с последвало самоубийство на извършителя, което се ръководи от прокурор. „Има данни, че Цветан е страдал от психично заболяване, което напоследък се обострило. Извършен е оглед на местопроизшествието под ръководството на наблюдаващ прокурор от Окръжната прокуратура във Варна. Разпитани са свидетели за действията на 24-годишния мъж. Предстои да бъдат извършени аутопсии на двете тела и да се назначат експертизи за установяване причините за смъртта им. Действията по разследването продължават. Делото по случая е започнато едва преди няколко часа, като все още не е ясно дали мъжът има други криминални прояви“, съобщи пестеливо говорителят на окръжната прокуратура във Варна, Радослав Лазаров. Вчера, само по застаналия на пост пред входа униформен полицай, можеше да се разбере, че точно на това място се е разиграла жестоката среднощна драма.\n                    ", "date": "2018.03.21", "title": "Млад мъж превъртя и уби 84-годишна съседка, а след това бръкна в контакта"}
{"url": "http://www.monitor.bg/a/view/18032-%D0%97%D0%B0%D0%B4%D1%8A%D1%80%D0%B6%D0%B0%D0%BD%D0%B0-%D0%B5-%D1%80%D1%83%D1%81%D0%BA%D0%B8%D0%BD%D1%8F-%D1%81%D0%B2%D0%B8%D0%B4%D0%B5%D1%82%D0%B5%D0%BB-%D0%B2-%D1%80%D0%B0%D0%B7%D1%81%D0%BB%D0%B5%D0%B4%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D1%83%D0%B1%D0%B8%D0%B9%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%94%D0%B0%D1%84%D0%BD%D0%B5-%D0%93%D0%B0%D0%BB%D0%B8%D1%86%D0%B8%D1%8F/", "text": "\n                    В гръцката столица Атина бе задържана рускинята Мария Йефимова, която се смята за ключов свидетел в разследването за поръчковото убийство на разследващата журналистка Дафне Каруана Галиция от Малта. Йефимова сама се е предала на полицаите на площад \"Синтагма\". \"Със сигурност трябва да има нещо срещу мен\", казала тя пред служителите на реда, които след проверка установяват, че има две международни заповеди за арест срещу нея. Едната е била издадена от Кипър, а другата от Гърция. 53-годишната блогърка Дафне Каруана Галиция загина през октомври при експлозия на бомба, поставена в колата й. Тя беше отправила многобройни и подробни обвинения в корупция срещу приближени на премиера Джоузеф Мускат и представители на опозицията в страната. Мария Йефимова се смята за ключов свидетел в разследванията за корупцията, които водеше Галиция. Йефимова е съобщила на Дафне Каруана Галиция как е действала корупционна схема по високите етажи на властта.\n                    ", "date": "2018.03.21", "title": "Задържана е рускиня - свидетел в разследването на убийството на Дафне Галиция"}
{"url": "http://www.monitor.bg/a/view/83457-%D0%9B%D0%B0%D1%80%D0%B0-%D0%9A%D1%80%D0%BE%D1%84%D1%82-%D0%BE%D1%82%D1%81%D1%82%D1%80%D0%B5%D0%BB%D1%8F-21-%D1%85%D0%B8%D0%BB%D1%8F%D0%B4%D0%B8-%D0%B7%D1%80%D0%B8%D1%82%D0%B5%D0%BB%D0%B8-%D0%B2-%D0%91%D0%93-%D0%BA%D0%B8%D0%BD%D0%B0%D1%82%D0%B0/", "text": "\n                    Алисия Викандер, чиято последно превъплъщение я превърна в обичаната героиня Лара Крофт, привлече 21 559 зрители в българските кина за филма \"Tomb Raider: Първа мисия\". За по-малко от седмица продукцията отчита печалби в размер на 250 793 лева, като в тях са включени и парите, събрани от пропуските за предварителните прожекции на лентата. На втора позиция в родния боксофис е „Червената лястовица“, превърнала Дженифър Лорънс в отличничка в училище за куртизанки. Филмът е създаден по книгата на бившия служител на ЦРУ Джейсън Матюс и е гледан от 35 хиляди любители на седмото изкуство, като генерира печалби в размер на 335 712 лв.\n\nБронзът в класацията отива за родното заглавие „Привличане“. Лентата, в която Яна Маринова за пореден път впечатлява с умения на дансинга, е гледан от 84 хиляди киномани и има 700 647 лв. приходи за месец на екраните.\n\nТоп 10 на списъка с най-гледани филми през последния уикенд у нас се допълва още от „Черната пантера“, „Лично правосъдие“, „Гринго“, „Категория 5“, „Формата на водата“, „Бикът Фердинанд“ и „Вестник на властта“.\n                    ", "date": "2018.03.21", "title": "Лара Крофт отстреля 21 хиляди зрители в БГ кината"}
{"url": "http://www.monitor.bg/a/view/78316-%D0%97%D0%B0%D0%BF%D0%BB%D0%B0%D1%82%D0%B8%D1%82%D0%B5-%D0%B2-%D0%9F%D0%B8%D1%80%D0%BE%D0%B3%D0%BE%D0%B2-%D1%81-300-%D0%BB%D0%B5%D0%B2%D0%B0-%D0%BD%D0%B0%D0%B3%D0%BE%D1%80%D0%B5/", "text": " Окрупняват се отделения и лаборатории\n                    Заплатите в \"Пирогов\" ще бъдат повишени средно с около 300 лева от 1 април, каза вчера по БНТ директорът на болницата проф. Асен Балтов. Това ще стане факт след заключителните преговори и се сключи новият колективен трудов договор.\n\nСлед преминали няколко проверки от медицински одит \"Пирогов\" има препоръка да влезе в стандартите по специалностите. Проф Балтов допълни, че в болницата работят 2150 човека, но по структура трябва да са 2700, а наличният персонал и щатни бройки трябва да отговарят на всички стандарти.\n\nАко има 4 травматологии, ще се направят две, ще има 6 лекари и 12 сестри, същото е и за хирургията.\n\nЩе се окрупняват отделения и лаборатории 7 лаборатории в един общ блок с една шапка от 3 души, които ще контролират. Отпадат някои началнически длъжности, а някои ще отпаднат от само себе си. \"Пирогов\" има много пациенти и лекарите трупат опит, степени и напускат, обясни проф. Балтов.\n\nОтносно финансовото състояние за 2017 година, той обясни, че са направени погасителни планове и предоговаряне на задълженията. Като цяло се завършва с около 1,5 млн. над това, което е към момента. Имат около 22 млн. задължения, но спрямо договарянето вече са в добра ситуация. Има баланс и този баланс ще подобри ситуацията, а с новите цени и клинични пътеки, приходите ще се увеличат със 120 хил. на месец.\n\nБалтов коментира, че откакто е поел поста, са направени обществени поръчки за почти всички договори и са намалили почти всички цени на медикаменти и консумативиразходите са оптимизирани оптимално, а с договорите ще се оптимизират ежегодно.\n\nЗапочва работа и нова регистратура за оптимизиране и в помощ на пациентите. Някои от павилионите не са ремонтирани от 1970-а година, но няма средства, надяват се да имат възможност следващите. Единствената свръхмодерна е детската клиника.\n\nБалтов коментира и дигитализирането на здравната карта, определи ги като полезни, но независещи от \"Пирогов\".\n                    ", "date": "2018.03.21", "title": "Заплатите в \"Пирогов\" с 300 лева нагоре"}
{"url": "http://www.monitor.bg/a/view/12895-%D0%9E%D1%82%D0%BA%D1%80%D0%B8%D0%B2%D0%B0%D1%82-%D0%BC%D0%BE%D0%BD%D0%B4%D0%B8%D0%B0%D0%BB%D0%B0-%D1%81-%D1%82%D0%BE%D0%BF%D0%BA%D0%B0-%D0%BE%D1%82-%D0%BA%D0%BE%D1%81%D0%BC%D0%BE%D1%81%D0%B0/", "text": "Все повече държавни ръководители обмислят бойкот на световното в Русия\n                    Световното първенство по футбол в Русия ще бъде открито с топка, пребивавала в космоса. Екипажът на транспортния пилотиран кораб „Союз МС-08\", който трябва да излети тази вечер към Международната космическа станция (МКС), ще вземе със себе си официалната топка на световното Telstar18. Това съобщи пред медиите командирът на екипажа Олег Артемиев.„Ще вземем с нас топката, която ще бъде поставена в центъра на терена по време на първия мач, каза той. - Горе в космоса ще си поиграем с нея, ще спретнем малък PR на събитието, след това Антон Шкаплеров ще я върне на Земята. Мисля, че ще бъде интересно.“Артемиев уточни още, че по молба на сина си, който е голям фен на футбола, ще вземе със себе си играчка с талисмана на първенството - вълка Забивака.Иначе двубоят на откриването на 14 юни едва ли може да се квалифицира като интересен. На терена ще излязат Русия и Саудитска Арабия. Независимо от натоварената си изследователска програма, космонавтите на МКС планират да следят двубоите от мондиала. „Американските средства за връзка позволяват да следим първенството в пряк ефир, каза още Артемиев. – А каквото пропуснем, ще гледаме на запис…“Междувременно все повече стават гласовете, призоваващи за бойкот на мондиала в Русия. Официални представители на Швеция, Дания, Исландия и Полша разглеждат възможността да не участват в първенството покрай скандала с отравянето на бившия руски шпионин Сергей Скрипал и дъщеря му в английския град Солсбъри, съобщават медиите в Европа. Става въпрос не за отборите, а за официални представители на въпросните държави.По данни на новинарския портал Local прессекретарят на шведското министерство на външните работи Пер Енеруд заявил, че в момента се обсъжда отказът на официални представители на страната да посетят световното. Същата позиция поддържат и официалните власти в Дания.Полският президент Анджей Дуда вече се отказа да представя страната си по време на откриването на 14 юни в Москва. Преди него външният министър на Исландия Гудлейгур Тор Тордасон също заяви пред местната телевизионна компания RUV, че властите трябва в близките дни да вземат решение по този въпрос.\n\n\n                    ", "date": "2018.03.21", "title": "Откриват мондиала с топка от космоса"}
{"url": "http://www.monitor.bg/a/view/73723-%D0%A1%D1%8A%D0%BF%D1%80%D1%83%D0%B3%D0%B0%D1%82%D0%B0-%D0%BD%D0%B0-%D0%9F%D0%B5%D0%BD%D0%B0%D0%BD%D1%82-%D1%80%D0%B0%D0%B7%D0%BA%D1%80%D0%B8%D0%B2%D0%B0-%D1%82%D0%B0%D0%B9%D0%BD%D0%B8-%D0%BE%D1%82-%D0%BB%D0%B5%D0%B3%D0%BB%D0%BE%D1%82%D0%BE/", "text": "\n                    Съпругата на бившия футболист на „Ливърпул“ Джърмейн Пенант – ослепителната Алис Гудуин, разкри някои от тайните в семейното легло. Едрогърдата дама признава, че обича да командва парада. Независимо дали вкъщи или на мястото, където работи като модел.„Обичам да бъда отгоре и да дирижирам нещата. Но, разбира се, винаги се съобразявам с хората около мен. И най вече с моя съпруг Джърмейн”, откровена е секси мацката, чиито горещи фотосесии разтуптяват и най-железните мъжки сърца.Алис имаше преди години много кратка връзка с Кристиано Роналдо, докато той носеше екипа на \"Манчестър Юнайтед\". После се залюби с бившия футболист на \"Ливърпул\" Джърмейн Пенант. На Острова им прогнозираха бърза раздяла, но сгрешиха. Двамата заживяха щастливо, а през 2014-а се ожениха и са заедно и до днес.Преди месец обаче 35-годишният Пенант се озова в центъра секс скандал, заради който го изритаха от аматьорския „Билърикей Таун\". „Дейли Мейл” съобщи, че надарената му съпруга може да бъде видяна на видео уебсайт за онлайн сексуални удоволствия.Във видео, с което Алис рекламирала предлаганото, се появява и самият Джърмейн, което е ясно от специфичните му татуировки, макар лицето му да остава скрито. \n\n\n                    ", "date": "2018.03.21", "title": "Съпругата на Пенант разкрива тайни от леглото"}
{"url": "http://www.monitor.bg/a/view/41836-%D0%9D%D0%B8%D0%BA%D0%BE-%D0%A0%D0%BE%D0%B7%D0%B1%D0%B5%D1%80%D0%B3-%D1%81%D0%B5-%D0%B7%D0%B0%D0%B2%D1%80%D1%8A%D1%89%D0%B0/", "text": "\n                    Световният шампион за 2016 г. Нико Розберг се завръща във Формула 1. Този път – като коментатор на телевизионния канал Sky Sports F1. Феновете ще могат да проследят през целия сезон анализите му за ставащото на пистата и най-вече – в боксовете.„Вярно, зад микрофона не се чувствам така уверено, като зад волана, коментира с усмивка германецът. - Но миналата година веднъж или два пъти опитах и се оказа, че не е толкова страшно. Ще има да се забавляваме през целия сезон. Извинете, ако ще ви разсмивам…“„През тази година ще има фантастични битки, уверен е той. - Нетърпелив съм пред старта. Уверявам феновете, че имам какво да им кажа за ставащото зад кулисите и извън пистата. Очаквайте ме още тази седмица в почивните дни рано сутринта от другия край на света – Австралия.“\n\n\n                    ", "date": "2018.03.21", "title": "Нико Розберг се завръща"}
{"url": "http://www.monitor.bg/a/view/55166-%D0%A0%D0%B0%D1%83%D0%BB-%D1%81%D0%B5-%D0%B2%D1%80%D1%8A%D1%89%D0%B0-%D0%BA%D0%B0%D1%82%D0%BE-%D1%82%D1%80%D0%B5%D0%BD%D1%8C%D0%BE%D1%80-%D0%B2-%D0%A0%D0%B5%D0%B0%D0%BB-%D0%9C/", "text": "\n                    „Реал“ (Мадрид) ще върне легендата Раул Гонзалес в клуба през лятото. Нападателят, който за последно игра в САЩ, ще стане треньор на „Б“ отбора на юношите, като през април трябва да вземе съответния лиценз. Бившият футболист никога не е криел своите амбиции да застане край тъчлинията, а привържениците на „Реал“ вече изразиха своите очаквания легендарният голмайстор да поеме впоследствие и представителния тим на „белите“.\n\nМеждувременно стана ясно, че „Реал“ е готов да предложи 60 милиона евро за вратаря на „Рома“ и бразилски национал Алисон. Според „Кориере дело спорт“ грандът от Мадрид обмисля оферта за стража, която да му осигури 5 милиона евро заплата на сезон. Алисон се представя отлично този сезон с екипа на „вълците” и е желан от редица европейски грандове. На този етап „Рома“ иска да го задържи с по-висока освобождаваща клауза, но сериозният интерес към вратаря най-вероятно ще отвори вратите му към друг европейски отбор. За бразилския вратар запитвания има още от ПСЖ и „Ливърпул“.\n                    ", "date": "2018.03.21", "title": "Раул се връща като треньор в „Реал“ (М)"}
{"url": "http://www.monitor.bg/a/view/68435-%D0%A4%D1%80%D0%B5%D0%BD%D1%81%D0%BA%D0%B8%D1%82%D0%B5-%D0%B7%D0%B2%D0%B5%D0%B7%D0%B4%D0%B8-%D0%B2-%D0%BB%D0%B0%D0%B7%D0%B0%D1%80%D0%B5%D1%82%D0%B0/", "text": "\n                    Няколко футболисти от националния отбор на Франция са застрашени с това да пропуснат контролата с Колумбия. Полузащитниците на „Манчестър Юнайтед“ Пол Погба и Антони Марсиал, както и лидерът на „Марсилия“ Флориан Товен вероятно ще пропуснат срещата на 23 март. Щабът на френския тим следи и за здравословното състояние на полузащитника на „Байерн“ (Мюнхен) Корентин Толисо и защитника на „Арсенал“ Лоран Кошчиелни.В същото време нападателят на „Атлетико“ (Мадрид) Антоан Гризман заяви пред L’Equipe, че бъдещето му трябва да се реши до мондиала в Русия. Както е известно, името на Гризман се свързва с трансфер в „Барселона“ още през лятото. „След изминалото лято, след моите изказвания и отзвука от тях беше трудно да мисля само за футбол и да се забавлявам на терена. Подготовката ми беше добра, но нищо повече. В действителност се чувствам комфортно в националния тим. Тук се чувствам спокойно. Бъдещето ми трябва да се реши до лятото преди мондиала. Искам да пътувам за Русия без това притеснение на плещите си“, обясни френският национал.\n\n\n                    ", "date": "2018.03.21", "title": "Френските звезди в лазарета"}
{"url": "http://www.monitor.bg/a/view/84005-%D0%9F%D1%80%D0%BE%D0%B4%D0%B0%D0%B2%D0%B0%D1%82-%D0%9C%D0%B8%D0%BB%D0%B0%D0%BD/", "text": "Съдбата на клуба ясна до месец\n                    Основната китайска компания на собственика на „Милан“ Йонгхонг Ли е обявена в несъстоятелност и цялото му имущество ще бъде продадено на търг с цел да бъдат върнати на кредиторите поне част от натрупаните от бизнесмена дългове. Тази неприятна за привържениците на „росонерите“ новина обиколи медиите на Апенините, а основният въпрос, който си задават в Италия е какво бъдеще очаква миланския гранд, който бе преотстъпен през 2016-а година на Ли от Силвио Берлускони след куп финансови и данъчни перипетии. Тогава китайският бизнесмен гарантира сериозни инвестиции в нови класни играчи и развитие на клубната база, но това очевидно няма да се случи. И ако за фалита на компаниите на Йонгхонг Ли се говори от близо месец, то по-притеснителната новина е, че основният негов кредитор в покупката на „Милан“ – американският фонд Elliot, смята да продаде клуба. Фондът в момента се оказва на практика негов собственик с вложените преди две години в покупката му 303 млн. евро, плюс още 35 млн. евро, с които Elliot би трябвало да се раздели тези дни за увеличаването на неговия капитал и за подсигуряване участието на „росонерите“ в европейските клубни турнири. В тази връзка в Италия очакват продажбата на „Милан“ да бъде обявена до месец, като се изчакат важните мачове на отбора в шампионата на страната и купата. На Апенините все по-упорито се говори и че бившият собственик на „росонерите“ Силвио Берлускони се опитва да си върне „Милан“ чрез сложна схема и поставени лица.На фона на всички тревожни новини около собствеността на клуба грандът от Милано смята да възнагради новата си звезда Патрик Кутроне за добрите му изяви с нов контракт до лятото на 2023 година. От началото на сезона 20-годишният нападател е вкарал 15 попадения за „росонерите” и за първи път получи повиквателна за националния тим на Италия за контролите с Аржентина на 23 март и срещу Англия на 27 март.\n\n\n                    ", "date": "2018.03.21", "title": "Продават „Милан“"}
{"url": "http://www.monitor.bg/a/view/4890-%D0%A1%D0%B8%D0%BD%D0%B0%D0%BF%D0%BE%D0%B2-%D0%BF%D1%83%D1%81%D0%BD%D0%B0-%D0%BD%D0%B0-%D1%82%D1%8A%D1%80%D0%B3-%D0%B5%D0%BA%D0%B8%D0%BF%D0%B8-%D0%BD%D0%B0-%D0%B7%D0%B2%D0%B5%D0%B7%D0%B4%D0%B8/", "text": "\n                    Националният ни състезател по биатлон Антон Синапов организира за втора поредна година търг със стартови номера в подкрепа на младите таланти на своя клуб „Рожен-Чепеларе 2016“. Събраните средства ще отидат за закупуване на ролкови ски. Биатлонистът ще проведе наддаването във Фейсбук, като на всеки два дни ще пуска по два номера с автографи на олимпийски медалисти от Пьончан и знаменити състезатели в този спорт за последните години.Инициативата стартира на Първа пролет с номерата на 3-кратния олимпийски шампион Мартен Фуркад (Фр) и двойна златна медалистка при жените Лаура Далмайер (Гер). Началната им цена е 40 лв.През миналата година Синапов събра 2500 лв. за 10 свои номера от различни състезания. Утре той, Краси Анев и Владо Илиев ще стартира в спринта на 10 км от последния кръг на Световната купа в Тюмен (Рус). Преди този старт Синапов е 89-и в генералното класиране за трофея със 7 т., Илиев е 59-и с 44, а Анев – 34-и със 164 т. Води Фуркад с 996 т.\n\n\n                    ", "date": "2018.03.21", "title": "Синапов пусна на търг екипи на звезди"}
{"url": "http://www.monitor.bg/a/view/19767-%D0%9F%D0%B5%D1%82%D0%B5%D0%B2-%D0%B3%D0%B5%D0%B9%D1%82-%D0%B2-%D0%9A%D0%B8%D0%BF%D1%8A%D1%80/", "text": " „Омония“ уволни българина и го нарече „лъжец“\n                    В сериозен скандал се забърка бившият вече наставник на „Омония“ (Никозия) Ивайло Петев. Българският треньор бе привикан в полицията, след като трима футболисти внесоха жалба срещу него. Ренато Маграса, Алекс Соареш и Рафа Лопеш реагираха светкавично на обвиненията от страна на Петев, че са играли съмнително в някои мачове и заявиха, че ще търсят правата си по всякакъв начин. Българинът обясни в интервю, че е отстранил въпросните играчи от отбора, но под натиск от ръководството са били върнати. Бурята в клуба се задълбочи още повече, след като по време на срещата си с президента на „Омония“ Петев занесе видеа, които поиска да използва като доказателства за думите си. Засегнатите футболисти са се обърнали за защита и към синдиката на играчите в Кипър, който им е гарантирал юридическа подкрепа. Самите те пък са потвърдили, че са готови на всякакво съдействие на полицията, за да изчистят имената си. Реакция не закъсня и от страна на клуба, като ръководството на „Омония“ реагира изключително остро на обвиненията на Петев за съществуваща схема за черно тото, в която са участвали негови играчи.\"Запознахме се с изявленията на Ивайло Петев. Ако те са правилно преведени, то за нас е изненада да научим, че той ги е направил, тъй като някои от тях нямат нищо общо с истината. Нещо повече, те са истинска клевета и опетняват името на нашия клуб. Ще се запознаем максимално добре с казаното от него, но в никакъв случай не приемаме това, което Ивайло Петев е заявил\", написаха в сайта на „Омония“.Малко след това изявление кипърският клуб излезе и с официално съобщение, че ръководството едностранно е прекратило договора на Ивайло Петев. Основният довод на шефовете на „детелините” е изказването на специалиста у нас, в което той намекна, че тимът е уговарял мачове. „Ако не бях аз, трудно щяха да влязат в шестицата и да си въртят игричките“, категоричен беше по темата самият Петев.\n\n\n                    ", "date": "2018.03.21", "title": "„Петев гейт“ в Кипър"}
{"url": "http://www.monitor.bg/a/view/77330-17%D0%B3%D0%BE%D0%B4%D0%B8%D1%88%D0%B5%D0%BD-%D0%B1%D1%8A%D0%BB%D0%B3%D0%B0%D1%80%D0%B8%D0%BD-%D0%B2-%D0%BF%D1%8A%D1%80%D0%B2%D0%B8%D1%8F-%D1%81%D1%8A%D1%81%D1%82%D0%B0%D0%B2-%D0%BD%D0%B0-%D0%92%D0%B5%D1%80%D0%B4%D0%B5%D1%80/", "text": "\n                    Юношеският национал на България Илия Груев направи първата си тренировка с мъжкия отбор на „Вердер“. Наставникът Флориан Кофелдт повика 17-годишния талант, като остана впечатлен от неговите изяви. Синът на треньора на „Дуисбург“ Илия Груев е дефанзивен халф и от няколко години е част от школата на клуба от Бремен. Българинът играе за тима на „Вердер“ до 19 години и е единственият полеви футболист, който няма пропусната минута във всички 21 мача на Бундеслигата Север/Североизток до момента. Илия и съотборниците му са на третото място с 4 точки по-малко от лидера „Хамбургер“.\"Илия дойде и опита атмосферата при мъжете. Има голямо бъдеще пред него и смятам, че се е развил много добре. Нашият клуб следва стриктна политика за развитието на младите таланти и постоянно следим техните изяви. Уверен съм, че всеки един от тях, който заслужи шанса си да заиграе при мъжете, ще се докаже и отвърне подобаващо на дадения му шанс\", коментира треньорът на „Вердер“, който към момента е на 12-ото място в Бундеслигата.\n\n\n                    ", "date": "2018.03.21", "title": "17-годишен българин в първия състав на „Вердер“"}
{"url": "http://www.monitor.bg/a/view/85898-%D0%9B%D0%B8%D1%86%D0%B5%D0%BD%D0%B7%D1%8A%D1%82-%D0%BD%D0%B0-%D0%92%D0%B5%D1%80%D0%B5%D1%8F-%D0%BF%D0%BE%D0%B4-%D0%B2%D1%8A%D0%BF%D1%80%D0%BE%D1%81/", "text": "\n                    „Верея“ може да не получи лиценз за професионалния футбол за следващия сезон, ако не погаси задълженията си до края на месеца или поне не постигне договорка за разсрочването им. \"Клубът има задължения към бивши служители, които ако не изплати до 31.3., няма да получи професионален лиценз и през следващия сезон ще се състезава в 3-та лига\", коментира спортният юрист Георги Градев. Ръководството на старозагорци, които завършиха на шесто място в редовния сезон на Първа лига и си гарантираха място в елита и през следващата кампания, дължи по няколко заплати и премии на бивши и настоящи играчи, служители и треньорско ръководство. Играчите вече взеха мерки и от вторник спряха тренировки. Те имат да взимат по две заплати, голям брой премии и по няколко наема за квартири. Именно затова са отказали да излязат на терена и са напуснали „Трейс Арена“.Отменена беше и контролата с „Несебър“, която бе предвидена за петък. Всичко това се случва, след като „лъвовете“ регистрираха най-доброто си класиране в елита в своята история. Тимът ще е най-малко на шесто място, след като завърши редовния сезон в половината, която ще определи шампиона и евроучастниците.\n\n\n                    ", "date": "2018.03.21", "title": "Лицензът на „Верея“ под въпрос"}
{"url": "http://www.monitor.bg/a/view/78930-%D0%97%D0%B2%D0%B5%D0%B7%D0%B4%D0%B8%D1%82%D0%B5-%D0%BD%D0%B0-%D0%9B%D1%83%D0%B4%D0%BE%D0%B3%D0%BE%D1%80%D0%B5%D1%86-%D0%B7%D0%B0%D0%B3%D1%80%D1%8F%D1%85%D0%B0-%D1%81-%D0%BC%D0%BE%D1%80%D0%B5-%D0%B7%D0%B0-%D0%BA%D0%BE%D0%BD%D1%82%D1%80%D0%BE%D0%BB%D0%B0/", "text": "\n                    Бразилските футболисти на „Лудогорец“ избягаха от студа в България и се отдадоха на кратка почивка на море в Израел. Лидер на групата се оказа Лукас Саша, който организира екскурзия на съотборниците си до Тел Авив, където се чувства като у дома си след престоя в „Апоел“. Футболистите опитаха да направят истинско семейно събиране, като заминаха заедно със своите половинки и децата си. Почивката на Саша и останалите бразилци от „Лудогорец“ беше кратка, тъй като още утре те се прибират в Разград, за да подновяват тренировки. За събота пък е планирана контролна среща с „Дунав“, която ще е част от подготовката в паузата в Първа професионална лига заради контролите на националните отбори. Проверката е насрочена за 15 часа и ще се състои на базата на шампионите на стадион „Лудогорец Арена“ в Разград. Всички в тима на Димитър Димитров са здрави и ще са на разположение, а извън сметките на наставника на русенци Малин Орачев остават Мустафа Н'Диайе и Божидар Васев, които лекуват контузии.\n\n\n                    ", "date": "2018.03.21", "title": "Звездите на „Лудогорец“ загряха с море за контрола"}
{"url": "http://www.monitor.bg/a/view/41144-%D0%9A%D1%83%D0%BF%D1%83%D0%B2%D0%B0%D0%BC%D0%B5-400-%D0%BB%D0%B8%D0%BD%D0%B5%D0%B9%D0%BA%D0%B8-%D1%81-%D0%B5%D0%B2%D1%80%D0%BE%D0%BF%D0%B0%D1%80%D0%B8/", "text": "\n                    В страната ще се обновят 27 центъра за спешна медицинска помощ и ще се закупят 400 нови линейки със средства по процедура \"Регионална здравна инфраструктура\" по оперативна програма \"Региони в растеж 2014-2020 г.“, съобщиха от регионалното министерство вчера.\n\nВ рамките на проекта се предвижда да бъдат модернизирани 27 центъра за спешна медицинска помощ в областните градове с техните 170 филиала и 6 изнесени екипа, както и да бъдат закупени 400 съвременни медицински превозни средства, осигурени с комуникационно и друго оборудване и медицинска апаратура за спешна медицинска помощ.\n\nОбщият ресурс по процедурата е 163.5 млн. лв. С него Министерство на здравеопазването ще подобри достъпа до спешна медицинска помощ с възможности за спешна диагностика, лечение и наблюдение на пациенти до 24 ч.\n\nСтана ясно и че се удължава срокът за кандидатстване по процедура \"Регионална здравна инфраструктура\", финансирана от европрограмата. Със заповед на ръководителя на управляващия орган на оперативна програма \"Региони в растеж 2014-2020 г.“ и заместник-министър на регионално развитие и благоустройството Деница Николова срокът за кандидатстване по процедурата се удължава до 15 май 2018 г. Удължаването се налага поради комплексния характер и големия териториален обхват за изпълнение на т.нар. голям проект на Министерство на здравеопазването.\n\nОт МРРБ допълват, че процедурата за директно предоставяне на безвъзмездна финансова помощ по приоритетна ос 4 \"Регионална здравна инфраструктура\" на ОПРР 2014-2020 с конкретен бенефициент Министерството на здравеопазването, е отворена за кандидатстване на 22 декември 2017 г. Изменените насоки за кандидатстване по процедура BG16RFOP001-4.001 \"Регионална здравна инфраструктура\" по приоритетна ос 4 \"Регионална здравна инфраструктура\" и заповедта за изменението им са публикувани в сайта на програмата, както и на сайта на МРРБ.\n                    ", "date": "2018.03.21", "title": "Купуваме 400 линейки с европари"}
{"url": "http://www.monitor.bg/a/view/8657-%D0%A1%D1%8A%D0%B5%D0%B4%D0%B8%D0%BD%D0%B5%D0%BD%D0%B8%D0%B5-%D0%B2-%D1%87%D0%B5%D1%80%D0%B2%D0%B5%D0%BD%D0%BE%D1%82%D0%BE-%D1%86%D0%B2%D0%B5%D0%BA%D0%BB%D0%BE-%D0%BF%D0%BE%D0%BC%D0%B0%D0%B3%D0%B0-%D1%81%D1%80%D0%B5%D1%89%D1%83-%D0%B0%D0%BB%D1%86%D1%85%D0%B0%D0%B9%D0%BC%D0%B5%D1%80/", "text": "\n                    Съединение в червеното цвекло може да помогне в борбата срещу болестта на Алцхаймер, пише в. \"Дейли експрес\", позовавайки се на американско изследване.\nСъединението бетанин придава характерния червен цвят на кореноплодния зеленчук. В тестове с бетанин специалисти от университета на Южна Флорида са установили, че съединението потиска химически реакции, свързани със смъртта на невроните.\nОткритието може да залегне в разработката на нови лекарства, които забавят развитието на невродегенеративното заболяване.\nЕдин от характерните белези на болестта на Алцхаймер е формирането на бета-амилоидни плаки в мозъка.\nСпециалистите обясняват, че когато се прикрепи към метал като желязо или мед пептидът бета-амилоид се сгъва неправилно и образува плаки. Това на свой ред води до възпаление и окисление и до \"ръждясване\" и смърт на невроните.\nВ лабораторни тестове изследователите са установили, че бетанин, прибавен към свързан с мед бета-амилоид, понижава показателите за окисление с 90 процента.\nПониженото окисление може да предотврати неправилното сгъване на пептида и да забави формирането на бета-амилоидни плаки, обяснява Даръл Серано от изследователския екип.\nРезултатите от изследването са представени на 255-ото национално събрание на Американското химическо общество в Ню Орлиънс.\n                    ", "date": "2018.03.21", "title": "Съединение в червеното цвекло помага срещу алцхаймер"}
{"url": "http://www.monitor.bg/a/view/13299-%D0%A1%D1%8A%D1%80-%D0%A0%D0%B8%D0%BD%D0%B3%D0%BE-%D0%A1%D1%82%D0%B0%D1%80/", "text": "\n                    Барабанистът на The Beatles Ринго Стар трябва да смени личната си карта, защото вчера записа пред името си титлата „сър“. Той беше удостоен с честта цели 21 години, след като колегата му Пол МакКартни се окичи с нея. Стар беше провъзгласен за рицар на Британската империя, заради службата си към музиката. Церемонията беше водена не от кого да е, а от принц Уилям, и се състоя в Бъкингамския дворец.\n\nТова обаче не е първото кралско признание за Ринго. Още през 1965 г. всички членове на The Beatles са официално представени на Кралицата и удостоени със званието Членове на британския орден, наречен MBE. Заедно с Пол МакКартни са единствените получили титлата „сър“, но това си има и логично обяснение – Джордж Харисън почина през 2001 г., а Джон Ленън напусна този свят през 1980 г.\n\nТова, че признанието е малко позакъсняло за Ринго Стар не означава, че той не го оценява високо. На въпрос на Би Би Си какво ще прави с медала, който му връчиха на церемонията, той отговари с усмивка: „Ще си го нося по време на закуска“.\n                    ", "date": "2018.03.21", "title": "Сър Ринго Стар!"}
{"url": "http://www.monitor.bg/a/view/83409-%D0%A4%D0%98%D0%9D%D0%90%D0%9B%D0%9D%D0%9E-%D0%9A%D0%BE%D0%BD%D1%86%D0%B5%D1%80%D1%82-%D0%BD%D0%B0-%D0%94%D0%B5%D0%B9%D0%B2%D0%B8%D0%B4-%D0%93%D0%B0%D1%80%D0%B5%D1%82-%D0%BD%D1%8F%D0%BC%D0%B0-%D0%B4%D0%B0-%D0%B8%D0%BC%D0%B0/", "text": "\n                    Класическият концерт на Дейвид Гарет с пианиста Жулиен Куентин, който трябваше да се състои на 4 февруари в зала 1 на НДК, окончателно се отменя. В края на януари музикантът внезапно заболя от дискова херния и освен в София отложи за неопределено време гостуванията си в общо 25 европейки града, а графикът на турнето му непрекъснато търпи промени. Трябваше да бъде организирана нова дата, но се оказа, че единствената възможност Гарет да гостува с класическата си програма в София е през 2020г., обявяват неговите мениджъри. Причините са вече планирания и натоварен график на музиканта през следващите месеци и неяснота за здравословното му състояние.\n\n„Пренасрочване за такъв дълъг период е неприемливо и не е в интерес на българската публика“, смятат организаторите от BG Sound Stage и обявиха канселиране на концерта. Всички билети могат да бъдат върнати от мястото, от което са закупени. Ако са взети онлайн с кредитна карта, пропуските трябва да бъдат изпратени до централния офис, а ако са получени с наложен платеж – феновете трябва да върнат билетите по пощата, придружени с банкова сметка за възстановяване на сумата. Краен срок за връщане на билетите е 25 август 2018 г.\n                    ", "date": "2018.03.21", "title": "ФИНАЛНО: Концерт на Дейвид Гарет няма да има!"}
{"url": "http://www.monitor.bg/a/view/38554-%D0%90%D0%BD%D0%B4%D1%80%D0%B5%D0%B0-%D0%B2%D0%BE%D0%B4%D0%B8-%D1%81%D0%B2%D0%B0%D1%82%D0%B1%D0%B5%D0%BD%D0%B0-%D1%86%D0%B5%D1%80%D0%B5%D0%BC%D0%BE%D0%BD%D0%B8%D1%8F/", "text": "\n                    Фолкпевицата Андреа ще се представи в ново амплоа в премиерния епизод на „Столичани в повече“ този петък. Изпълнителката на Vitamin ще скочи в образа на водеща на сватбена церемония, а освен нея телеманиаците ще разпознаят на малкия екран и други популярни гост звезди. Това са легендарният ни гимнастик Йордан Йовчев, който ще нарами униформата на охранител от НСО, и певицата Дара.\n\nПетият епизод от настоящия 12-и сезон на „Столичани в повече“ ще проследи четворният сватбен ден. Зухра продължава да бъде обстрелвана с въпроси за своето минало от страна на семейство Чеканови. Никой от тях не е наясно дали родителите й ще присъстват на сватбата. Междувременно, Радко и бъдещата му съпруга тръгват с човека на НСО, въпреки притеснението на Рангел и Гълъбина.\n\nВ това време, Славея и Йордан уреждат довършителните приготовления по сватбата. Те наемат популярен изпълнител специално за случая, като тя ще бъде изненадата на вечерта. НСО вече са локализирали цялото село, като причината е сватбата на българин с бежанка. Локализират кръчмата на Пацо, като уведомяват, че към Извор пътуват хора от най-високо държавно ниво, специално за случая.\n                    ", "date": "2018.03.21", "title": "Андреа води сватбена церемония"}
{"url": "http://www.monitor.bg/a/view/53461-%D0%9D%D0%B0%D1%81%D0%BA%D0%BE-%D0%9C%D0%B5%D1%81%D0%B5%D1%87%D0%BA%D0%BE%D0%B2-%D0%BF%D1%80%D0%BE%D0%B4%D1%83%D1%86%D0%B8%D1%80%D0%B0-%D0%BE%D0%BD%D0%BB%D0%B0%D0%B9%D0%BD-%D1%80%D0%B8%D0%B0%D0%BB%D0%B8%D1%82%D0%B8-%D0%B7%D0%B0-%D1%82%D0%B0%D0%BD%D1%86%D1%8C%D0%BE%D1%80%D0%B8/", "text": "\n                    Професионалният танцьор Атанас Месечков стартира свой онлайн проект в търсене на следващата звезда на дансинга. От позицията на продуцент и водещ, Наско, познат на по-паметливите зрители от Dancing Stars и Big Brother, вече излъчи първия епизод на своето риалити шоу Dancelikeastar. Серията бе проследена в YouTube от 3900 зрители, с което отбеляза рекорд по гледания на подобен тип предаване.\n\nС участие в шоуто се разписват 11 ентусиасти, сред които измежду които - солови артисти, професионални двойки и цели танцови формации, а кастинга за предаването Месечков съчета с работата си по филма „Привличане“. За продукцията той обедини сили с Яна Маринова, а резултатът от репетициите им за пореден път превърна актрисата в богиня на дансинга на големия екран.\n\nСпоред регламента на Dancelikeastar, класирането на участниците ще бъде сумарно от оценките на журито, в което влиза и друга известна хореографка - Кремена Илиева, както и на публиката, която гласува чрез Facebook страницата. Същинският финал и награждаването на победителите, ще се проведат точно след месец - на 21 април в столична зала, а до тогава ще се излъчат и останалите 6 епизода от шоуто. Пропусналите своя шанс за участие в първия сезон, могат да се явят на вече стартиралите кастинги за второто издание. То ще започне да се излъчва през септември.\n                    ", "date": "2018.03.21", "title": "Наско Месечков продуцира онлайн риалити за танцьори"}
{"url": "http://www.monitor.bg/a/view/66624-%D0%9E%D1%89%D0%B5-%D0%B5%D0%B4%D0%BD%D0%B0-%D1%81%D1%86%D0%B5%D0%BD%D0%B0-%D0%BD%D0%B0-hills-of-rock/", "text": "Хедлайнерите Judas Priest пренаписват историята си\n                    Второто издание на фестивала Hills of Rock, който ще се проведе на 20 и 21 юли в Пловдив, се разширява с чисто нова сцена. Организаторите от СМЕ са я кръстили Hills of Bass и на нея ще се съберат емблематични имена от дръм енд бейз и джънгъл музиката. Партито ще започва след полунощ и ще бъде придружено от качествен звук и супер модерна мултумедия. Вече има потвърждение от 17 участници, сред които легендите на стила Goldie, High Contrast, Matrix & Futurebound, Friction, Calyx & Teebee, Agressor Bunx, Dynamite MC и Linguistics. Към тях ще се присъединят и родните артисти от лейбъла HMSU.Всички закупени билети за основната сцена важат и за новата Hills of Bass, но от петък ще бъдат пуснати в продажба и пропуски специално за дръм едн бейз купона на цени, стартиращи от 25 лв.На основната сцена на Hills of Rock тази година ще забият Judas Priest – на 21 юли, а метъл титаните Iron Maiden пристигат за специално участие в допълнителната трета вечер на 22 юли. Очаква се организаторите да обявят и кой ще бъде хедлайнер на откриването на фестивала.Междувременно Judas Priest поставят нови рекорди в кариерата си. Последният им албум Firepower, който излезе преди дни, а българските фенове юе чуят и на живо, влезе директно на пето място в най-престижната класация на Billboard. Това е най-доброто подреждане в историята им. дебютира и достигна до номер 6,  стига до номер 11, а  – до номер 13. Firepower достигна до петото място и в чарта на Обединеното кралство. Това е първото им влизане в десетката от 1980 г. насам, когато British Steel се нареди четвърти. Световната обиколка на Judas Priest за  маркира първото турне на групата, откакто 70-годишният китарист Глен Типтън обяви, че се пенсионира заради битката си с Паркинсон. Той ще бъде заменен от Снийп по време на турнетата, който е познат за работата си като китарист в Hell и Black Sabbath.\n\n\n                    ", "date": "2018.03.21", "title": "Още една сцена на Hills of Rock "}
{"url": "http://www.monitor.bg/a/view/37554-%D0%95%D0%BC%D0%B1%D0%BB%D0%B5%D0%BC%D0%B8%D1%82%D0%B5-%D0%BD%D0%B0-%D1%8A%D0%BD%D0%B4%D1%8A%D1%80%D0%B3%D1%80%D0%B0%D1%83%D0%BD%D0%B4%D0%B0-%D0%B7%D0%B0-%D0%BF%D1%8A%D1%80%D0%B2%D0%B8-%D0%BF%D1%8A%D1%82-%D0%BD%D0%B0-%D0%B5%D0%B4%D0%BD%D0%B0-%D1%81%D1%86%D0%B5%D0%BD%D0%B0/", "text": "Хиподил“, „Контрол“, „Ревю“ и „Нова генерация“ забиват в „Арена Армеец“\n                    Пънкът в България стана на 30! И какво по-логично от това да вдигне голям шум за рождения си ден. Тази какофония ще изпълни столичната зала „Арена Армеец“ на 21 април, а на сцената ще се качат емблемите на ъндърграунда – „Хиподил“, „Контрол“, „Ревю“ и „Нова генерация“. И то в оригиналните си състави, доколкото е възможно! „Идеята е обсъждана през годините. А на мен ми писна да гледам в най-голямата музикална зала предимно чалга участия. Правим го, защото не мога да приема чалгата, естрадата, рапът, мейнстриймът - селото да превземе града. Селото като манталитет“, така просто, кратко и ясно, в типичния си остър стил, дефинира решението си да събере колегите на едно място Светльо Витков - фронтменът на „Хиподил“. Той се е нагърбил и с голяма част от организацията на пънк зрелището.\n\nВсички супер музиканти от четирите групи обаче са\n\n\n\nда обединят сили заради феновете. Всяка банда ще има 45-минутен сет, а последни на сцената ще се качат „Хиподил“, които ще забият цял час. Дивата Милена ще излезе заедно с „Ревю“, а Кольо Гилъна ще пее за „Контрол“. В тайна остава само състава на „Нова генерация“, чийто последен концерт е през май 1993 г., няколко месеца след смъртта на фронтмена Димитър Воев.\n\n„Този концерт ще се случи само веднъж. Може би за последно тези групи ще се качат на тази сцена, в тази конфигурация“, категоричен е Светльо Витков. Той призна пред „Монитор“, че едва след като всички са се уговорили да направят такова събитие, осъзнали, че имат юбилей – 30 години на сцена. „Събрахме се точно тези четири банди, защото това са групите изковали най-сериозната музика и в текстово отношение през годините“, казва авторът на „Скакауец“. „Всеки от тези музиканти заслужава тази сцена, най-голямата в България. Знам че нашата музика е клубна, но на голяма сцена усещането е различно с хиляди хора покрай теб. Това, което преживяват хората в публиката, го чувстват и заслужават и музикантите“, обяснява Витков.\n\n„Хиподил“ ще излязат в оригиналния си състав. Китаристът Петър Тодоров ще се прибере от Канада специално за случая. Зад барабаните ще седне Лъчезар Маринов, Венци Басисчето ще дърпа дебелите струни, Венци Мицов ще е на клавир, а брас-секцията е поверена на Мишо Йосифов и Вили Стоянов. „Малко хора знаят, че Мишо беше на първото ни турне, още 16-годишен. И двамата с Вили участват в клипа на „Бате Гойко“, припомня Витков. Той самият се присъединява към групата през 1992 г.\n\n\n\nСлушам твърда музика от както се помня. Имаше един комшия, който живееше във Франция. За късмет на всички нас, който оживеехме тук, той ни донесе Sex Pistols. После започнах да слушам AC/DC, Twisted Sister, Iron Maiden, Venom, The Doors, разбира се и джаз, и фолклор. Едно време тези, които слушаха сръбско им викахме сърбопитеци и беше под нивото дори на 12-годишен хлапак да говори с такива. Въпрос на интелект“, безпощаден е Светльо. Той обещава да покаже на сцената и онази дива своя енергия, която феновете му толкова обичат. „В последните 25 години се бунтувахме, но не ни пукаше. Мисля, че помъдряваме и остаряваме, защото вече ни пука. И пукайки ни, бунтувайки се, вече малко не стоят така нещата. Не са толкова брутални. Става доста по-сложно“, уточнява фронтменът на „Хиподил“.\n\nЗа съжаление това събиране на бандата най-вероятно ще е само за концерта в „Арена Армеец“ и няма да прерасне в ново творчество. Но Витков в последно време активно пише с другата си група „Светльо & The Legends“. „Направихме пет нови песни. Има още една-две, които ще дозапишем в последствия, защото в момента обикаляме милата ни родина. С „Хиподил“ логистично е сложно, защото Пепи живее в Канада от много години. Имаме идея като се прибере да направим нещо, но да обещаваме е несериозно“, споделя музикантът. Последното парче, което изкараха беше песента „Гребанье“ през януари 2017 г.\n\nВъпреки ъндърграунд характера на музиката им шоуто в зала „Арена Армеец“ съвсем няма да бъде на клубно ниво, а ще впечатли с внушителната мултимедия и голяма сцена. Все още има билети за концерта на цени от 35 и 40 лв., които могат да бъдат закупени в мрежата на eventim.bg.\n\n \n\n\n\n- Нямам нищо против чалгата, но когато тя започне да ти променя хабитата и навиците вече се превръща в политика на затъпяване.\n\n- Разбира се, че пънкът в мен е жив. Расте, но не старее, като София.\n\n- Пънкът е лична философия. Както обществото ни е поляризирано, така и музиката ни е поляризирана. Това е съвсем естествено. От едната страна са хората които искат да имат скъпата кола и да ходят с охрани, а от другата – тези, които искат да се забавляват и да живеят добре.\n                    ", "date": "2018.03.21", "title": "Емблемите на ъндърграунда за първи път на една сцена   "}
{"url": "http://www.monitor.bg/a/view/62987-%D0%9E%D1%80%D0%BB%D0%B8%D0%BD-%D0%9F%D0%B0%D0%B2%D0%BB%D0%BE%D0%B2-%D1%82%D1%80%D0%B5%D0%BD%D0%B8%D1%80%D0%B0-%D1%81-%D1%84%D0%B5%D0%BD%D0%BE%D0%B2%D0%B5-%D0%B7%D0%B0-21%D0%BA%D0%B8%D0%BB%D0%BE%D0%BC%D0%B5%D1%82%D1%80%D0%BE%D0%B2-%D0%BF%D0%BE%D0%BB%D1%83%D0%BC%D0%B0%D1%80%D0%B0%D1%82%D0%BE%D0%BD/", "text": "С Лорина Камбурова подтикват столичани към по-здравословен начин на живот\n                    Орлин Павлов и Лорина Камбурова ще обединят сили с фенове за 21-километров полумаратон. Своята издържливост и спортна натура звездите от сериала на bTV “Скъпи наследници“ ще тестват на 13 май, а за да се представят във върхова форма те стартират тренировките още тази неделя. „Според мен всеки трябва да опита, независимо дали е професионален лекоатлет или просто иска да потича, използвайки един прекрасен ден в София\", съветва Павлов, за когото това не е първо участие в маратон. Преди време изпълнителят на „С едно крило“ се включи и в денонощния Sofia 24 Run, чиято кауза се въртеше около родните параолимпийци.Тренировките за настоящия полумаратон ще стартират на 25 март, ще се провеждат всяка седмица до заветната дата през май и ще бъдат отворени за всички желаещи да потичат за здраве. Първа пред спортните ентусиасти в столицата ще застане професионалната инструкторка Магдалена Христова.Тренировката й ще включва загрявка, бегови упражнения и разтягане, като е подходяща, както за опитни спортисти, така и за напълно начинаещи. В нея ще бъдат предвидени и специални занимания за деца от 10 до 11 ч. \"За „прохождащите“ в бягането са нужни 6 седмици за подготовка на тялото, преди да се впуснат в подобно предизвикателство категоричен е Еленко Еленков от клуб \"Бегач\" – един от организаторите на събитието. Терен на заниманията ще даде паркингът на магазин Kaufland на бул. \"Тотлебен\".Дали екранната любов на Павлов и Камбурова в „Скъпи наследници“ ще получи своето продължение, феновете на поредицата ще разберат в предстоящите епизоди. „С Лорина имаме много хубава история в сериала, която обаче претърпява много обрати. Двамата имаме страхотно партньорство и страхотна актьорска химия. Лори е много чувствителна – винаги се стреми да помага и да влезе в положението на някого“, каза наскоро Павлов по повод участието им в продукцията.\n\n\n                    ", "date": "2018.03.21", "title": "Орлин Павлов тренира с фенове за 21-километров полумаратон"}
{"url": "http://www.monitor.bg/a/view/328-%D0%9D%D0%BE%D0%BA%D0%B0%D1%83%D1%82-%D0%BD%D0%B0-%D0%9D%D0%B8%D0%BA%D0%B8-%D0%98%D0%BB%D0%B8%D0%B5%D0%B2-%D0%B2-%D1%81%D1%8A%D1%81%D1%82%D0%B5%D0%B7%D0%B0%D1%82%D0%B5%D0%BB%D0%BD%D0%B0%D1%82%D0%B0-%D0%BF%D1%80%D0%BE%D0%B3%D1%80%D0%B0%D0%BC%D0%B0-%D0%BD%D0%B0-%D1%84%D0%B5%D1%81%D1%82-%D0%B2-%D0%9D%D1%8E-%D0%99%D0%BE%D1%80%D0%BA/", "text": "\n                    Последният филм на Ники Илиев „Нокаут, или всичко, което тя написа“ ще бъде представен в Ню Йорк в рамките на тамошния фестивал на независимото кино. За премиерата на лентата в Голямата ябълка се похвали самият режисьор, а появата на заглавието в афиша на форума идва само няколко дни, след като то се появи на голям екран и в Лондон. Любителите на седмото изкуство в Ню Йорк ще могат да се насладят на „Нокаут“ на 12 май.\n\n„Третият филм решихме да го снимаме на английски, да бъде международен. Нашата идея беше той да се разпространява по целия свят“, обяснява Илиев, в чиято филмография от позицията на режисьор влизат още заглавията „Чужденецът“ и „Живи легенди“. Интерес към „Нокаут“ проявяват вече разпространители и от други държави, сред които и Китай, разкрива още бившият модел.\n\nСюжетът на филма се върти около героя на звездата от „От местопрестъплението“ Гари Дърден - бившия ММА боец Арън, който след мозъчна травма се принуждава да търси спасение в струните на китарата си. За историята на персонажа Илиев се вдъхновява докато чете биографията на прочутия боксьор Майк Тайсън на фона на музиката на Крис Корнел.\n                    ", "date": "2018.03.21", "title": "„Нокаут“ на Ники Илиев в състезателната програма на фест в Ню Йорк"}
{"url": "http://www.monitor.bg/a/view/41957-%D0%92%D0%B7%D1%80%D0%B8%D0%B2%D0%BE%D0%B2%D0%B5-%D1%82%D0%BE%D1%80%D0%BC%D0%BE%D0%B7%D1%8F%D1%82-%D0%A2%D0%B5%D0%BA%D1%81%D0%B0%D1%81/", "text": "\n                     Заподозреният за шест експлозии на самоделни бомби в района на Остин, в южния американски щат Тексас, се самоуби при опит на полицията да го залови. Това съобщиха местни медии, цитирани от световните агенции. Според някои публикации заподозреният се е самовзривил северно от тексаската столица, но в други пише, че той е бил застрелян от полицаи. От началото на месеца в Остин станаха поредица експлозии на взривни устройства, при които загинаха двама и бяха ранени петима души. Заподозреният извършител на атентатите е бил проследен по сигнала на неговия мобилен телефон.По-рано ФБР обяви награда от 100 000 долара, а губернаторът на Тексас Грег Абът - още 15 000 долара, за разкриване на извършителите.Заподозреният е идентифициран като Марк Антъни Кондит, но още не е ясно какви са причините за това безспирно насилие. Полицията твърди, че въпреки смъртта на Кондит опасността от заложени пакети бомби остава. Не е ясна и причината Кондит да е залагал тези пакети.Американският президент коментира, че става дума за луди хора, които тормозят населението.Досега разследването установило, че някой оставил в магазин от веригата \"Гудуил\" кашон с \"артилерийски симулатори\" - устройства използвани във военното обучение. Когато един от служителите изхвърлял кашона, задействал едно от тези устройства и то избухнало.По-рано във вторник в офис на пощенската компания \"ФедЕкс\" в квартал на Сан Антонио близо до Остин се взриви бомба, поставена в колет. Малко по-късно беше открита още една бомба, която не е избухнала. Още един човек беше ранен при нова експлозия в Остин в сряда. Пострадалият, мъж на 30-ина година, е в сериозно състояние, но без опасност за живота. Бомбата избухнала в магазин на веригата \"Гудуил\" в южната част на града, предаде АП.В три от случаите взривните устройства бяха в колетни пратки, които местни жители намериха в домовете си.  \n\n\n                    ", "date": "2018.03.21", "title": "Взривове тормозят Тексас "}
{"url": "http://www.monitor.bg/a/view/11116-%D0%9E%D1%81%D0%B2%D0%BE%D0%B1%D0%BE%D0%B4%D0%B8%D1%85%D0%B0-%D0%A1%D0%B0%D1%80%D0%BA%D0%BE%D0%B7%D0%B8/", "text": "\n                    \nФренският президент Никола Саркози си е спал в къщи въпреки ареста във вторки за 48 часа, съобщиха френските медии. Саркози е пренощувал в дома си в Париж, а малко преди 8 часа сутринта в сряда се появи отново в следствието в Нантер, за да продължи да дава показания по разследването на подозренията за финансиране на президентската му кампания през 2007 г. от Либия по времето на Муамар Кадафи.\n\nСаркози бе съпровождан от адвоката си. Вчера разпитът му бе прекъснат около полунощ.\n\nСамият Саркози отхвърля всички обвинения. Редица политици се изказаха и определиха делото или като спектакъл, или като обикновено разследване.\n\nСнизходителното отношение към бившия френски президент бе основна тема във Франция. Медиите коментира защо президентът има право да си спи вкъщи, при положение че се води в 48-часов арест. Много адвокати като Жером Гудар коментираха, че Саркози не може да промени нищо по делото за една нощ, особено след като се е прибрал след 12 часа, а освен това е ясно, че няма да се изпари просто така и не би избягал.\n\nНе мога да си представя, че арест на бивш президент на републиката не е подкрепен от солидни доказателства, коментира адвокат Уилям Бурдон, президент и основател на антикорупционната асоциация Шерпа. Според него случаят да бъде разнищен. Той допълни, че делото се разглежда от трима опитни съдии и има петгодишно разследване, белязано от различни препятствия, като закон на омерта.\n\nРазследването се води от 2013 г. и е за предполагаемо незаконно финансиране на предизборната му кампания през 2007 г. в размер на милиони евро, получени от режима на тогавашния либийски диктатор Муамар Кадафи.\n\nСпоред френския сайт \"Медиапар\" на Саркози може да бъдат предявени обвинения в корупция, търговия с влияние, разхищение на държавни средства, а също и за укриване на данъци.\n\nЗа финансиране от Либия на кампанията на Саркози либийските власти заговориха в началото на март 2011 г. Синът на Кадафи - Сейф ал Ислам каза тогава в интервю за телевизия \"Евронюз\", че е поискал от Саркози, който по онова време беше президент, да признае факта, че е получил финансова помощ от либийското правителство. Последваха разследвания на независими журналисти в самата Франция. Самият Саркози категорично отхвърля твърденията за финансиране на кампанията с либийски средства.\n\nВъпреки че се води разследване от 2013 г., случаят породи голямо обществено внимание чак три години след това, когато бизнесменът с двойно френско и ливанско гражданство Зиад Такиедин заяви пред сайта за разследваща журналистика \"Медиапар\", че е доставил куфарчета от Либия с 5 милиона евро в брой на Саркози и тогавашния началник на кабинета му Клод Геан.\n\nСледователите проучват твърдения, че режимът на Кадафи тайно е дал на Саркози общо 50 милиона евро за кампанията през 2007 година. Такава сума би надхвърлила повече от двукратно максималния допустим бюджет за предизборна кампания, който навремето бе 21 милиона евро. Освен това предполагаемите плащания биха били в нарушение на френските правила срещу финансирането от чужбина и за деклариране на източника на средства за предизборни кампании.\n\nПрез септември 2017 г. полицейският отдел за борба с корупцията връчи на съдиите доклад, за разнасянето на парите за Саркози.\n\nПред следователи бившият ковчежник на предизборната кампания на Саркози Ерик Вьорт и заместникът му Венсан Талвас заявиха, че парите са дошли от анонимни дарения в размер между 30 000 и 35 000 евро.\n\n \n \n\n \n\n\n \n\n\n                    ", "date": "2018.03.21", "title": "Саркози - спал в дома си, днес пак на разпит"}
{"url": "http://www.monitor.bg/a/view/76289-%D0%93%D0%BE%D1%82%D0%B2%D1%8F%D1%82-%D1%82%D1%80%D0%B8%D1%81%D1%82%D1%80%D0%B0%D0%BD%D0%BD%D0%B0-%D1%81%D1%80%D0%B5%D1%89%D0%B0-%D0%9A%D0%9D%D0%94%D0%A0-%D0%AE%D0%B6%D0%BD%D0%B0-%D0%9A%D0%BE%D1%80%D0%B5%D1%8F-%D0%A1%D0%90%D0%A9/", "text": "\n                    Южнокорейският президент Мун Дже-ин заяви днес, че е възможна тристранна среща на върха със Северна Корея и САЩ, съобщи Ройтерс.\n\"Провеждане на преговори между лидерите на Северна Корея и САЩ, след среща на върха между двете Кореи, само по себе си ще стане историческо събитие. И в зависимост от техния резултат, впоследствие може да се състои тристранна среща между лидерите на Севера, Юга и САЩ\", заяви Мун Дже-ин.\nТой посети Комитета за подготовка на междукорейската среща на върха, чието първо заседание се състоя на 16 март.\nПо думите на южнокорейския президент поредицата от срещи на върха трябва да има за цел прекратяване на ядрената заплаха на Корейския полуостров.\n\n \n                    ", "date": "2018.03.21", "title": "Готвят тристранна среща - КНДР, Южна Корея, САЩ"}
{"url": "http://www.monitor.bg/a/view/21721-%D0%93%D1%8A%D0%BB%D1%87%D0%B0%D1%82-%D0%AE%D0%BD%D0%BA%D0%B5%D1%80-%D1%87%D0%B5-%D0%BF%D0%BE%D0%B7%D0%B4%D1%80%D0%B0%D0%B2%D0%B8-%D0%9F%D1%83%D1%82%D0%B8%D0%BD/", "text": "Председателят на ЕК възхвалява езика на Волтер\n                    Председателят на Европейската комисия Жан-Клод Юнкер бе подложен на критики, след като поздрави руския президент Владимир Путин.\"Добрите отношения между ЕС и Русия са жизненоважни за сигурността на нашия континент. Наша обща цел би трябвало да бъде възстановяването на европейския ред в сигурността. Надявам се да използвате Вашия четвърти мандат в преследването на тази цел\", пише в поздравителното послание на Юнкер до Путин.\nБританският евродепутат Ашли Фокс, който ръководи групата на британските консерватори в Европейския парламент, коментира, че писмото на Жан-Клод Юнкер е срамно.\"Да поздравяваш Владимир Путин за изборната му победа, без да споменеш явното подправяне на бюлетини, вече е достатъчно лошо. Обаче фактът, че той не е споменал отговорността на Русия в атаката в бойно отровно вещество срещу невинни хора в моя избирателен район е нещо отвратително\", заяви Фокс. Бившият белгийски премиер Ги Верхофстат, който е председател на Алианса на либералите и демократите за Европа в Европейския парламент, също реагира неодобрително.\"Сега не е моментът за поздравления. Винаги ще имаме нужда от диалог с Русия, но едни по-тесни връзки трябва да са обусловени от уважаването на опиращия се на фундаментални права и ценности международен ред\", написа той в туитър.\nДоналд Туск изглежда също се разграничи.\n\nЮнкер обаче се влезе в тона на френския президент Еманюел Макрон за разпространяване на франкофонията и коментира, че ще работи английският език да няма превес в ЕС. Макрон заяви, че има твърде голям превес в Брюксел, особено с наближаващото излизане на Великобритания от ЕС.\n\nПо данни на Международната организация на франкофонията по света има 274 милиона френскоговорещи. Така френският е петият най-говорен език и четвъртият най-използван в интернет.\n\nФренският дълго време доминираше в централата на ЕС в Брюксел, но английският стана вездесъщ в европейските институции, особено след приемането на източноевропейски членки през 2004 г., отбелязва Ройтерс.\n\n\"Ситуацията сега е доста парадоксална. Английският вероятно никога не е имал толкова силно присъствие в Брюксел в момент, когато обсъждаме Brexit-а. Тази доминация не е неизбежна. От нас зависи да установим някои правила, да присъстваме и да превърнем френския в езика, с който човек получава достъп до редица възможности\", каза Макрон.\n\nМакрон, който за разлика от повечето предишни френски лидери често говори на английски при посещенията си в чужбина, увери, че това не е кампания против английския, а за насърчаване на многоезичието.\n\nПредседателят на Европейската комисия Жан-Клод Юнкер написа в Тwitter, че е \"въодушевен поддръжник на многоезичието\". \"Защо езикът на Шекспир да е по-висш от този на Волтер? Допуснахме грешка, като станахме толкова англицизирани\", каза Юнкер на френски за телевизия Франс 5.\n                    ", "date": "2018.03.21", "title": "Гълчат Юнкер, че поздрави Путин"}
{"url": "http://www.monitor.bg/a/view/15815-%D0%90%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8-%D0%B3%D0%B5%D0%BD%D0%B5%D1%80%D0%B0%D0%BB-%D0%BF%D1%80%D0%B8%D0%B7%D0%BD%D0%B0-%D1%81%D0%B8%D0%BB%D0%B0%D1%82%D0%B0-%D0%BD%D0%B0-%D1%80%D1%83%D1%81%D0%BA%D0%B8%D1%82%D0%B5-%D0%BE%D1%80%D1%8A%D0%B6%D0%B8%D1%8F/", "text": "\n                    Американски генерал призна, че Съединените американски щати са безсилни пред свръхзвуковите оръжия на Русия. Ръководителят на Стратегическото командване на въоръжените сили Джон Хайтън е повече от притеснен, съобщи „Бизнес инсайдър“.\n\nПроблемът на американските отбранителни системи срещу свръхзвуковите оръжия на Русия и Китай е един – те на практика не съществуват. Вашингтон разчита единствено на стратегията за възпиране. Американските въоръжени сили признаха, че Москва и Пекин тестват нови оръжия.\n\nВ началото на месец март руският президент Владимир Путин заяви, че страната му е разработила свръхзвукова ракета, която е неуязвима за прихващане от врага. „Русия и Китай агресивно развиват хиперзвуковите си способности“, призна началникът на американските военновъздушни сили.\n\n„Нямаме никаква защита срещу такива оръжия“, посочи Джон Хайтън. Единствената защита на САЩ са ядрените оръжия, които те ще използват при атака срещу себе си. Възпирането с тях към този момент успокоява Вашингтон.\n\nНаскоро Хайтън заяви, че Русия продължава да е най-голямата заплаха за сигурността на САЩ, докато в лицето на Северна Корея вижда непредсказуемост. „Русия е най-голямата заплаха за нас, просто защото тя е единствената екзистенциална заплаха за съществуването на нашата страна в момента“, посочи Хайтън.\n                    ", "date": "2018.03.21", "title": "Американски генерал призна силата на руските оръжия"}
{"url": "http://www.monitor.bg/a/view/24032-%D0%A1%D1%82%D0%B8%D0%B2%D1%8A%D0%BD-%D0%A5%D0%BE%D0%BA%D0%B8%D0%BD%D0%B3-%D0%BE%D1%82%D0%B8%D0%B2%D0%B0-%D0%BF%D1%80%D0%B8-%D0%9D%D1%8E%D1%82%D0%BE%D0%BD-%D0%B8-%D0%94%D0%B0%D1%80%D0%B2%D0%B8%D0%BD/", "text": "\n                    Прахът на световноизвестния британски физик Стивън Хокинг ще бъде положен в Уестминстърското абатство до гроба на Исак Нютон, предадоха световните агенции. Самото погребение на Хокинг ще се състои на 31 март в Кембридж, където той живя и преподава над 50 години. Говорител на абатството заяви, че прахът на Хокинг ще бъде положен в храма по-късно тази година и по този повод ще бъде отслужена специална литургия. Старшият свещеник на Уестминстър, преподобният Джон Хол заяви, че е напълно естествено останките на Хокинг да лежат редом до тези на други изтъкнати учени. Той припомни, че Нютон е бил погребан в абатството през 1727, а Чарлз Дарвин - през 1882 година. Стивън Хокинг почина миналата седмица на 76-годишна възраст. Той беше един от най-даровитите физици, въпреки че страдаше от тежкото заболяване амиотрофична латерална склероза.Абатството е последна спирка на стотици величия, като Ричард Втори, Хенри Пети, кралица Елизабет, сър Джон Хершъл, Джордж Хендел, Джефри Чосър, Томас Харди, Чарлз Дикенс и много много други.\n\n\n                    ", "date": "2018.03.21", "title": "Стивън Хокинг отива при Нютон и Дарвин"}
{"url": "http://www.monitor.bg/a/view/58680-%D0%A1%D0%B0%D0%BD-%D0%9C%D0%B0%D1%80%D0%B8%D0%BD%D0%BE-%D1%81-%D0%BD%D0%B0%D0%B9%D0%BC%D0%BB%D0%B0%D0%B4%D0%B8%D1%8F-%D0%B4%D1%8A%D1%80%D0%B6%D0%B0%D0%B2%D0%B5%D0%BD-%D0%B3%D0%BB%D0%B0%D0%B2%D0%B0-%D0%BD%D0%B0-%D1%81%D0%B2%D0%B5%D1%82%D0%B0/", "text": "\n                    Сан Марино - третата от зад напред по големина европейска страна след Ватикана и Монако, през следващите 6 месеца ще бъде управлявана от най-младия държавен глава на света. Той се казва Матео Чачи и с неговите 27 години бие рекорда на сегашния австрийски канцлер Себастиан Курц, който е с цели четири години по-възрастен. Младокът - дъжавник е завършил право в престижния университет на близкия град Урбино, а с политика се занимава от 2009 г. Тогава още ученик в последния гимназиален клас, той е избран за общински съветник от центристката партия „Мовименто Чивико 10“, чиито координатор е в момента.\n\nМатео Чачи бе избран за капитан – регент, тоест за държавен глава на Сан Марино, от шейсетимата дупутати в Парламентарната асамблея на страната. Той ще встъпи в длъжност на 1 април като ще председателства Държавния конгрес или иначе казано правителството на страната с територия от 60 кв. км и с почти 34 хил. души население. Освен това Матео Чачи ще бъде шеф на важната институция „Съвет XII”, която е нещо като Върховен съд на държавата – джудже. Веднага след избирането му младият лидер, който все още е ерген, заяви пред журналисти, че в бъдещата си работа щял да подръжава на двама велики според него държавници – бившия американски президент Барак Обама и дългогодишния политик на Сан Марино и професор по конституционно право Фернандо Бинди.\n\nКакто повелява конституцията на създадената преди близо 1000 години република, Матео Чачи ще властва в компанията на още един капитан – регент. Той се казва Симоне Палмиери, на 54 години е, женен, с две деца и е един от най-видните банкери на страната. работи като банкер. Управленческата формула на Сан Марино с двама капитан – регенти е взаимствана от Древния Рим, когато властта е била поделяна между двама и повече консули.\n                    ", "date": "2018.03.21", "title": "Сан Марино с най-младия държавен глава на света"}
{"url": "http://www.monitor.bg/a/view/26533-%D0%9E%D1%82%D0%BD%D0%BE%D0%B2%D0%BE-%D1%81%D1%82%D1%80%D0%B5%D0%BB%D0%B1%D0%B0-%D0%B2-%D1%80%D1%83%D1%81%D0%BA%D0%BE-%D1%83%D1%87%D0%B8%D0%BB%D0%B8%D1%89%D0%B5-%D0%BD%D0%B0%D0%BF%D0%B0%D0%B4%D0%B0%D1%82%D0%B5%D0%BB%D1%8F%D1%82-%D0%B5-13%D0%B3%D0%BE%D0%B4%D0%B8%D1%88%D0%BD%D0%BE-%D0%BC%D0%BE%D0%BC%D0%B8%D1%87%D0%B5/", "text": "\n                    13-годишно момиче откри стрелба в едно от училищата н град Шадринск, Курганска област, информира руското МВР, цитирано то Газета.ру. Тийнейджърката нападнала съучениците си с пневматично оръжие, като при инцидента са пострадали седем деца.\n\n          ТАСС уточнява, че това се е случило в сряда сутринта в училище №15 по време на урок по география на 7 „Б“ клас. „Момичето стреляло с пистолет, принадлежащ на баща й. Въпреки стрелбата училището не беше затворено и продължи да работи в щатен режим. В шоколото работят следователи и полицаи, които разпитва свидетелите“, посочват агенциите. По данни на един от учениците непълнолетната нападателка е имала съучастници, пише\n\nZnak.com. „Три момичета затвориха кабинета и започнаха да стрелят. Един от пострадалите беше откаран от Бърза помощ с рана в слепоочието“, разказва очевидецът. По негова информация тийнейджърките носели със себе си и ножове и най-вероятно искали да повторят масовото убийство от 1999 г. в американското училище  „Колумбайн. Очевидецът уточнява, че едното от момичетата казало, че й е лошо и била отведена от преподавателя до лекарския кабинет. Когато в стаята останали само деца, нападателката започнала да стреля, посочват медиите.\n\n          Това не е първият случая на нападение над училище тази година. През януари тийнейджъри откриха стрелба по свои съученици в Перм и в Бурятия.\n                    ", "date": "2018.03.21", "title": "Отново стрелба в руско училище, нападателят е 13-годишно момиче "}
{"url": "http://www.monitor.bg/a/view/7619-%D0%A0%D1%83%D1%81%D0%BA%D0%BE%D1%82%D0%BE-%D0%92%D1%8A%D0%BD%D1%88%D0%BD%D0%BE-%D0%BF%D1%80%D0%B8%D0%B2%D0%B8%D0%BA%D0%B2%D0%B0-%D0%B2%D1%81%D0%B8%D1%87%D0%BA%D0%B8-%D1%87%D1%83%D0%B6%D0%B4%D0%B8-%D0%BF%D0%BE%D1%81%D0%BB%D0%B0%D0%BD%D0%B8%D1%86%D0%B8/", "text": "\n                     \n\n          Руското Външно министерство покани в сряда всички чужди посланици на среща по случая с отравянето на бившия разузнавач Сергей Скрипал в Англия. На дипломатите „достъпно ще бъде разяснена позицията на Москва по инцидента“, обясни говорителката на ведомството Мария Захарова, цитирана от Утро.ру. По думите й, основната тема на срещата ще бъде заявлението на Лондон за използване на отровни вещества и обвиненията за съпричастност на Русия към случая.\n\n          В същото време руският външен Сергей Лавров замина на посещение в Токио, където получи от японския си колега Таро Коно торта във формата на футболна топка. Дарът бе връчен по случай рождение ден на Лавров, като той не остана длъжен и връчи на Коно официална топка на световното по футбол, което тази година ще се проведе в Русия.\n                    ", "date": "2018.03.21", "title": " Руското Външно привиква всички чужди посланици "}
{"url": "http://www.monitor.bg/a/view/85158-%D0%9A%D0%BE%D1%81%D0%BE%D0%B2%D1%81%D0%BA%D0%B8-%D0%B4%D0%B5%D0%BF%D1%83%D1%82%D0%B0%D1%82%D0%B8-%D1%81%D0%B8-%D0%BF%D1%83%D1%81%D0%BD%D0%B0%D1%85%D0%B0-%D1%81%D1%8A%D0%BB%D0%B7%D0%BE%D1%82%D0%B2%D0%BE%D1%80%D0%B5%D0%BD-%D0%B3%D0%B0%D0%B7-%D0%B2-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82%D0%B0/", "text": "\n                    Косовски депутати от крайно дясното движение „Самоопределение” разпръснаха сълзотворен газ в парламента в Прищина, за да попречат на одобрението на документ за определяне на границата с Черна гора, съобщи косовската телевизия.\nГазът е разпръснат от депутатите Фиторе Пацоли и Джелал Цвечла веднага след началото на заседанието.\nТо е било прекъснато до нормализиране на условията за работа.\nТова е четвърти опит на парламента в Косово да гласува документа, за чието приемане настояват западните държави.\n                    ", "date": "2018.03.21", "title": "Косовски депутати си пуснаха сълзотворен газ в парламента "}
{"url": "http://www.monitor.bg/a/view/53191-%D0%9C%D0%B5%D1%80%D0%BA%D0%B5%D0%BB-%D0%BE%D0%B1%D0%B5%D1%89%D0%B0-%D0%91%D0%B5%D0%B7-%D0%BF%D0%BE%D0%B2%D0%B5%D1%87%D0%B5-%D0%BC%D0%B8%D0%B3%D1%80%D0%B0%D0%BD%D1%82%D0%B8/", "text": "\n                    Германският канцлер Ангела Меркел повтори обещанието си, че огромният миграционен наплив от 2015 г. няма да се повтори, предаде Асошиейтед прес.\n\nВ първата си реч в парламента, откакто миналата седмица встъпи в длъжност за четвърти мандат на поста, Меркел призна, че дебатите за миграцията \"и до ден днешен поляризират\" страната.\n\nГермания, която между 2015 и 2016 г. допусна на своя територия над 1 милион мигранти, може да се гордее със себе си, заяви тя. \"Разбира се, вярно е и че това беше извънредна хуманитарна ситуация. А подобна хуманитарна ситуация не трябва да се повтаря\", добави Меркел.\n\nГерманският канцлер призна, че споразумението с Турция от 2016 г. за ограничаване на миграцията има много противници, но даде да се разбере, че \"винаги ще го защитава\".\n\nИслямът е част от германското общество, заяви в речта си Меркел, цитирана от ДПА.\n\n\"Очевидно е, че нашата страна носи отпечатъка на християнството и юдаизма. Но в същата степен е вярно и че при положение че сред нас живеят 4,5 млн. мюсюлмани, тяхната религия, ислямът, също е станала част от Германия\", се аргументира Меркел.\n                    ", "date": "2018.03.21", "title": "Меркел обеща: Без повече мигранти "}
{"url": "http://www.monitor.bg/a/view/46386-%D0%9A%D0%B5%D0%BC%D0%B1%D1%80%D0%B8%D0%B4%D0%B6-%D0%90%D0%BD%D0%B0%D0%BB%D0%B8%D1%82%D0%B8%D0%BA%D0%B0-%D0%B8%D1%81%D0%BA%D0%B0%D0%BB%D0%B0-%D0%B4%D0%B0-%D1%80%D0%B0%D0%B1%D0%BE%D1%82%D0%B8-%D0%B8-%D0%B2-%D0%A0%D1%83%D0%BC%D1%8A%D0%BD%D0%B8%D1%8F/", "text": "\n                    Британски консултант заяви, че компанията \"Кембридж Аналитика\" се е свързала с него преди парламентарните избори в Румъния през 2016 г. с предложение да работи за Социалдемократическата партия, предаде Асошиейтед прес.\nРупърт Улф Мъри заяви за АП, че Марк Търнбул, високопоставен официален представител на \"Кембридж Аналитика\", се е свързал с него през август 2016 г.\nТой цитира имейл, в който Търнбул пише: \"Това, което ние предложихме, беше да включим екип от двама души в настоящия екип на кампанията, за да осигурим текущи стратегически съвети и помощ по време на кампанията през следващите 2-3 месеца\".\nУлф Мъри заяви, че е отказал офертата, защото не работи за политически партии. Не е ясно дали \"Кембридж Аналитика\" е играла роля в изборите през декември 2016 г., на които Социалдемократическата партия спечели 46 процента от гласовете. Либералите бяха втори с 20 процента.\nСпоред някои медии компанията е използвала личните данни на 50 милиона потребители на социалната мрежа без тяхно съгласие, за да разработи софтуер, позволяващ да бъдат прогнозирани нагласите на избирателите и да им бъде повлияно. Това е станало с помощта на приложение за психологически тестове, разработено от руския психолог Александър Коган и изтеглено от 270 000 потребители на Фейсбук.\n\n\n                    ", "date": "2018.03.21", "title": "\"Кембридж Аналитика\" искала да работи и в Румъния"}
{"url": "http://www.monitor.bg/a/view/78423-%D0%9C%D1%8A%D0%B6-%D0%BE%D1%82%D0%B2%D0%BB%D0%B5%D1%87%D0%B5-6%D0%B3%D0%BE%D0%B4%D0%B8%D1%88%D0%BD%D0%BE-%D0%B4%D0%B5%D1%82%D0%B5-%D0%B2-%D0%91%D1%80%D0%B5%D0%B7%D0%BD%D0%B8%D0%BA/", "text": "\n                    Пернишки и благоевградски полицаи задържаха мъж, отвлякъл 6 годишно момче. Престъплението е извършено във вторник, на територията на брезнишко село. Около обяд, в местното полицейско управление бил подаден сигнал от 32-годишна жена, която заявила, че й е нанесен побой от мъж, с който е живяла на семейни начала и е отвлечен 6-годишният й син. Жената е от град Симитли, но е дошла на работа в Брезнишко. Незабавно били предприети издирвателни и процесуално-следствени действия от страна на ОДМВР – Перник и ОДМВР – Благоевград. След броени часове, в Симитли бил задържан 48-годишният Х.Г. заедно с отвлеченото малолетно дете. Мъжът е с 24 часова мярка по Закона за МВР, а детето е настанено при роднини на майката. 48-годишният мъж и 32-годишната жена са живеели на семейни начала, но Х.Г. не е баща на 6-годишното момче.\n\nОбразувано е досъдебно производство под ръководството на Окръжна прокуратура – Перник и работата по случая продължава.\n                    ", "date": "2018.03.21", "title": "Мъж отвлече 6-годишно дете в Брезник"}
{"url": "http://www.monitor.bg/a/view/31473-%D0%9D%D0%B0-%D0%94%D1%83%D0%BD%D0%B0%D0%B2-%D0%BC%D0%BE%D1%81%D1%82-%D0%BE%D1%82%D0%BA%D1%80%D0%B8%D1%85%D0%B0-%D0%B4%D0%B2%D0%B0-%D0%B8%D0%B7%D0%B4%D0%B8%D1%80%D0%B2%D0%B0%D0%BD%D0%B8-%D0%B0%D0%B2%D1%82%D0%BE%D0%BC%D0%BE%D0%B1%D0%B8%D0%BB%D0%B0/", "text": "\n                    На ГКПП „Дунав мост“ в рамките на 24 часа са открити два автомобила, издирвани от властите в Полша и в Белгия. Шофьорите са български граждани, съобщават от румънската Гранична полиция.\n\nАвтомобилите - Toyota Auris с белгийска регистрация и Mercedes Benz с полски регистрационен номер, пътували към България. Водачите, които са на 21 г. и на 35 г., спрели за проверка в румънската част на пункта в Гюргево. При справка в базата данни граничните служители открили, че колите са издирвани. Тойотата трябвало да бъде конфискувана в Белгия, а мерцедесът – да послужи като доказателство при наказателно производство, което се водело в Полша.\n\nИ двамата водачи обяснили, че не са знаели, че автомобилите се търсят. Единият шофьор казал, че е бил помолен от свой приятел да транспортира на платформа колата, а другият - че е взел возилото под наем. Автомобилите са задържани в Гюргево, докато приключи разследването.\n                    ", "date": "2018.03.21", "title": "На Дунав мост откриха  два издирвани автомобила"}
{"url": "http://www.monitor.bg/a/view/65601-%D0%A2%D1%80%D0%B0%D0%B2%D0%B5%D1%81%D1%82%D0%B8%D1%82%D1%8A%D1%82-%D0%90%D0%BB%D0%B8%D1%81%D0%B8%D1%8F-%D0%B2%D0%BB%D0%B8%D0%B7%D0%B0-%D0%B7%D0%B0%D0%B4-%D1%80%D0%B5%D1%88%D0%B5%D1%82%D0%BA%D0%B8%D1%82%D0%B5-%D0%B7%D0%B0-3%D0%B3-%D0%B8-8%D0%BC-%D1%87%D0%B5%D1%82%D0%B0%D1%82-%D0%BF%D1%80%D0%B8%D1%81%D1%8A%D0%B4%D0%B0%D1%82%D0%B0-%D0%BC%D1%83-%D0%BF%D1%80%D0%B5%D0%B4-%D1%81%D1%8A%D1%81%D0%B5%D0%B4%D0%B8%D1%82%D0%B5/", "text": "\n                    30-годишната транссексуална пловдивчанка Алисия Георгиева с мъжко име по лична карта Благовест Молев отива в затвора. Присъдата е за 3г. и 8м. при първоначален общ режим и е на районния съд в Пловдив. Това означава, че решението на магистратите не е окончателно и може да се обжалва. Част от присъдата обаче е общественото порицание, тоест съдебното решение ще бъде изчетено пред съседите в блока на Благовест.\n\nТой е признат за виновен, че е блудствал с малко момченце в асансьора в блока си и че се е заканил с убийство на своя комшийка.  На 13 юли 2016 г. във входа на жилищен блок Благовест опипал малолетно момче, за което бил подаден сигнал в 1 РУ на МВР-Пловдив. На 18 септември 2016 г. в гр. Пловдив, в жилищния блок, където живеел, изритал няколко пъти вратата на апартамент на негова съседка, счупил звънеца и отправил заплашителни изрази към жената: „Този път ще те убия, ще те размажа. Сега влизам и никой няма да може да те спаси“. На 21 октомври 2016 г. в гр. Пловдив, в жилищен блок, повредил вратата на апартамента на същата съседка, като отправял силни удари с крак и засегнал целостта на лайсната и секретната брава. Присъдата подлежи на протест и обжалване пред Окръжен съд Пловдив.\n\n \n                    ", "date": "2018.03.21", "title": "Травеститът Алисия влиза зад решетките за 3г. и 8м., четат присъдата му пред съседите"}
{"url": "http://www.monitor.bg/a/view/5936-%D0%98%D0%B7%D0%B7%D0%B5%D1%85%D0%B0-500-000-%D1%84%D0%B0%D0%BB%D1%88%D0%B8%D0%B2%D0%B8-%D0%B5%D0%B2%D1%80%D0%BE-%D0%BF%D1%80%D0%B8-%D0%B0%D0%BA%D1%86%D0%B8%D1%8F-%D0%B2-4-%D0%B3%D1%80%D0%B0%D0%B4%D0%B0/", "text": "\n                    При мащабна спецакция на ГДБОП и прокуратурата е заловена престъпна група, занимаваща се с производство и разпространение на фалшиви банкноти и лични документи. Това съобщиха на брифинг началникът на спецпрокуратурата Иван Гешев и зам.-директорът на ГДБОП Стоян Темелакиев.\nОперацията се е провела в Пловдив, Русе, Сливен и София. Претърсени са над 40 адреса и са иззети над 500 000 евро с номинал от по 100 евро, имало е и банкноти от по 500 и 20 евро. Акцията е координирана и подпомагана от Европол, отделно е работено с партньорски служби от САЩ, Доминикана, Испания и Албания. При претърсване на помещение в Пловдив са открити и множество фалшиви лични документи - турски, датски и испански паспорти.\nАкцията е по информация от Албания, като там са задържани 40 души, а 12 са обявени за издирване. Изготвяните фалшиви лични документи у нас са използвани от албанска престъпна група за трафик на хора. Албанците тръгвали със свои документи, като на територията на Европа и Доминикана ги подменяли с фалшиви, за да влязат в САЩ, Канада и Великобритания. Групата е работила в продължение на години.\nПовдигнати са обвинения на седем лица, като четирима от тях са задържани за постоянно в ареста. Всичките са български граждани, някои са криминално проявени и осъждани за подобен род дейност, а едно лице по думите на прокурор Иван Гешев е знакова фигура от контингента.\nПри друга акция на прокуратурата и ГДБОП е задържана и друга група, която се е занимавала с трафик на мигранти. Връзка между двете български престъпни групи няма.\n                    ", "date": "2018.03.21", "title": "Иззеха 500 000 фалшиви евро при акция в 4 града"}
{"url": "http://www.monitor.bg/a/view/22932-20%D0%B3%D0%BE%D0%B4%D0%B8%D1%88%D0%B5%D0%BD-%D1%80%D1%83%D0%BC%D1%8A%D0%BD%D0%B5%D1%86-%D1%81%D1%8A%D1%81-%D1%81%D0%B5%D1%80%D0%B8%D1%8F-%D0%BA%D1%80%D0%B0%D0%B6%D0%B1%D0%B8-%D0%B2-%D0%91%D0%B0%D0%BB%D1%87%D0%B8%D0%BA-%D0%B8-%D0%B2-%D0%94%D0%BE%D0%B1%D1%80%D0%B8%D1%87/", "text": "\n                    20-годишен румънски гражданин е задържан за 72 часа с прокурорско постановление заради серия успешни кражби в Балчик и в Добрич, съобщават от полицията.\n\nЕ. К. от Констанца е заловен на 20 март, след като било установено, че от търговски обект в град Балчик е откраднал дамски портфейл с намиращите се в него лични документи, левове и руски рубли.\n\nВ хода на разследването станало ясно, че румънският гражданин е извършител на други три кражби в Добрич, като две от тях са извършени във фризьорски салони. Е.К. е откраднал два мобилни телефона – единият за 350 лева, другият – за 450 лв. Кражбите са извършени на 19 март, от 15.35 до 16 ч. Третата кражба е на портфейл с намиращите се в него 100 лева оборотни пари от ресторант. Работата по установяване и документиране на цялостната престъпна дейност на румънеца продължава.\n                    ", "date": "2018.03.21", "title": "20-годишен румънец със серия кражби в Балчик и в Добрич"}
{"url": "http://www.monitor.bg/a/view/26125-%D0%9E%D0%B1%D0%B8%D1%81%D0%BA%D0%B8%D1%80%D0%B0%D1%85%D0%B0-%D0%BD%D0%B0%D0%B4%D0%B7%D0%B8%D1%80%D0%B0%D1%82%D0%B5%D0%BB%D0%BB%D0%B8%D1%85%D0%B2%D0%B0%D1%80-%D0%B2%D0%B7%D0%B5%D0%BB-%D0%BA%D1%80%D0%B5%D0%B4%D0%B8%D1%82%D0%BD%D0%B8%D1%82%D0%B5-%D0%BA%D0%B0%D1%80%D1%82%D0%B8-%D0%BD%D0%B0-%D0%BC%D1%83%D1%80%D0%B3%D0%B0%D0%B2%D0%B8/", "text": "\n                    Надзирател от пловдивския затвор, който живее в пазарджишкото село Юнаците, е разследван за лихварство, а домът му е бил обискиран от служители на Криминална полиция към РУ на МВР – Пазарджик. Когато полицаите влезли в къщата на служителя на затвора те открили там кредитни и дебитни карти, които се съхранявали заедно с пин-кодове. Пластиките били предимно на мургави жители от селото, които ги били предали доброволно на лихваря, за да си взима раздадените пари. Надзирателят Ст.С. е бил арестуван на пътя Пазарджик-Пловдив недалеч от разклона за село Мало Конаре. По случая са били разпитани над 30 роми, чиито карти са били открити в дома на лихваря. Очаква се официална информация от полицията в Пазарджик.\n\n \n                    ", "date": "2018.03.21", "title": "Обискираха надзирател-лихвар, взел кредитните карти на мургави"}
{"url": "http://www.monitor.bg/a/view/46642-%D0%A1%D0%BE%D1%84%D0%B8-%D0%9C%D0%B0%D1%80%D0%B8%D0%BD%D0%BE%D0%B2%D0%B0-%D1%81%D0%B5-%D1%8F%D0%B2%D0%B8-%D0%BD%D0%B0-%D1%80%D0%B0%D0%B7%D0%BF%D0%B8%D1%82-%D0%B2-%D1%81%D1%8A%D0%B4%D0%B0/", "text": " Ромската перла свидетел по делото срещу братя Юзеирови\n                    Призовка от съда докара в сряда в Шумен ромската перла Софи Маринова. Гражданката София Маринова Каменова беше призована да даде показания по делото срещу братятята Росен и Атанас Йорданови, известни в обществото като братя Юзеирови. Двамата са подсъдими задочно в процес за проповядване на национална и етническа омраза към българската нация и българския етнос за изцепката им от Разпети петък през 2010 година, когато се помрачиха наближаващия християнски празник в страната и се опитаха да основат в Шумен партия на етническа основа ОТОМАН, двузначна абревиатура от „Обединение за толерантност, отговорност, морал и алтернативен напредък“.\nСофка се оказала в списъка от над 50 свидетели, чиито разпити вървят от миналото лято, заради договорено музикално участие на учредителното събрание на ОТОМАН. Пред съда ромската перла си спомнила, че е била поканена да пее на събитие и е пяла. Певачката беше използвана за мюре, за да бъдат привлечени полуграмотни роми от Шуменско и Търговищко в салоните на хотелски комплекс Шумен, а с присъствието си и да разпишат учредяване на партия на етническа основа. Впоследствие когато работата стана дебела, а хотелът беше обграден от жандармерия и националисти, циганите започнаха да се измъкват един по един с твърдения, че не са дошли в Шумен да правят политика, а да слушат Софка. Самата певица пък обясни, че не разбира от политика, а дошла да пее, защото била семейна приятелка с Юзеирови.\nПред репортери братята заявиха скандално, че искат да сменят името на Търговище на Ески Джумая. С това, както и с твърденията, че повече от 500 години градът е бил турски, с носенето на фес и използването на турския военен марш „Чеддин деде, неслин баба“ за химн на „Отоман“ според прокуратурата двамата братя в съучастие изпълнили текста на чл. 162 от НК за проповядване на етническа омраза, в случая към българската нация и българския етнос. \nВещи лица и експерти са изследвали всеки жест на двамата националисти и символиката, която Юзеирови са влагали за да унижат християните навръх Разпети петък. Като се започне от използването на зелено-жълта комбинация в знамето на партията и се мине през изпълняване на мюсюлманска молитва „намаз“ в карикатурното полагане на венец на паметника на героя от Балканската война полк. Каварналиев в Шумен. Двамата имат и обвинение за опита за учредително събрание за учредяване на политическа организация на религиозна основа.\n\n\n                    ", "date": "2018.03.21", "title": "Софи Маринова се яви на разпит в съда"}
{"url": "http://www.monitor.bg/a/view/87781-%D0%91%D1%83%D1%80%D0%B3%D0%B0%D1%81%D0%BA%D0%B8-%D1%82%D0%BE%D0%BF%D0%BF%D0%BE%D0%BB%D0%B8%D1%86%D0%B0%D0%B9-%D0%B7%D0%B0%D0%B3%D0%B8%D0%BD%D0%B0-%D0%BA%D1%80%D0%B0%D0%B9-%D0%9A%D0%BE%D1%82%D0%B5%D0%BB/", "text": "\n                     \n\n \n\nЕдин от най-добрите служители в специалното полицейско подразделение при ОД на МВР – Бургас, 25-годишният Вилиан Димов е загинал при тежка катастрофа. Инцидентът е станал на 20 март  около 17,30 часа на път ІІ-48 недалеко от Котел , където автомобилът „Фолксваген Голф“ на „качулката“ навлязъл в насрещната лентаи се врязал в „Рено“ с хасковска регистрация.\n\nПри удара младият мъж е получил множество тежки наранявания, откаран е в сливенската МБАЛ, но там починал без дори да дойде в съзнание.\n\nПриятели на Димов предполагат , че е бил на гости при своите родители в село Жеравна и се е връщал към Бургас. От ОД на МВР в крайморския град уточниха, че Димов е постъпил в системата на МВР – преди 4 години, той бил сред най-добрите в местния отряд.\n\nВодачът на лекия автомобил „Рено“ , 55-годишен мъж от Хасково е бил изпробван за употреба на алкохол, като пробата се оказала отрицателна. По случая е образувано досъдебно производство.\n\nПогребението на Димов ще бъде на 22 март в Жеравна.\n                    ", "date": "2018.03.21", "title": "Бургаски топ-полицай загина край Котел     "}
{"url": "http://www.monitor.bg/a/view/57044-%D0%A1%D0%BF%D0%B8%D0%BF%D0%B0%D1%85%D0%B0-%D0%BA%D1%80%D0%B0%D0%B4%D1%86%D0%B8-%D0%BD%D0%B0-%D0%BA%D0%B0%D0%BC%D0%B8%D0%BE%D0%BD-%D1%81-24-%D1%82-%D1%81%D0%BB%D1%8A%D0%BD%D1%87%D0%BE%D0%B3%D0%BB%D0%B5%D0%B4/", "text": "\n                     \n\n \n\n \n\n44-годишен столичанин е задържан от криминалистите на Второ РУ „Полиция“ – Стара Загора след сигнал за изчезнал от паркинг в Града на липите товарен камион „Мерцедес“ с прицеп. На композицията, собственост на търговско дружество от Бургас  имало натоварени над 24 т слънчоглед,който трябвало да бъде доставен за преработка в силозите на „Бисер Олива“.Кражбата е била осъществена през нощта на 16 срещу 17 март.\n\nМашината е била открита на влизане в София, след като преди това извършителите карали по второстепенни пътища, за да не бъдат засечени от охранителните видеокамери.Арестуваният за 72-часа  водач Ивайло М. е вече осъждан за аналогични престъпления. За издирване е обявен и 49-годишният жител на Костинброд Красимир Ц., който бил „мозъкът“ на удара.Стойността на товара  надхвърля 13 000 лв по цени на едро, на 40 000 лв пък струва камион от тази марка без прицеп, показват офертите в специализираните сайтове.\n\n \n                    ", "date": "2018.03.21", "title": "Спипаха крадци на камион с 24 т слънчоглед     "}
{"url": "http://www.monitor.bg/a/view/24032-%D0%9F%D1%80%D0%BE%D0%B2%D0%B5%D1%80%D1%8F%D0%B2%D0%B0%D0%BC%D0%B5-%D0%B0%D0%BA%D1%86%D0%B8%D0%B8%D1%82%D0%B5-%D1%81%D0%B8-%D0%B2%D0%B5%D1%87%D0%B5-%D0%B8-%D1%81-%D0%B5%D0%BB%D0%B5%D0%BA%D1%82%D1%80%D0%BE%D0%BD%D0%B5%D0%BD-%D0%BF%D0%BE%D0%B4%D0%BF%D0%B8%D1%81/", "text": "\n                    Централен депозитар пусна електронната услуга за справка за собственост на акции достъпна и с квалифициран електронен подпис (КЕП), съобщиха от институцията.\n\nОт днес всеки, който разполага с КЕП може да се информира за притежаваните финансови инструменти на интернет страницатa на Централен депозитар. „Приоритет за нас като институция е гражданите да имат бърз и надежден достъп до информацията за своята собственост върху финансови инструменти. Това е ключова предпоставка оттук-насетне всеки да може ефективно да управлява тази собственост. Като общ резултат ще имаме и по-развит капиталов пазар в страната“, каза Васил Големански, изпълнителен директор на Централен депозитар.\n\nСправката, която всеки гражданин може да направи чрез КЕП, съдържа информация за собствеността върху финансови инструменти като акции, облигации и дялове, в кое дружество са активите и допълнителни данни. Услугата дава достъп до информация и за притежавани акции придобити в резултат на масовата приватизация.\n\nНад 15 000 души са проверили собствеността си върху акции за два месеца и половина от пускането на електронната услуга на Централен депозитар чрез въвеждане на ЕГН и персонален идентификационен код (ПИК), издаден от НАП.\n                    ", "date": "2018.03.21", "title": "Проверяваме акциите си вече и с електронен подпис"}
{"url": "http://www.monitor.bg/a/view/72883-%D0%91%D1%8A%D0%BB%D0%B3%D0%B0%D1%80%D0%B8%D1%8F-%D0%95%D1%80-%D0%BF%D1%83%D1%81%D0%BA%D0%B0-%D0%BD%D0%B0%D0%B4-35-000-%D0%BC%D0%B5%D1%81%D1%82%D0%B0-%D0%BD%D0%B0-%D0%BF%D1%80%D0%BE%D0%BC%D0%BE%D1%86%D0%B8%D0%BE%D0%BD%D0%B0%D0%BB%D0%BD%D0%B8-%D1%86%D0%B5%D0%BD%D0%B8/", "text": "Пасажерите могат да закупят еднопосочни билети на цени от 45 евро \n                    Авиопревозвачът „България Ер“ пусна над 35 000 места на промоционални цени. Тя ще продължи до 5 април включително, като дотогава пасажерите могат да закупят самолетни билети до всички директни дестинации на авиокомпанията на по-ниски цени, и да ги използват с период на пътуване до 30 юни 2018 г.\n\nВ рамките на кампанията еднопосочните полети от и до Милано са на цени от 45 евро, а тези до Рим - от 55 евро. Самолетните билети в едната посока за дестинации като Берлин, Ларнака и Барселона са намалени на 59 евро, като на промоционални цени са и еднопосочните полети за Мадрид (66 евро), Тел Авив (77 евро), Цюрих (79 евро), Амстердам (89 евро), Париж (99 евро), и Москва (127 евро).\n\nОт авиокомпанията са разкрили и повече места от най-ниската си ценова тарифа, като са подготвили и оферти за двупосочните билети до Брюксел (159 евро).\n                    ", "date": "2018.03.21", "title": "„България Ер“ пуска 35 000 места на промоция"}
{"url": "http://www.monitor.bg/a/view/57372-%D0%90%D1%84%D0%B3%D0%B0%D0%BD%D0%B8%D1%81%D1%82%D0%B0%D0%BD%D1%86%D0%B8-%D0%B8%D1%80%D0%B0%D0%BA%D1%87%D0%B0%D0%BD%D0%B8-%D0%B8-%D1%81%D0%B8%D1%80%D0%B8%D0%B9%D1%86%D0%B8-%D0%B8%D1%81%D0%BA%D0%B0%D0%BB%D0%B8-%D1%83%D0%B1%D0%B5%D0%B6%D0%B8%D1%89%D0%B5-%D1%83-%D0%BD%D0%B0%D1%81/", "text": "\n                    \nНай-голям брой кандидати за убежище у нас са регистрирани от Афганистан - 1050 души. За\nпоследните 15 г. от Афганистан убежище са поискали 25 000 души.\nТова сочат данни от анализ на Евростат за броя на кандидатите за убежище за първи път в страните на ЕС през 2017 г.\nНа втора позиция по брой кандидати за убежище за първи път са били граждани от Ирак - 955, а на трета позиция са били сирийците - 940 души, отчита европейската статистика, цитирана от БТА.\nЗа първите два месеца на тази година у нас са потърсили убежище общо 224 души, като най-\nголям е бил броят на сирийците - 150, следвани от представителите на Ирак - 35 и на Афганистан - 20. Статут на бежанец са получили около 60 души, хуманитарен статут - 98, а отказ е бил даден на около 180 лица.\nПо данни на Държавната агенция за бежанците, за 15-годишен период, най-голяма е групата на\nлицата, които са потърсили убежище у нас от Афганистан - около 25 хиляди души. Втора по\nчисленост е групата на лицата от Сирия - около 21 хиляди, а трета - от Ирак - около 19 хиляди.\nНад 650 000 бежанци са потърсили убежище в ЕС\nБлизо 650 хиляди души са кандидатствали за пръв път за международна закрила в ЕС през 2017 г., отчита анализът на Евростат. Това е близо наполовина от хората, които са кандидатствали за убежище в ЕС през 2016 г., когато техният брой е надхвърлил 1.2 милиона души.\nСирийците (102 400 кандидати), иракчаните (47 500) и афганистанците (43 600) продължават да\nбъдат основно лицата, търсещи международна закрила в държавите-членки на ЕС през 2017 г.\nНай-голям брой сирийци са потърсили убежище в Германия - близо 50 000 души, в Гърция - около 16 000 и в Австрия - над 7 000 души.\nГермания е страната с най-голям брой кандидати за убежище през миналата година - над 200 000 души или около 30 на сто от общия брой на всички лица, търсещи убежище в ЕС. По брой лица търсещи убежище следват Италия - 127 хиляди (или 20 на сто), Франция - 91 хиляди (или 14 на сто), Гърция - 57 хиляди (или 9 на сто) и Великобритания - 33 хиляди (или 5 на сто).\nАнализът на Евростат отчита и някои интересни подробности относно националността на лицата, търсещи убежище в някои страни на ЕС: например най-компактната група лица, търсеща убежище в Испания е от Венецуела - над 10 000 молби за убежище. Във Франция най-голям е броят на молбите за убежище на представителите от Албания - около 12 хиляди, в Италия -кандидатите за убежище са най-много от Нигерия - близо 25 000, в Полша - най-компактна е групата от Русия - над 2000 души и т.н.\nОбщо 222 хиляди души са получиха статут на бежанец в ЕС през 2017 г. на първа инстанция, 159 хиляди са получили статут на субсидиарна закрила (като жертви на военни конфликти), а 63\nхиляди са получили разрешение за пребиваване по хуманитарни причини, отчита Евростат.\n \n\n\n                    ", "date": "2018.03.21", "title": "Афганистанци, иракчани и сирийци искали убежище у нас"}
{"url": "http://www.monitor.bg/a/view/54197-%D0%92%D0%B4%D0%B8%D0%B3%D0%B0%D1%82-%D0%B7%D0%B0%D0%BF%D0%BB%D0%B0%D1%82%D0%B8%D1%82%D0%B5-%D0%B2-%D0%9F%D0%B8%D1%80%D0%BE%D0%B3%D0%BE%D0%B2-%D1%81-300-%D0%BB%D0%B5%D0%B2%D0%B0/", "text": "\n                    След преминали няколко проверки от медицински одит \"Пирогов\" има препоръка да влезе в стандартите по специалностите, те и сега са, но трябва повече, коментира пред БНТ ръководителят на \"Пирогов\", проф. Асен Балтов. Той допълни, че в болницата работят 2150 човека, но по структура трябва да са 2700, а наличния персонал и щатни бройки трябва да отговарят на всички стандарти, Ако има 4 травматологии ще се направят две, ще има 6 лекари и 12 сестри, същото е и за хирургията. Ще се окрупняват отделения и лаборатории, 7 лаборатории в един общ блок с една шапка от 3 души, които ще контролират. Отпадат някои началнически длъжности, а някои ще отпаднат от само себе си. \"Пирогов\" има много пациенти и лекарите трупат опит, степени и напускат, обясни Балтов.От 1 януари минималната работна залата е повишена на 510 лева, днес и утре са последните преговори и се подписва Колективен трудово договор, а от 1 април трябва да се повишат заплатите в болницата средно с 300 лева. Няма да има съкращения, а само оптимизиране, тоест на нивото на компетентност на персонала, допълни ръководителя на Пирогов.Увеличението на заплатите е надежда да се привлекат медицински сестри, което е проблем за всички болници и с тези кадри.Относно финансовото състояние за 2017 година, Балтов обясни, че са направени погасителни планове и предоговаряне на задълженията. Като цяло се завърша с около 1,5 млн. над това което е към момента. Имат около 22 млн. задължения, но спрямо договарянето вече са в добра ситуация. Има баланс и този баланс ще подобри ситуацията, а с новите цени и клинични пътеки, приходите ще се увеличат със 120 хил. на месец.Балтов коментира, че откакто е поел поста са направени обществени поръчки за почти всички договори и са намалили почти всички цени на медикаменти и консумативи, разходите са оптимизирани оптимално, а с договорите ще се оптимизират ежегодно. Прането е намалено наполовина с около 30 хил. лв на месец. Сключен е и договор за енергийна ефективност.Поддръжка на асансьори е сериозно перо, но договорите на \"Пирогов\" са добри, имат обаче много асансьори и то стари, но няма преразход. Стараят се всяка обществена поръчка да е прозрачна, допълни Балтов.Започва работа и нова регистратура, за оптимизиране и в помощ на пациентите. Някои от павилионите не са ремонтирани от 70-та година, но няма средства, надяват се да има възможност следващите. Единствените свръхмодерна е детската клиника.Балтов коментира и дигитализирането на здравната карта, определи ги като полезни, но независещи от \"Пирогов\". Във връзка с електронните здравни досиета, той коментира, че в \"Пирогов\" правя каквото могат и към момента, помогнали са и на НЗОК с информация.Накрая проф. Балтов предупреди, че мръсният въздух се отразява по-зле от цигарения дим. Замърсяването застрашава с рак на белия дроб повече от един активен пушач или дори пасивен. Уточни че това е неговото лично мнение, защото няма данни, но спрямо статистиката очаква увеличаване на онкологичните заболявания поради тази причина.На 16 март 2018 г. от прокуратурата обявиха, че започват проверка срещу \"Пирогов\" и още шест болници. От Института за спешна медицинска помощ заявиха, че ще съдействат изцяло на държавното обвинение.Прокурорите от Върховната касационна прокуратура са образували другите шест досъдебни производства на болничните заведения. Това са МБАЛ-Попово, УМБАЛ-Бургас, МБАЛ-Благоевград, МБАЛ-Русе и МБАЛ \"Д-р Черкезов\" -Велико Търново и МБАЛ \"Д-р Атанас Дафовски\"-Кърджали.Проверката на болничните заведения започна още в началото на декември месец миналата година. Проверката бе обявена от три институции - МЗ, МВР и прокуратурата в лицето на главния прокурор. Поводът беше окаяното положение в което се намират няколко болници - Враца, Ловеч и др., но паралелно с това редица дейности се извършват от частни здравни заведения. Така проверката бе обявена срещу източването на Здравната каса от болниците.\n\n\n                    ", "date": "2018.03.21", "title": "Вдигат заплатите в \"Пирогов\" с 300 лева"}
{"url": "http://www.monitor.bg/a/view/56980-%D0%96%D0%B8%D1%82%D0%B5%D0%BB%D0%B8-%D0%BD%D0%B0-%D0%9D%D0%B5%D0%B3%D0%BE%D0%B2%D0%B0%D0%BD-%D0%B8-%D0%A7%D0%B5%D0%BF%D0%B8%D0%BD%D1%86%D0%B8-%D0%BF%D1%80%D0%BE%D1%82%D0%B5%D1%81%D1%82%D0%B8%D1%80%D0%B0%D1%82-%D0%B7%D0%B0-%D1%80%D0%B5%D0%BC%D0%BE%D0%BD%D1%82-%D0%BD%D0%B0-%D0%BF%D1%8A%D1%82%D1%8F/", "text": "\n                    Хората от Негован и Чепинци излязоха тази сутрин на протест с искане за спешен ремонт на пътя, защото е осеян с дупки. Те заплашват, че ако той не се случи, ще блокират Северната скоростна тангента за Великден. Връзката на няколко села със София е Чепинско шосе, като в селата живеят около 10 000 души.„Вчера сина ми сряза 2 гуми на тези дупки”, разказва протестиращ. По думите на протестиращите има две детелини, които не са довършени и така Чепинско шосе остава силно натоварено.„Искаме преасфалтиране на пътя, а то се прави само частично. Така всяка пролет е едно и също”, заяви кметът на Негован Валентин Павлов.По думите му трафикът на тежки камиони е много голям по този път и той не носи на кърпеж, а трябва цялостен ремонт.\n\n\n                    ", "date": "2018.03.21", "title": "Жители на Негован и Чепинци протестират за ремонт на пътя"}
{"url": "http://www.monitor.bg/a/view/35370-%D0%9F%D1%8A%D1%82%D1%8F%D1%82-%D0%B7%D0%B0-%D0%A2%D1%80%D1%8A%D0%BD-%D0%B7%D0%B0%D1%82%D0%B2%D0%BE%D1%80%D0%B5%D0%BD-%D0%B7%D0%B0%D1%80%D0%B0%D0%B4%D0%B8-%D1%81%D0%B2%D0%BB%D0%B0%D1%87%D0%B8%D1%89%D0%B5/", "text": "\n                    Пътят за Трън е затворен, след като участъкът се срути напълно заради свлачище. На разстояние от 10 км преди влизане в Трън полицаи насочват шофьорите по обходните маршрути.\n\nОбластният управител на Перник Ирена Соколова коментира пред Bulgaria ON AIR, че в момента се прави дрениране на терена. Днес ще започне насипването на едър камък и скална маса.\n\n\"Тази сутрин вече няма изтичане на вода под пътното платно. Надяваме се да можем да укрепим цялата земна маса, която се е свлякла\", каза тя.\n\nПри добри метеорологични условия още утре пък ще започне да се слага асфалт на пропуканите места, допълни още Соколова.\n\nКметът на Трън Цветислава Цветкова обясни, че вчера е била сформирана група съвместно с ВиК, цялото трасе е обиколено и е установено, че няма теч на водопровода, преминаващ през района на свлачището.\n                    ", "date": "2018.03.21", "title": "Пътят за Трън затворен заради свлачище"}
{"url": "http://www.monitor.bg/a/view/55823-%D0%96%D0%B8%D1%82%D0%B5%D0%BB%D0%B8-%D0%BD%D0%B0-%D0%9E%D0%B2%D1%87%D0%B0-%D0%BA%D1%83%D0%BF%D0%B5%D0%BB-%D0%BF%D1%80%D0%BE%D1%82%D0%B5%D1%81%D1%82%D0%B8%D1%80%D0%B0%D1%82-%D0%B7%D0%B0%D1%80%D0%B0%D0%B4%D0%B8-%D0%BE%D0%BF%D0%B5%D1%81%D0%B5%D0%BD-%D0%BC%D0%BE%D1%81%D1%82-%D0%BD%D0%B0-%D1%80%D0%B5%D0%BA%D0%B0-%D0%92%D0%BB%D0%B0%D0%B4%D0%B0%D0%B9%D1%81%D0%BA%D0%B0/", "text": "\n                    Част от жителите на \"Овча купел\" излязоха на протест. Години наред река Владайска подкопава пешеходен мост и близката улица в квартала, като заплашва скоро да ги компрометира, предаде bTV. От едната страна на реката коритото е укрепено в по-голямата си част, но до блоковете от другата страна липсва опора и брегът се свлича, създавайки опасност за пътя и близките блокове. Когато реката е по-маловодна се вижда и огромна дупка, която те наричат „хралупа”. Юлиана Николова, която от години алармира институциите за проблема посочи, че ежедневно вижда как брегът изчезва. Имало е инцидент - две деца са паднали в реката миналата година заради липсата на ограда. Разминали са се без наранявания. След това живеещите правят подписка с искане за обезопасяване, но получават две опънати ленти. Екатерина Станкова, главен инженер на район \"Овча купел\" посочи, че за участъка се предвижда изграждане на улицата, избран е изпълнител и е проведена обществена поръчка. В момента протичат отчуждителни процедури. На въпрос в какви срокове ще започне ремонт, посоченото от нея „в близките години” предизвика смеха на протестиращите. Тя добави, че предстои и реконструкцията на реката в участъка от ул. „Народен герой” към бул. „Овча купел”,но и това може да започне до половин или една година.\n                    ", "date": "2018.03.21", "title": "Жители на \"Овча купел\" протестират, заради опасен мост на река Владайска"}
{"url": "http://www.monitor.bg/a/view/6489-%D0%93%D0%95%D0%A0%D0%91-%D1%81%D0%BA%D0%BE%D1%87%D0%B8%D1%85%D0%B0-%D0%BD%D0%B0-%D0%A2%D0%B0%D1%81%D0%BA%D0%BE-%D0%95%D1%80%D0%BC%D0%B5%D0%BD%D0%BA%D0%BE%D0%B2-%D0%B7%D0%B0%D1%80%D0%B0%D0%B4%D0%B8-%D0%9A%D1%80%D0%B8%D0%BC/", "text": "Управляващи и социалисти в спор коя е по-европейска партия\n                     ГЕРБ скочи срещу социалистът Таско Ерменков заради изказването му за Крим и изборите в Русия. Според тях това уронвало престижа на НС и поставяло под въпрос, изграждани с години консенсуси в обществото.\n\n В началото на седмица Ерменков написа в социалните мрежи следното – „Крим гласува за президент на Русия. Обидени от анексията на Русия над 90% там от гласувалите са за Путин. Ало, САЩ, ФРГ, Франция, ЕС в края на краищата - чухте ли гласа на хората в Крим? Всъщност това е без значение. Чули или не - Крим каза своята тежка дума, а Вие, както го беше казал Христо Ботев - а вий... вий сте идиоти”.\n\n В декларация от името на ГЕРБ Тома Биков обаче заяви, че за пореден път сме станали свидетели на недопустимо и неадекватно изказване на депутат от БСП. Той се възмути и от използването на името на Ботев в контекст, който нямал нищо общо с творчеството му. Според него всичко това говорело за литературната и емоционална неграмотност на Ерменков. По думите на Биков отношенията между България и Русия трябва да стъпват на прагматична основа, а не да се базират на чувства като любовта и омразата.  В тази връзка изказването на Ерменков нарушавало националния интерес, но и саботирало прагматичната основа, на която би трябвало да се изграждат българо-руските отношения. Според Биков изказването на соцдепутата продължава една „опасна антиевропейска тенденция” , която се развивала от две години от БСП. Биков припомни, че това не е първото антиевропейско изказване на депутати от БСП. Накрая той поиска лидерът на БСП Корнелия Нинова да даде ясна позиция и да се разграничи от изказването на Ерменков, което по същество признавало анексията на Крим. От ГЕРБ дори задават три въпроса към Нинова - подкрепят ли съхраняването на териториалната цялост на Украйна,  анексирането на Крим отвъд правовия ред обслужва ли националния ни интерес или го уврежда и накрая подкрепят ли  преразглеждане на държавни граници в Европа.\n\n В отговор социалистът Александър Паунов обвини ГЕРБ, че ползват гьобелска пропаганда и обясни,че когато  БСП е гласувала за включването ни в ЕС, ГЕРБ не е съществувала. Дебатът пък се превърна в спор коя от партиите е по-европейска. Кристиян Вигенин от БСП изтъкна, че докато председателстваме ЕС, вместо важни въпроси, от ГЕРБ генерират само скандали. Той уточни, че изказването на Таско Ерменков за Крим е написано от личния му профил във Фейсбук, а не от името на БСП. „Превръщаме парламента в чрезвичаен съд”,каза той относно възможността да изказване на различни мнения. Дъното е да се занимаваме с Фейсбук статуси на депутати от БСП, каза той. По думите му с декларацията си ГЕРБ демонстрирала само безпомощност и отчаяние. Евродепутатите от ГЕРБ пък се занимавали само с писането на доноси срещу БСП. Той изтъкна, че 2009 година , ГЕРБ са дошли наготово и не разбират какво е ЕС. „Като сте толкова европейска партия , колко пъти премиерът Бойко Борисов дойде в НС”, попита реторично Вигенин и допълни, че ГЕРБ се държат като авторитарна партия в авторитарна държава и не понасят различното мнение. „БСП е била, остава и ще бъде европейската партия на България, независимо какви етикети се опитвате да ни залепите”, заключи той. На свой ред в кулоарите на НС Ерменков даде да се разбере, че се ГЕРБ се опитват да замажат скандалите в обществото като го атакуват. Той обясни,че вместо да се занимават с въпроси като сделката с ЧЕЗ, от ГЕЕБ търсят начин да „окалят” хората искат да кажат истината за ЧЕЗ. По думите му написаното от него в социалната мрежа е лично мнение, а не партийно. „Това, което пиша във Фейсбук, го пиша вечерно време по къси гащи, с фанелка и с компютъра на коленете си”, каза той. \n\nПо-рано в началото на заседанието пък Драгомир Стойнев истъкна, че България е в ЕС има благодарение на БСП. \n                    ", "date": "2018.03.21", "title": "ГЕРБ скочиха на Таско Ерменков заради Крим  "}
{"url": "http://www.monitor.bg/a/view/26380-%D0%9F%D0%BE%D0%B6%D0%B0%D1%80%D0%BD%D0%B8%D0%BA%D0%B0%D1%80%D0%B8-%D1%81%D0%BF%D0%B0%D1%81%D0%B8%D1%85%D0%B0-%D0%BA%D1%83%D1%87%D0%B5-%D0%BF%D0%B0%D0%B4%D0%BD%D0%B0%D0%BB%D0%BE-%D0%B2-%D1%88%D0%B0%D1%85%D1%82%D0%B0/", "text": "\n                    Пожарникари от противопожарния участък в Септември са спасили куче, паднало в шахта, съобщи говорителят на Областната дирекция на МВР в Пазарджик Мирослав Стоянов. Огнеборците Венцислав Спасов, Запрян Пиперов заедно с колегата си Светослав Димитров получават сигнал за паднало в шахта куче. Венцислав Спасов и Запрян Пиперов добре познават тази шахта, тъй като миналата година също им се наложило да вадят попаднало там животно-овен. Тя се намира на площадката на вече нефункциониращия завод \"Стоманени тръби\".  Екипът реагирал незабавно и професионално. Този път се паднало на Светослав да бъде спуснат с въжето в 4-метровата шахта, а двамата му колеги го подсигурявали отгоре. В крайна  сметка уплашеното и мокро куче било извадено невредимо на повърхността. М беше носил на гръб в реката дете по дете, а колегата му – ги придържал с въже. Във водата тогава влязоха и началникът на РУ- Септември Стефан Божилов, шефът на местната пожарна Александър Генчин, както и един полицай. Те осигуряват обезопасителното въже, като го държат изпънато. Благодарение на предприетата акция, децата са спасени и върнати живи и здрави на родителите с\n                    ", "date": "2018.03.21", "title": "Пожарникари спасиха куче, паднало в шахта"}
{"url": "http://www.monitor.bg/a/view/73715-%D0%A1%D0%B2%D0%BB%D0%B0%D1%87%D0%B8%D1%89%D0%B5-%D0%B7%D0%B0%D1%82%D0%B2%D0%BE%D1%80%D0%B8-%D0%BC%D0%B0%D0%B3%D0%B8%D1%81%D1%82%D1%80%D0%B0%D0%BB%D0%B0-%D0%9B%D1%8E%D0%BB%D0%B8%D0%BD-%D0%B7%D0%B0-%D0%A1%D0%BE%D1%84%D0%B8%D1%8F/", "text": "\n                    Скална маса се срути върху пътното платно на автомагистрала \"Люлин\", съобщи \"България он еър\". \nСвлачището е станало в платното в посока София. От Агенция \"Пътна инфраструктура\" информират, че заради срутването на скалната маса, движението временно се осъществява двупосочно в платното в посока Перник.\n                    ", "date": "2018.03.21", "title": "Свлачище затвори магистрала \"Люлин\" за София"}
{"url": "http://www.monitor.bg/a/view/23749-%D0%9F%D0%BE%D1%80%D0%B8%D1%86%D0%B0%D1%85%D0%B0-%D0%BD%D0%B8-%D0%B7%D0%B0-%D0%BD%D0%B5%D0%BF%D0%BB%D0%B0%D1%82%D0%B5%D0%BD%D0%B8-%D0%B0%D0%B2%D1%82%D0%BE%D1%80%D1%81%D0%BA%D0%B8-%D0%BF%D1%80%D0%B0%D0%B2%D0%B0-%D0%BE%D1%82-%D0%B7%D0%B0%D0%B2%D0%B5%D0%B4%D0%B5%D0%BD%D0%B8%D1%8F-%D0%B8-%D0%B1%D0%BE%D0%BB%D0%BD%D0%B8%D1%86%D0%B8/", "text": "\n                    Директорът на отдел „Лицензиране и правни политики“ в Международната федерация на звукозаписната индустрия (IFPI) Лаури Рехард изрази критика срещу ниския процент на търговски обекти, заплащащи за правата на музиката, която звучи на техен терен. По думите му, дружествата в България са успели да обхванат много малка част от пазара на публично изпълнение на песни и композиции и от това страдат всички, които творят в сферата. Припомняме, че по данни на организацията за колективно управление на сродни права в музиката Профон, едва 15% от ресторантите, хотелите, баровете, транспортните компании, болници и т.н., които излъчват музика на територията си, заплащат отчисления към авторите, изпълнителите и продуцентите на слушаните произведения.Рехард опроверга масовото схващане, че плащайки абонамента си към кабелния оператор, собственикът на един хотел покрива автоматично и правата за музиката,излъчвана в пакета от тв програми. Същото правило важи и когато става дума за радио станциите, осигуряващи саундтрака на доброто прекарване на клиентите в спа центрове, ресторанти, кафенета, фризьорски салони и т.н. “Музиката създава различен емоционален контекст и кара хората да се чувстват по определен начин, да купуват определени продукти и да прекарват по-дълго време на едно или друго място”, обяснява Рехард.Той пристигна в България по повод Конференцията за бъдещето на интелектуалната собственост, която се проведе преди дни в НДК. Гостуването на Лаури Рехард в България съвпадна с наскоро приетите промени в Закона за авторското право и сродните му права. След 2-годишно забавяне и под заплахата от санкция от Европейската комисия в размер на 19 000 евро на ден страната ни окончателно въведе Европейската директива за колективното управление на права. “Най-важното е промените в закона да осигурят по-добра среда, в която онези, които създават музика, да имат повече и по-добри възможности да генерират приходи на база творческия си труд”, категоричен е Рехард. Сред основните акценти в приетите промени е децентрализацията на контролните функции в сферата на публичното изпълнение. Освен длъжностните лица от Министерство на културата, проверки в търговските обекти ще правят още и общински инспектори. Това ще се случи 9 месеца след обнародването на измененията в Закона за авторското право и сродните му права в Държавен вестник.У нас експертът разкри и кой е един от най-важните казуси на творческите индустриии в дигитална среда. Това е т.нар. “разлика в стойността (на английски - Value Gap), която отразява значителното разминаване в приходите, които някои онлайн платформи генерират, и възнагражденията, които изплащат към създателите на музика.\n\n\n                    ", "date": "2018.03.21", "title": "Порицаха ни за неплатени авторски права от заведения и болници "}
{"url": "http://www.monitor.bg/a/view/56071-%D0%92%D0%B8%D0%B4%D0%B5%D0%BE%D0%BC%D0%B0%D1%80%D0%B0%D1%82%D0%BE%D0%BD-%D0%BF%D0%BE-%D0%B4%D0%B5%D0%BB%D0%BE%D1%82%D0%BE-%D0%A5%D0%B8%D1%82%D1%80%D0%B8%D0%BD%D0%BE-%D0%B2-%D0%A8%D1%83%D0%BC%D0%B5%D0%BD/", "text": "Защитата на машинистите ще иска приобщаване на експертизата от частното разследване на \"Булмаркет\"\n                    24 часа видео и 7 хиляди снимки  и прослушването на близо два часа аудиозаписи в Шумен започна поредното заседание по делото срещу машинистите Димитър Михнев и Радослав Петков за причиняването на железопътната катастрофа на 10 декември 2016 година, довела до смъртта на 7 души и раняването на други 14.\nПроцесът се превърна в киномаратон, след като още на първото му заседание стана ясно, че е допуснат пропуск и към материалите по делото е приложен без да бъде подробно описан компакт диск с фото, видео и аудио материали, събрани в хода на досъдебното производство по дело 349/2017. \nВъв файловете, събрани в един диск има записи от охранителни видеокамери, от оглед на местопроизшествието с дрон, снимки от огледи, както и записи от разговорните устройства на машинистите и гарите по трасето. Ако съдът успее да изгледа по 6-8 часа видео на заседание, отстраняването на пропуските от досъдебното производство в хода на самото дело ще отнеме 4-5 заседания, след което процесът ще може да тръгне по същество. \n\"До момента експертизата от частното разследване на \"Булмаркет\" не е внасяна в в съда с искане за приобщаване като доказателствен материал.\" - коментира пред репортери в кулоарите на съда съдебният помощник Стилиян Стилиянов, който изпълнява функциите на говорител на Окръжния съд. Експертизата, изготвена от чуждестранни експерти, беше оповестена по-рано този месец от компанията \"Булмаркет\", която я поръчала и платила.\nЗащитата на машинистите Михнев и Петков има намерение да поиска приобщаване на частната експертиза на един по-късен етап от наказателния процес. \"Времето на тази експертиза ще дойде по-късно.\" - обяви малко преди съдебното заседание в сряда адвокатът на обвиняемия Радослав Петков - Ивайло Йорданов.\nПодсъдими за причиняване на катастрофата са локомотивните машинисти от Русе Димитър Ангелов Михнев и Радослав Стоянов Петков. Двамата са с обвинения, че на 10 декември 2016 г. при управление на подвижен железопътен състав – товарен влак, са нарушили правилата за движение, уредени в Закона за железопътния транспорт, в Наредба № 58 от 02.08.2006 г. за правилата за техническа експлоатация, движение на влаковете и сигнализацията в железопътния транспорт и по непредпазливост са причинили смъртта на 7 и телесни повреди на 14 души.\n                    ", "date": "2018.03.21", "title": "Видеомаратон по делото \"Хитрино\" в Шумен"}
{"url": "http://www.monitor.bg/a/view/63002-%D0%9F%D0%BB%D0%B0%D0%B3%D0%B8%D0%B0%D1%82%D0%B8%D1%82%D0%B5-%D1%81-%D0%BD%D0%B0%D1%83%D1%87%D0%BD%D0%B8-%D1%82%D1%80%D1%83%D0%B4%D0%BE%D0%B2%D0%B5-%D1%89%D0%B5-%D0%B1%D1%8A%D0%B4%D0%B0%D1%82-%D0%BE%D1%81%D0%B2%D0%BE%D0%B1%D0%BE%D0%B6%D0%B4%D0%B0%D0%B2%D0%B0%D0%BD%D0%B8-%D0%BE%D1%82-%D0%B0%D0%BA%D0%B0%D0%B4%D0%B5%D0%BC%D0%B8%D1%87%D0%BD%D0%B0-%D0%B4%D0%BB%D1%8A%D0%B6%D0%BD%D0%BE%D1%81%D1%82/", "text": "\n                    Лицата, за които се установи, че са плагиатствали в научните си трудове, ще бъдат освобождавани от академична длъжност, решиха депутатите.\nПарламентът прие на второ четене промените в закона за развитието на академичния състав. \nНа лицата, за които по законов път се установи плагиатство или недостоверност на представените научни данни в научните трудове, въз основа на които са придобили или са участвали в процедура за придобиване на научна степен, или са заели, или участвали в конкурс за заемане на академична длъжност, се отнема научната степен и се освобождават от длъжност. \nТакова правомощие има ректорът на висшето училище, съответно ръководителят на научната организация, съгласно реда, определен в правилника на организацията. \nМинистърът на образованието ще освобождава ректор на ВУЗ, ако той доказано е плагиатствал или не е изпълнил правомощията си да освободи от длъжност лице, за което е констатирано плагиатство по законоустановения ред. \nСъздава се Комисия по академична етика към министъра на образованието, която да разглежда сигналите до него за нарушения при провежданите процедури по присъждането на научни степени или заемането на академични длъжности, както и за наличието на плагиатство в дисертационните трудове и представените за оценяване публикации, недостоверност на представените научни данни, конфликт на интереси при формирането на съставите на научните журита по реда на този закон.\nВ срок до два месеца от влизането в сила на промените министърът на образованието издава правилника за дейността на Комисията по академична етика и определя състава й. \nЗаконът започва да действа един месец след обнародването му в \"Държавен вестник\". До 6 месеца от влизането в сила на измененията вузовете и научните организации трябва да приведат правилниците си в съответствие с изискванията и с правилника за прилагането на закона, както и да приемат Европейската харта за изследователи, Кодекса за поведение при подбор на изследователи и Етичен кодекс. \nДепутатите решиха при системни нарушения при провеждане на процедурите за придобиване на научни степени и за заемане на академични длъжности, както и при неизпълнение на заповедите за отстраняване на констатирани нарушения, министърът на образованието да предлага отнемане на програмната акредитация на съответните докторски програми на висшето училище или научната организация. \nНе бе прието предложението на левицата за степен \"доктор\" да се изплаща допълнително месечно възнаграждение не по-малко от 300 лв., а за \"доктор на науките\" - не по-ниско от 600 лв. Сега размерът се определя от Министерския съвет, но без конкретен праг. \nПреминаването от академична длъжност на същата академична длъжност в друго висше училище или научна организация може да се извършва и без конкурс, с избор по решение на приемащото висше училище или научна организация и при условия и по ред, определени с правилниците им.\nПо същия ред може да се осъществи преминаване на същата или на съответна академична длъжност и от чуждестранно висше училище или научна организация, които са признати и акредитирани от съответните за чуждата държава компетентни органи. \nНС реши още факултетният, съответно научният съвет да се произнасят по процедури за заемане на академичната длъжност \"професор\", само ако поне една трета от състава на съвета с право на глас е от професори или доктори на науките. \n                    ", "date": "2018.03.21", "title": "Плагиатите с научни трудове ще бъдат освобождавани от академична длъжност"}
{"url": "http://www.monitor.bg/a/view/11771-%D0%9E%D1%82%D0%BF%D1%83%D1%81%D0%BA%D0%B0%D1%82-15-%D0%BC%D0%BB%D0%BD%D0%BB%D0%B2-%D0%B7%D0%B0-%D0%BD%D0%B0%D0%B4%D0%B7%D0%B8%D1%80%D0%B0%D1%82%D0%B5%D0%BB%D0%B8%D1%82%D0%B5/", "text": "\n                    Отпускат 15 млн. лв. за увеличение на заплатите на надзирателите в затворите. Това заяви министърът на правосъдието Цецка Цачева след днешното заседание на правителството.\nПредставителите на синдикатите са приели първоначално предложените им 6 млн. лв. за изравняване на базата. \"Или това са средства за специфични условия на труд, които към този момент в системата на МВР са в размер на 190 лв., а в двете дирекции към Министерство на правосъдието бяха 95 лв.\", поясни Цачева.\nТя даде пример, че най-голямата разлика е при младшите инспектори - цели 105 лв.\nПо думите й вчера е имало среща с премиера Бойко Борисов, който е предположил увеличение от 15 млн. лв., общо с другите 6 млн. лв., които вече са били уговорени.\nЦачева каза още, че в петък ще има и друга среща между двете синдикални организации и дотогава се очаква протестите да спрат. Както \"Монитор\" вече писа такива бяха предвидени във Враца, Ловеч и Стара Загора.\n\"След проведената среща в петък и резултата от нея, който аз вярвам, че ще бъде положителен, идната седмица на 29 март с техните разчети, от една страна на синдикатите и с разчетите от страна на администрацията, ще се прецени какво да бъде увеличението на възнаграждението\", заяви Цачева.\nТя разясни, че увеличението няма да е на калпак, а само за тези,  чиято заплата се различава с възнаграждението на колегите им в МВР. \nПарите се отпускат за тези, чиито трудови характеристики са най-тежки - надзирателите, които са в пряк контакт с лица изтърпяващи наказания лишаване от свобода, и охранителите. \nЦачева каза, че тази професия е изключително непривлекателна за младите хора. \"Непрекъснато се обявяват конкурси за свободните бройки, заемат се тези конкурси, но за съжаление след месец-два младите хора търсят друга реализация\", категоричен бе министърът.\nТя благодари както на министър-председателя за това, че исканията на синдикатите са били чути, така и на самите ръководства на синдикатите организации \"за това, че в нито един момент не спряхме диалога\".\nПарите за увеличението на заплатите ще дойдат от държавния бюджет.\n                    ", "date": "2018.03.21", "title": " Отпускат 15 млн.лв. за надзирателите"}
{"url": "http://www.monitor.bg/a/view/13438-%D0%9F%D0%B0%D1%82%D1%80%D0%B8%D0%B0%D1%80%D1%85-%D0%9D%D0%B5%D0%BE%D1%84%D0%B8%D1%82-%D0%B5-%D0%BE%D1%82%D0%BA%D0%B0%D0%B7%D0%B0%D0%BB-%D0%B4%D0%B0-%D0%BF%D0%BE%D0%B4%D0%BF%D0%B8%D1%88%D0%B5-%D0%B4%D0%BE%D0%B3%D0%BE%D0%B2%D0%BE%D1%80-%D0%B7%D0%B0-%D0%BD%D0%B0%D0%B5%D0%BC-%D0%B8-%D1%81%D0%BF%D0%BE%D1%80%D0%B0%D0%B7%D1%83%D0%BC%D0%B5%D0%BD%D0%B8%D0%B5-%D1%81-%D0%98%D0%BD%D0%B5%D1%80%D0%BA%D0%BE%D0%BC/", "text": "\n                    Патриарх Неофит е отказал да подпише договор за наем и споразумение с \"Инерком\" ЕООД, собственост на Гинка Върбакова, съобщи БГНЕС.\nДружеството \"Инерком\" е поискало да наеме помещение на Софийската Света Митрополия на ул. \"Съборна\" - в центъра на София. Предварителен договор за наем е бил подготвен в края на 2016 година. Подготвено е било и споразумение чрез пълномощници от двете страни.\nБългарският патриарх Неофит категорично се е противопоставил на подписването на какъвто и да е договор с Гинка Върбакова, заявиха и от патриаршията.\nПо неофициална информация предварителният договор заложил скандално ниски цени за наем в идеалния център на София.\nСобственик на дружеството \"Инерком\" ЕООД е Гинка Върбакова. Тя поиска да придобие едноличен контрол върху активите на ЧЕЗ в България.\nОколо сделката се разрази огромен скандал. След като се разбра, че дружеството е одобрено за покупка на активите, министърът на енергетиката Теменужка Петкова подаде оставка, която не бе одобрена от премиера Бойко Борисов. Причината - Теменужка Петкова и Гинка Върбакова се познават от 20 години.\n\nПо-късно премиерът покани на среща в Министерския съвет Върбакова, за да й каже, че иска пълен контрол върху сделката, за да може да бъде гарантирана сигурността на крайния потребител. Припомняме, ЧЕЗ отговаря за енергоснабдяването на София и Северозападна България.\n\nТъй като договорът за покупко-продажба между Гинка Върбакова и \"ЧЕЗ Груп\" е сключен в Прага и по английското законодателство, това усложнява евентуалната българска намеса на държавата.\n                    ", "date": "2018.03.21", "title": "Патриарх Неофит е отказал да подпише договор за наем и споразумение с \"Инерком\""}
{"url": "http://www.monitor.bg/a/view/78314-%D0%94%D0%B2%D0%BE%D0%B9%D0%BA%D0%B0-%D1%89%D1%8A%D1%80%D0%BA%D0%B5%D0%BB%D0%B8-%D0%BE%D1%82%D0%BB%D0%BE%D0%B6%D0%B8-%D1%80%D0%B5%D0%BC%D0%BE%D0%BD%D1%82-%D0%BD%D0%B0-%D1%81%D0%B5%D0%BB%D1%81%D0%BA%D0%B0-%D1%87%D0%B5%D1%80%D0%BA%D0%B2%D0%B0/", "text": "\n                     \n\n \n\nМътеща щъркелица стана причина за отлагане ремонта на храма „Успение на света Богородица“ в опанското село Бял извор.Заради повреди по купола на храма и опасност от теч във вътрешността кметът на общината Генчо Колев разпореди старото щъркелово гнездо да бъде преместено, но само денонощие по-късно мъжкият щъркел започна възстановяването му. За броени часове птицата успя да си съгради нов дом на старото място , в което женската легна да снася яйцата си. Жителите на Бял извор разказват, че гнездото се появило почти едновременно с освещаването на черквата през далечната 1935 година и всяка пролет там идвала двойка щъркели.\n\nЗаради очакваното излюпване на щъркелчетата кметът е издал обратна „заповед“ – ремонтите да започнат в края на лятото. До тогава на земята ще бъде направена нова ламаринена камбанария, която в подходящ момент ще бъде вдигната с кран и поставена на мястото й.\n\nПо думите на бялоизворчани подобна ситуация далеч не била прецедент, преди петдесетина години на три пъти ураганен вятър събарял гнездо върху стълб от уличното осветление и на три пъти щъркелът клечка по клечка го изграждал наново на същото място.\n\nЦели три дни е продължила кореспонденцията на опанския кмет с институциите относно съдбата на гнездото, припомни той. Съгласуването било с РИОСВ, МОСВ и няколко неправителствени организации, които искали да знаят дали двойката се е „чифтосала“ и чак тогава щели да се съгласят за смяна на мястото му. „Чифтосването ги интересуваше повече, отколкото съдбата на старите хора в селата, а то никак не е розово, ама никой не си мърда пръста да ги подпомогне!“, гневно обясни Колев.\n                    ", "date": "2018.03.21", "title": "Двойка щъркели отложи ремонт на селска черква     "}
{"url": "http://www.monitor.bg/a/view/61751-%D0%94%D0%B5%D0%BF%D1%83%D1%82%D0%B0%D1%82%D0%B8%D1%82%D0%B5-%D0%BF%D0%B8%D1%82%D0%B0%D1%82-%D0%94%D0%90%D0%9D%D0%A1-%D0%B8-%D0%94%D0%90%D0%A0-%D0%B7%D0%B0-%D1%81%D0%B4%D0%B5%D0%BB%D0%BA%D0%B0%D1%82%D0%B0-%D1%81-%D0%A7%D0%95%D0%97/", "text": "\n                    Представители на ДАНС, ДАР и финансовото министерство ще бъдат извикани и изслушани на следващото заседание на временната комисия за сделката за продажбата на ЧЕЗ. Това стана ясно след първото заседание на комисията, която се оглавява от социалиста Жельо Бойчев.\n\nТака депутатите ще искат информация от службите относно финансирането на сделката и произхода на парите, с които „Интерком България“ на Гинка Върбакова иска да купи активите на ЧЕЗ у нас.\n\nПовод се оказва писмото на чешкото правителство до премиера Бойко Борисов , с което се посочва, че част от парите ще дойдат от кредити от няколко банки, в това число и две български, както и от няколко офшорни компании.\n\nНаред с това народните представители ще питат финансовото министерство за арбитражното дело, което води ЧЕЗ срещу България, като целта е да се разбере на какъв етап е то.\n\nНа по-късен етап ще се пратят писма и до КЕВР относно проведените одити на ЧЕЗ, какви са актовете за нарушения и наказателните постановления. Писмо ще има и до премиерът Бойко Борисов за това как е взето решението държавата да участва в сделката и под каква форма трябва да се случи това, както и запитване до Агенцията по приватизация. Последната трябва да отговори как е проведена процедурата за приватизацията на ЧЕЗ през 2004 – 2005 година, а послед и продажбата а миноритарния дял през 2011 година.\n\nЩе се изпрати и запитване до ЧЕЗ в Чехия относно за изискванията , на които е трябвало да отговарят кандидатите за покупката на активите на компанията у нас.\n\nВалентин Николов от ГЕРБ обясни, че именно от там трябва да дойде основната информация, тъй като Надзорът на ЧЕЗ одобрява кандидатите и решава кой да бъде купувача.\n\nЕвентуално на по-късен етап може да бъде извикана и самата Върбакова, както настояват и от синдикатите.\n\nНа самото заседание депутатите трябваше да решат правилата си за работа, като над един час отделиха в спорове как ще гласуват – лично или безприсъствено. В крайна сметка решиха право да гласуват само тези, които присъстват или тези , които са били регистрирани в началото на заседанието.\n\nМеждувременно стана ясно, че патриарх Неофит е отказал да даде под наем помещения на Софийската митрополия на фирмата на Върбакова - „Инкерком“ ЕООД в центъра на столицата, съобщава БГНЕС. В края 2016 е бил подготвен предварителен договор за наем и споразумение чрез пълномощници. В крайна сметка обаче патриарх Неофит категорично се е противопоставил, а причината били ниските цени.\n\n \n                    ", "date": "2018.03.21", "title": "Депутатите питат ДАНС и ДАР за сделката с ЧЕЗ"}
{"url": "http://www.monitor.bg/a/view/36351-%D0%91%D0%B0%D0%BD%D1%8F-%D1%81%D0%B5-%D0%B7%D0%B0%D0%BA%D0%B0%D0%BD%D0%B2%D0%B0-%D0%B4%D0%B0-%D0%B1%D0%BB%D0%BE%D0%BA%D0%B8%D1%80%D0%B0-%D0%BF%D1%8A%D1%82-%D0%B8%D1%81%D0%BA%D0%B0-%D1%80%D0%B0%D0%B7%D0%B2%D0%B0%D0%BB%D1%8F%D0%BD%D0%B5-%D0%BD%D0%B0-%D1%81%D0%B4%D0%B5%D0%BB%D0%BA%D0%B0%D1%82%D0%B0-%D1%81-%D0%A5%D1%80%D0%B8%D1%81%D1%82%D0%BE-%D0%9A%D0%BE%D0%B2%D0%B0%D1%87%D0%BA%D0%B8/", "text": "\n                    Жителите на карловския град Баня се заканват да протестират и да блокират главния път за Карлово заради апортирания преди години спортен комплекс с басейн с минерална вода и хотел в общо дружество, зад което се смята, че стои бизнесменът Христо Ковачки. Дата на протеста все още не е насрочена, но хората са недоволни, че имотите са оставени от години на произвола, не се поддържат и се рушат. Това съобщи кметът на Баня Стамен Гешев. Той припомни, че имотите бяха апортирани през 2007г. в смесеното дружество „Спортен комплекс Баня” АС, в което участват община Карлово и частната фирма „Баня голф енд спа ризорт”.„500 декара общо бяха апортирани. 11 години стои затворено и се руши. Спортният комплекс с минералния басейн, наблизо е хотелът. Отзад има оранжерии, както и зелената площ пред комплекса – всичко бе дадено. Искаха голф игрище да правят в съседното село Соколица. Жителите на Баня искат обещаната инвестиция да се реализира, или сделката с Ковачки да бъде развалена”, казва кметът на Баня. Той припомня, че било обещано да бъдат вложени 60 милиона евро в модернизацията на базата, но това така и не е сторено. „Обмисля се да се направи инициативен комитет и да се организира подписка инвеститорът да реализира обещаното. За нас е от значение базата да се поддържа и да не се руши, както е в момента”, обяснява Гешев. От община Карлово искат да прекратят съдружието с „Баня голф енд спа ризорт”, но от фирмата не били съгласни. „А търговският закон не ги задължава да изпълнят инвестицията”, каза кметът на Карлово д-р Емил Кабаиванов. „Спортен комплекс Баня” дължи вече над 1 милион лева на общината за данък сгради и такса смет. Затова Кабаиванов е поискал НАП да запорира всички сгради в актива на дружеството, включително и апортираните в него 1000 декара общо общински терени.\n\n\n                    ", "date": "2018.03.21", "title": "Баня се заканва да блокира път, иска разваляне на сделката с Христо Ковачки"}
{"url": "http://www.monitor.bg/a/view/87416-%D0%A1%D0%BF%D0%B8%D1%80%D0%B0%D1%82-%D1%81%D1%8A%D1%81-%D0%B7%D0%B0%D0%BA%D0%BE%D0%BD-%D0%BF%D1%80%D0%BE%D1%84%D0%B5%D1%81%D0%B8%D0%BE%D0%BD%D0%B0%D0%BB%D0%BD%D0%B8%D1%82%D0%B5-%D0%B6%D0%B0%D0%BB%D0%B1%D0%BE%D0%BF%D0%BE%D0%B4%D0%B0%D1%82%D0%B5%D0%BB%D0%B8/", "text": " Само фирми от бранша с право да атакуват решенията за възлагане на търговете\n                     Кабинетът подготвя законови разпоредби, с които да бъде отрязана възможността за умишлено блокиране на търговете за реализирането на важни за държавата проекти чрез фиктивно обжалване на решенията за възлагането им. Това е станало ясно по време на правителственото заседание в сряда. Темата била повдигната покрай електронизирането на административните услуги. Оказало се, че пускането на единната система за обмен на туристическа информация, към която трябва да бъдат вързани МВР, НАП и ресорното министерство, ще се забави до края на годината, тъй като заради обжалване забавило процедурата с година и половина. Новината ядосала премиера Бойко Борисов, който отсякъл, че трябва да се помисли върху това„саботиране на държавата“става ясно от стенограмата от заседанието на МС. Министър-председателят се възмутил от действията на т.нар. професионални жалбоподатели, както ги нарече още миналата година, като напомнил, че търгът за тол системата за пътищата например бил обжалван от фирма, която мете улиците пред „Пирогов“. Тъкмо за да не се допуска възникването на подобни абсурдни ситуации в бъдеще, по думите на вицепремиера Томислав Дончев с промени в Закона за обществените поръчки ще може да се прецезира правото на обжалване според евродирективите, като се стесни кръгът от лицата, които могат да подават жалби. „Смесен екип и представители на НС в консултация с всички институции, които са отговорни за обжалването по реда на Закона за обществените поръчки-КЗК и други, сме готови с промени в закона. Това, което сме направили ние, е опит за стесняване на кръга на този, който може да обжалва. Защото към момента прочитът на директивата е, че всеки, който има интерес, примерно фризьорски салон, баничарница, приемаме, че има интерес от строителство на магистрала примерно или от изграждането на електронна система - има право да жали. Първият опит е да свием леко този кръг от заинтересовани страни. По логиката, която се опитваме да въведем, е, че фризьорски салон не може да строи магистрала. Въпреки че според практиката, която е натрупана, една фирма, която се занимава с подбор на персонал или с охрана на труда, може да обжалва“, разяснил Дончев идеята как да бъде порязано недобросъвестното обжалване на търгове, което е един от основните прийоми от запаса от рекетьорски похвати на Зеления октопод. Освен че дал да се разбере, че само фирми от бранша ще могат да обжалват поръчките, вицепремиерът също разказал за абсурден случай с обжалване на търг за изграждане на електронна система от фирма за производство на чорапи.„Аз правилно искам да бъда разбран, говоря за саботирането. Че обжалването е необходимо, че то стимулира и конкуренцията, и прозрачността, въобще не става спор. Говорим за системи… има ли някой, който да не е убеден, че системата, която всеки, отишъл в хотел, ще го регистрира – първо е полезна за националната сигурност, второ за бюджета и за прозрачността на бизнеса. И това година и половина не може да се въведе заради обжалване! Тол системата две години! И то си личи умисълът – чака се последният момент, шест часа вечерта без една минута, тогава се внася от някоя фирма и блокира нещо, което ни струва милион и половина на ден. До вчера асфалт не се ядеше, а сега всички искат асфалт. Хубаво, ама по милион и половина ние губим от това, че тол системата не работи, години наред не можахме и чак сега преодоляхме тази пречка“, коментирал от своя страна Борисов.Освен за търговете, премиерът повдигнал въпроса и заборбата с престъпносттаслед като преди седмица настоя всяко населено място в страната да бъде защитено чрез видеонаблюдение или полицейски служители. „Трябва да се знае в селото, че или има постоянен полицай, или има видеонаблюдение, или веднъж минава полицейски патрул, който отива при кметския наместник или при кмета, подписва се в тетрадката, пита го за проблеми, за да живеят спокойно хората. Затова махнахме лимитите на горивата, нови автомобили се взеха, униформи нови, увеличение на заплатите“, казал премиерът, който напомнил, че са назначени допълнително 1330 униформени, и заръчал на МВР шефа Валентин Радев да въведе ред навсякъде. Освен това Борисов поискал законови промени срещу крадците и най вече автоджамбазите, които се измъквали с леки присъди. „В България законът е такъв, че ако направиш десет еднакви кражби, те съдят за една от тях. След това отива на пробация, понеже престъплението става малко и пак излиза. И така, докато не гръмне някой много фрапантен случай и не заговорят хората за него, защото станал голям инцидент. За това нещо се боря от сигурно 15 години и не мога да преодолея противозаконното отнемане на автомобили да стане кражба. Хващаме го в колата, след това излиза, пробация, домашен арест, отива пак да краде и такива случаи, ако извикам директора на Софийско, може би до утре сутринта ще ви разказва с имена, с факти, с хора“, казал премиерът, по чието искане вече се работело.Вчера Борисов участва и в Тристранната социална среща на върха за растеж и заетост в Брюксел, на която изтъкна, че Европа трябва да разполага със силен Социален фонд и силен Кохезионен фонд.\n\n\n                    ", "date": "2018.03.21", "title": "Спират със закон професионалните жалбоподатели"}
{"url": "http://www.monitor.bg/a/view/65363-203-%D0%BC%D0%BB%D1%80%D0%B4-%D0%BB%D0%B2-%D0%B2-%D1%85%D0%B0%D0%B7%D0%BD%D0%B0%D1%82%D0%B0-%D0%BE%D1%82-%D0%B4%D0%B0%D0%BD%D1%8A%D1%86%D0%B8/", "text": " Държавата прибра 4 млрд. от ДДС, от акцизи – почти 5 млрд. лв.\n                    Близо 20,3 млрд. лв. е събрала държавата от данъци през миналата година, като сумата се увеличава с почти 1,6 млрд. лв. спрямо 2016 г. Това сочи годишният доклад за изпълнението на Единната национална стратегия за повишаване на събираемостта на приходите, публикуван от Министерството на финансите.\n\nОказва се, че постъпленията от преки данъци или налога, който се събира от собствениците на имоти, доходи на физически лица и корпоративна печалба са в размер на 5,6 млрд. лв. Сумата се увеличава с 601 млн. лв. на годишна база, за което допринасят приходите от данъци върху доходите на физически лица и корпоративен данък.\n\n14,5 млн. лв. пък са отишли в хазната от косвени данъци, т.е. от продажби, потребление и консумация на населението. Съпоставено с 2016 г.,\n\nкосвените данъци се повишават с 970,8 млн. лв.\n\nкоето се дължи основно на високите приходи от ДДС и акцизи. Постъпленията от други данъци са в размер на 135,2 млн. лв.\n\nСпоред финансовото ведомство приходите от ДДС формират най-голяма част от данъчните постъпления по централния бюджет и възлизат на 9,3 млрд. лв. В сравнение с 2016 г. се отчита ръст от 767,3 млн. лв., което се дължи основно на по-високите приходи от ДДС от внос.\n\nДържавата е прибрала и малко над 4 млрд. лв. от ДДС от внос от страни извън ЕС, като приходите се увеличават с 809 млн. лв. спрямо предходната година. Отчетеният ръст се дължи основно на значително повишение на борсовите цени (в долари) на суровините, които формират основна част на вноса от трети страни и на ръста на физическите обеми при всички групи стоки с изключение на храните и напитките.\n\nЗа 2017 г. приходите от акциз от внос, вътрешно производство и въведени в страната от други държави членки на ЕС акцизни стоки възлизат на 4,9 млрд. лв.\n\nНай-много пари са дошли от тютюневи изделия и алкохол\n\nОт цигари са събрани 2,368 млрд. лв., а от горива – 2,2 млрд. лв. Приходите от данъка върху застрахователните премии по облагаеми застрахователни договори за 2017 г. са в размер на 33,5 млн. лв.\n\nОт министерството уточняват, че една от приложените мерки за намаляване на сивата икономика и избягване от данъчно облагане е въведеното задължение за установяване на дистанционна връзка на всички фискални устройства и интегрирани автоматизирани системи за управление на търговската дейност с Националната агенция за приходите (НАП). „Дистанционната връзка на фискалните устройства с НАП е осъществена поетапно, като първоначално през 2011 г. задължението е наложено за най-рисковите икономически сектори и отрасли, в т.ч. търговията с течни горива, търговията със зърнени и технически култури и други. Дистанционната връзка осигури възможност за автоматично предаване на данни за текущия оборот от всяко фискално устройство към НАП“, категорични са от МФ.\n                    ", "date": "2018.03.21", "title": " 20,3 млрд. лв. в хазната от данъци"}
