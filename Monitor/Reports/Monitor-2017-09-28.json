{"url": "http://www.monitor.bg/a/view/86251-%D0%A0%D0%B0%D0%B1%D0%BE%D1%82%D0%B8%D0%BC-%D0%BD%D0%B0%D0%B9%D0%BC%D0%B0%D0%BB%D0%BA%D0%BE-%D0%B2-%D0%95%D0%A1-%D0%B7%D0%B0-%D0%BF%D0%B5%D0%BD%D1%81%D0%B8%D1%8F/", "text": "60% от БГ пенсионерите си докарват и пари от заплата \n                    България е на предпоследно място по продължителност на трудовия живот в Европейския съюз, въпреки че сега работим с година повече за пенсия спрямо десетилетие по-рано .Средно гражданите на ЕС работят 35 години и половина. В България – с близо четири години по-малко, сочат данните на Евростат. Данните сочат, че единствено в Италия се работи по-кратко, отколкото у нас.\n\n\n\nИталианците, българите и гърците са с най-кратка трудова кариера според данните на европейската статистическа служба, цитирани от bTV.\n\nСпоред Евростат 15-годишният италианец се очаква да се труди 30,7 години, преди да се пенсионира. Българин на същата възраст ще има 32,1 години трудов живот. Почти толкова дълга ще е трудовата кариера и на тийнейджъра в Гърция – 32,3 години. Увеличаването на пенсионната възраст в Европа, което цели да разтовари от натиска осигурителните системи при все по-застаряващо население, би трябвало да увеличи престоя на европейците на пазара на труда. Средната продължителност на трудовата кариера за хората от ЕС е била 35,4 години през 2015 г. и се е увеличила с малко над 2 години от 2006 г. насам. У нас също има ръст - през 2006 г. се е очаквало българите да работят средно по 30,7 години при 32,1 години сега.\n\nСтажът и възрастта за пенсия у нас също обаче растат плавно, като тенденцията е по-бързо да се увеличават активните години за жените. Те са нараснали със средно с две години и пет месеца за десетилетие.\n\n\n\nПо план през 2037 г. у нас и мъжете, и жените трябва да се пенсионират на 65 години, съответно с 40 и 37 години стаж,.\nСпоред експертите, за да издържи системата, не е изключено изискванията да продължат да растат и след това.\n60% от българските пенсионери продължават да работят, независимо от категорията, в която са се пенсионирали, сочат пък данните на националната статистика .\n                    ", "date": "2017.09.28", "title": "Работим най-малко в ЕС за пенсия "}
{"url": "http://www.monitor.bg/a/view/78944-%D0%95%D0%9C%D0%9A%D0%9E-%D0%B4%D1%8A%D0%BB%D0%B6%D0%B8-36-%D0%BC%D0%BB%D0%BD-%D0%BB%D0%B5%D0%B2%D0%B0-%D0%BD%D0%B0-%D0%9C%D0%9E/", "text": "\n                    Близо 3,6 млн. лева без ДДС дължи оръжейната фирма „ЕМКО“ на министерството на отбраната. Това съобщиха от военно ведомство на запитване на „Монитор“. Оръжейната фирма „ЕМКО“ е собственост на скандално известния бизнесмен и авер на забегналия в чужбина ексбанкер Цветан Василе - Емилиян Гебрев.\n\nДългът е само за един месец – от 1-ви до 31-ви юли 2017 година. Сумата е за направените разходи от военните формирования за съхранение и обслужване на закупените от дружеството, но не извозени боеприпаси, пишат от МО.\n\nПреди ден икономическият министър Емил Караниколов заяви, че военното ведомство е помогнало на „ЕМКО“, предоставяйки му оръжейни складове, за да реализира продукцията си. Компанията обаче не плащала задълженията си. В момента „ЕМКО“ е с отнет лиценз за износ и внос за срок от шест месеца, заради нарушения. Чака се докладът на МВР и служба КОС, дали те са отстранени и евентуално лицензът да бъде върнат. За да стане това обаче е нужно да се свика заседание на междуведомствения съвет по отбранителна индустрия. Вчера министър Караниколов увери, че е готов да свика и извънредно заседание на въпросния съвет.\n\n \n                    ", "date": "2017.09.28", "title": "\"ЕМКО\" дължи 3,6 млн. лева на МО"}
{"url": "http://www.monitor.bg/a/view/64521-%D0%9C%D0%B8%D0%BD%D0%B8%D0%BC%D0%B0%D0%BB%D0%BD%D0%B8%D1%82%D0%B5-%D0%BE%D1%81%D0%B8%D0%B3%D1%83%D1%80%D0%BE%D0%B2%D0%BA%D0%B8-%D1%80%D0%B0%D1%81%D1%82%D0%B0%D1%82-%D1%81-39-%D0%B4%D0%BE%D0%B3%D0%BE%D0%B4%D0%B8%D0%BD%D0%B0/", "text": "\n                    Минималните осигурителни прагове ще се увеличат с 3,9% догодина. Това заяви министърът на труда и социалната политика Бисер Петков на заседание на тристранката. Ръстът на осигурителните прагове ще е административно определен от Петков, след като работодателите отказаха да договорят увеличение, каквато е процедурата. \"Предложението е балансирано и отчита ръста на БВП и прогнозния размер на средния осигурителен доход\", заяви социалният министър. Бизнесът категорично отхвърли предложението на Петков с аргумента, че минимални осигурителни прагове няма в нито една друга държава в ЕС. \"Тези прагове ще създадат проблеми с безработицата. Те увеличават разходите на работодателите за нискоквалифициран труд\", заяви Димитър Бранков от БСК\n\n\n                    ", "date": "2017.09.28", "title": "Минималните осигуровки  растат с 3.9% догодина "}
{"url": "http://www.monitor.bg/a/view/9990-%D0%A0%D0%B0%D0%B4%D0%B5%D0%B2-%D0%A3%D1%81%D0%BF%D0%B5%D1%85%D1%8A%D1%82-%D0%BD%D0%B0-%D0%B5%D0%B4%D0%BD%D0%B0-%D0%B4%D1%8A%D1%80%D0%B6%D0%B0%D0%B2%D0%B0-%D0%B7%D0%B0%D0%B2%D0%B8%D1%81%D0%B8-%D0%BE%D1%82-%D1%81%D1%8A%D1%81%D1%82%D0%BE%D1%8F%D0%BD%D0%B8%D0%B5%D1%82%D0%BE-%D0%BD%D0%B0-%D0%BC%D0%B0%D0%BB%D0%BA%D0%B8%D1%82%D0%B5-%D0%BD%D0%B0%D1%81%D0%B5%D0%BB%D0%B5%D0%BD%D0%B8-%D0%BC%D0%B5%D1%81%D1%82%D0%B0/", "text": "\n                     \n\n \n\nСъстоянието на нейните най-малки населени места е критерия за успеха на една държава. Това коментира президентът Румен Радев на среща на „Дондуков“ 2 с представители на сдружението на общините и със сдружението на кметовете и кметските наместници от малките населени места. Държавният глава изтъкна, че каквито и институции да се създават по върховете на властта, не трябва да се забравя, че кметовете са тези, които работят пряко с хората.\n\nТемите, които са обсъждани по време на срещата възможността за подобряване на условията на живот в малките населени места и добрите практики в някои места. Кметовете от своя страна призоваха за по-голяма финансова независимост, по-голяма сигурност и подкрепа в борбата с битовата престъпност в селата. „Възможността всяко населено място да решава как да изразходва средствата за развитието си е изключително важна. Тази самостоятелност ще направи хората по-активни и ангажирани с важните каузи, свързани със средата в която живеят“, заяви от своя страна президентът. Радев обеща диалогът между президентската институция и ръководството на малките общини и населени места да продължи и в бъдеще. \n                    ", "date": "2017.09.28", "title": "Радев: Успехът на една държава зависи  от състоянието на малките населени места "}
{"url": "http://www.monitor.bg/a/view/34031-%D0%9C%D0%B8%D0%BD%D0%B8%D1%81%D1%82%D1%8A%D1%80-%D0%9A%D1%80%D0%B0%D0%BB%D0%B5%D0%B2-%D0%91%D1%83%D1%80%D0%B3%D0%B0%D1%81-%D0%B5-%D0%BF%D1%80%D0%B8%D0%BC%D0%B5%D1%80-%D0%B7%D0%B0-%D1%80%D0%B0%D0%B7%D0%B2%D0%B8%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%BC%D0%B0%D1%81%D0%BE%D0%B2%D0%B8%D1%8F-%D1%81%D0%BF%D0%BE%D1%80%D1%82/", "text": "\n                    \n                    ", "date": "2017.09.28", "title": "Министър Кралев: Бургас е пример за развиването на масовия спорт  "}
{"url": "http://www.monitor.bg/a/view/65433-%D0%9A%D0%BC%D0%B5%D1%82-%D0%BD%D0%B5-%D0%BF%D1%83%D1%81%D0%BA%D0%B0%D0%BB-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B8-%D0%BE%D0%BF%D0%BE%D0%BD%D0%B5%D0%BD%D1%82%D0%B8-%D0%BD%D0%B0-%D1%81%D0%B5%D0%BB%D1%81%D0%BA%D0%B8%D1%8F-%D0%BA%D0%B0%D0%B7%D0%B0%D0%BD/", "text": "\n                    Кметът на хасковското село Тракиец Красимир Бойчев имал черен списък и не допускал членове на ГЕРБ да варят ракия на селския казан. За това се жалваха на пресконференция в Хасково жители на селото.\n\nТе се оплакаха, че освен репресията на казана кметът не им позволил да се направят партиен клуб в мазето на кметството. Карю Карев изтъкна, че в селото по адресна регистрация се водели 86 роми като сезонни работници, но никой не ги бил виждал тази година. Идвали само по време на избори.\n\n„Не разреших и затворих клуба, защото беше в общинско помещение, без мераклиите да участват в него да са участвали в търг“, коментира пред haskovo.info кметът Красимир Бойчев, който е избран от АБВ. Управникът отрече да има черен списък на казана и каза, че той е отворен за всеки клиент, който иска да си свари ракия. Бойчев допълни, че обмисля да съди за клевета участниците в пресконференцията.\n                    ", "date": "2017.09.28", "title": "Кмет не пускал политически опоненти на селския казан"}
{"url": "http://www.monitor.bg/a/view/18354-%D0%9D%D0%B0%D0%BA%D0%B0%D0%B7%D0%B0%D1%85%D0%B0-%D1%83%D1%87%D0%B5%D0%BD%D0%B8%D0%BA%D0%B0-%D0%BF%D0%BE%D0%B1%D0%BE%D0%B9%D0%BD%D0%B8%D0%BA-%D0%BE%D1%82-%D0%A8%D1%83%D0%BC%D0%B5%D0%BD-%D1%81-%D0%BF%D1%80%D0%B5%D0%BC%D0%B5%D1%81%D1%82%D0%B2%D0%B0%D0%BD%D0%B5/", "text": "\n                    \n                    ", "date": "2017.09.28", "title": "Наказаха ученика побойник от Шумен с преместване"}
{"url": "http://www.monitor.bg/a/view/7568-%D0%9D%D0%B0%D1%86%D0%B8%D0%BE%D0%BD%D0%B0%D0%BB%D0%BD%D0%B8%D1%8F%D1%82-%D1%81%D1%8A%D0%B2%D0%B5%D1%82-%D0%B7%D0%B0-%D1%82%D1%80%D0%B8%D1%81%D1%82%D1%80%D0%B0%D0%BD%D0%BD%D0%BE-%D1%81%D1%8A%D1%82%D1%80%D1%83%D0%B4%D0%BD%D0%B8%D1%87%D0%B5%D1%81%D1%82%D0%B2%D0%BE-%D0%B7%D0%B0%D1%81%D0%B5%D0%B4%D0%B0%D0%B2%D0%B0-%D0%B4%D0%BD%D0%B5%D1%81/", "text": "\n                    Клас \"Прослужено време\" отново излиза на дневен ред. Националният съвет за тристранно сътрудничество ще проведе заседание днес, на което социалните партньори ще обсъдят промени в Кодекса на труда и Закона за безопасни условия на труд.\n\nБизнесът настоява добавката за стаж да отпадне, но синдикатите са категорични, че няма да го позволят. Според сегашните закони за всяка изминала година, класът прослужено време  увеличава заплатите на работещите с поне 0,6%.\n                    ", "date": "2017.09.28", "title": "Националният съвет за тристранно сътрудничество заседава днес"}
{"url": "http://www.monitor.bg/a/view/7811-%D0%9A%D1%8E%D1%81%D1%82%D0%B5%D0%BD%D0%B4%D0%B8%D0%BB-%D1%81-%D0%BD%D0%B0%D0%B3%D1%80%D0%B0%D0%B4%D0%B0-%D0%B7%D0%B0-%D0%BD%D0%B0%D0%B9%D0%B1%D1%8A%D1%80%D0%B7%D0%BE-%D1%80%D0%B0%D0%B7%D0%B2%D0%B8%D0%B2%D0%B0%D1%89%D0%B0%D1%82%D0%B0-%D1%81%D0%B5-%D1%81%D0%BF%D0%B0-%D0%B4%D0%B5%D1%81%D1%82%D0%B8%D0%BD%D0%B0%D1%86%D0%B8%D1%8F-%D1%83-%D0%BD%D0%B0%D1%81/", "text": "\n                    Община Кюстендил грабна наградата за най-бързо развиваща се спа дестинация на Българския съюз по балнеология и СПА туризъм (БСБСПА). Статуетката връчи инж. Пенка Дойкова кмет на Хисаря, миналогодишният носител на престижния приз.\n\nНаградите на съюза са ежегоден конкурс, които се дават на най-добрите представители в областта на балнео, медикъл-СПА и СПА бизнеса.\n\nСтатуетка за цялостен принос към дейността на Българския съюз по балнеология и спа туризъм получи д-р Татяна Ангелова.\n\nSPA MASTER Роза Импекс пък бе наградена за най-добра българска спа козметична линия.\n\nЗа най-добър медикъл спа хотел бе отличен - Севтополис балнео и спа град Павел баня.\n\nС приз за най-добър Медикъл-СПА комплекс си тръгна Медицински комплекс \"Медика Албена\" в морския курорт Албена.\n\nЗа най-добър СПА хотел бе отличен Хот спрингс медикъл и спа в село Баня, Разложко.\n\nНай-добра спа концепция притежава Aqua house thermal & beach в курорта \"Св. св. Константин и Елена\".\n\nПризовете са доказателство за най-добрите технологии и продукти, свързани с управлението, дизайна и качеството на предлагания продукт за последните 12 месеца, обобщиха от БСБСПА. Целта на наградите е отличаване на най-добрите практики в България в сектора балнео, медикъл-СПА и СПА туризъм. Категориите са избрани така, че да бъдат максимално отражение на развитието и нивото на СПА бизнеса в България. Победителите получават не само трофей, но се възползват и от широко медийно отразяване в България и Европа, ползвайки мрежата на Европейската СПА асоциация.\n                    ", "date": "2017.09.28", "title": "Кюстендил с награда за най-бързо развиващата се спа дестинация у нас"}
{"url": "http://www.monitor.bg/a/view/49639-%D0%92%D1%8A%D0%BE%D1%80%D1%8A%D0%B6%D0%B5%D0%BD-%D0%BE%D0%B1%D0%B8%D1%80-%D0%BD%D0%B0-%D0%B8%D0%BD%D0%BA%D0%B0%D1%81%D0%BE-%D0%B0%D0%B2%D1%82%D0%BE%D0%BC%D0%BE%D0%B1%D0%B8%D0%BB-%D0%B2-%D1%81%D1%82%D0%BE%D0%BB%D0%B8%D1%86%D0%B0%D1%82%D0%B0/", "text": "Още издирват извършителите\n                    Въоръжен обир в София. Трима  мъже обраха инкасо автомобил в столичния квартал \"Овча купел”. Престъплението е станало малко преди 23 часа, а при нападението леко пострадали са двама охранители. Обирджиите са избягали с тъмен джип, който се издирва.\n\nВсе още не е ясна сумата, която са задигнали престъпниците.\n                    ", "date": "2017.09.28", "title": "Въоръжен обир на инкасо автомобил в столицата"}
{"url": "http://www.monitor.bg/a/view/4724-%D0%A3%D0%B1%D0%B8%D0%B5%D1%86-%D0%BD%D0%B0-%D1%81%D0%B5%D0%BC%D0%B5%D0%B9%D1%81%D1%82%D0%B2%D0%BE-%D1%80%D0%BE%D0%BC%D0%B8-%D0%B6%D0%B0%D0%BB%D0%B8-25-%D0%B3%D0%BE%D0%B4%D0%B8%D0%BD%D0%B8-%D0%B7%D0%B0%D1%82%D0%B2%D0%BE%D1%80/", "text": "\n                    „Ей така, исках да убивам цигани”. Това заявил след като убил семейство роми и прострелял две жени с ловна пушка пазарджиклията Иван Николов. Той получи 25 години затвор от окръжния съд в Пазарджик, която присъда обжалва в Пловдив. „Убиец мръсен, бял ден да не видиш. Господ ще те накаже”, крещяха оцелелите ромки в залата на апелативния съд в Пловдив този четвъртък.\n\nЗверското убийство стана миналия 5 ноември. Тогава Иван се надрусал, пуснал си песента „Няма такава държава”, взел кухненски нож и тръгнал. Отишъл към къщи на ул. „Дунав”, където живеят роми. Влязъл в първата, но нямало никой. Тогава отишъл в дома на Асен и Василка Илиеви. Мъжът убил с 14 удара с нож, а жената с 9. На другия ден взел ловна пушка и насред улицата прострелял в краката Ася Йорданова и Теменужка Бързакова. Именно те в апелативния съд в Пловдив проклеха убиеца и поискаха магистратите да му дадат доживотна присъда. Преди двойното убийство Иван Николов е имал 7 присъди, повечето от които за грабежи. „Исках да се върна, да отрежа главата и да я изнеса на улицата. Съжалявам за хората, които убих, но се гордея със себе си. Искам да вдигна хората на въстание срещу циганите”, е казал след ареста си Иван. Според неговия защитник той е зависим от хероина и е психически травмиран от това, че майка му е починала, когато е бил на 6г. Апелативният съд в Пловдив ще излезе с решение до месец.\n\n \n                    ", "date": "2017.09.28", "title": "Убиец на семейство роми жали 25 години затвор"}
{"url": "http://www.monitor.bg/a/view/60648-%D0%9F%D0%BE%D1%87%D0%B8%D0%BD%D0%B0-%D0%BE%D1%81%D0%BD%D0%BE%D0%B2%D0%B0%D1%82%D0%B5%D0%BB%D1%8F%D1%82-%D0%BD%D0%B0-%D0%9F%D0%BB%D0%B5%D0%B9%D0%B1%D0%BE%D0%B9-%D0%A5%D1%8E-%D0%A5%D0%B5%D1%84%D0%BD%D1%8A%D1%80/", "text": "\n                    \n\n\n                    ", "date": "2017.09.28", "title": "Почина плейбой №1 на планетата Хю Хефнър"}
{"url": "http://www.monitor.bg/a/view/25360-%D0%A8%D0%B5%D1%81%D1%82-%D0%B6%D0%B5%D0%BD%D0%B8-%D0%BF%D0%BE%D0%B2%D0%B5%D0%B6%D0%B4%D0%B0%D1%82-%D0%A0%D1%83%D1%81%D0%B5-%D0%BD%D0%B0-%D0%B1%D1%83%D0%BD%D1%82-%D1%81%D1%80%D0%B5%D1%89%D1%83-%D1%85%D0%BB%D0%BE%D1%80%D0%B0/", "text": "Пишат историята на първите демократични протести у нас\n                    Шест жени повеждат Русе в битката срещу хлорните обгазявания, задушавали най-красивия ни крайдунавски град в продължение на осем години. Екологичната драма на русенци започва през 1981 г., когато на отсрещния бряг в Гюргево започва работа химическият комбинат „Верахим” – гордостта на Елена Чаушеску, съпругата „химик” на румънския диктатор Николае Чаушеску. В онези мракобеснически тоталитарни времена да надигнеш глас срещу хлорната мъгла е означавало да поругаеш добросъседските отношения с братска Румъния и с това да обречеш не само собствения си живот, а и този на близките си. Но шест обикновени жени, озеленителки в „Паркстрой”, не могат повече да мълчат, каквото и да им струва това. В битката за глътка чист въздух за Русе Цонка Букурова, Дора Бобева, Вяра Георгиева, Стефка Монова, Евгения Желева и Албена Спасова организират точно преди 30 години – на 28 септември 1987 г., първата екологична демонстрация у нас, без да са знаели, че пишат история. Някои вече не са между живите. Това са Цонка Букурова и Вяра Георгиева, както и присъединилата се по-късно общественичка Мария Варамезова.\n\n„Ако беше възможно сега да им говоря, бих искала да им кажа: „Благодаря ви, че ви имаше”, казва с признателност към тези храбри русенски жени Дора Бобева, една от организаторките на „хлорните” демонстрации. Тя разказа пред „Монитор” как се е зародил бунтът, превърнал се и в първия демократичен протест у нас.\n\n„Всички бяхме технически ръководители озеленители. Нашите сбирки бяха на „Острова на Свободата” - така наричахме къщата на „Паркстрой” при Американското пазарче в Русе. Там се събирахме в края на работния ден, през обедните почивки, коментирахме различни теми, далеч по-различни от ежедневните. Задачата ни беше да разкрасяваме Русе, а виждахме, че от хлора градът ни страда, природата около нас се променяше. Работата ни позволяваше да бъдем активни в обществения живот, да имаме много контакти и ние започнахме да мислим различни форми на реакция срещу нетърпимото положение. Хората вървяха с кърпички и маски на уста по улиците, слагаха мокри чаршафи на прозорците, възрастни и деца боледуваха. Вариантите бяха позиви, писане по асфалта, плакати на големи паркинги, но преценихме, че ефектът ще е минимален. В един момент, лека й пръст, Вяра Георгиева каза: „Защо да не направим демонстрация?”. Демонстрацияяя! Дума, която до този момент като понятие не съществуваше, но тя ни вдъхнови. Всички зяпнахме от изненада, че Вяра го предлага, но на момента решихме”, спомня си Бобева.\n\nНямали насрочена определена дата. Чашата преляла на 23 септември 1987 г., когато на площада връзвали пионерски връзки на децата. Обгазяването този ден било убийствено. Линейки чакали встрани в случай че малчуганите припаднат, но никой не отменил тържеството. Първото предназначение на червените връзки било децата да си запушат нослетата с тях.\n\nСлед случилото се жените не можели повече да чакат. Още същия ден отишли в дома на своя колежка и там взели решение в понеделник, на 28 септември в 14,00 часа да излязат на площада. Започнали трескава подготовка, писане на лозунги, звънене на познати, за да се присъединят към тях. Плакатите писали на тавана на Букурови и в базата на Дора в квартал „Родина”. Един от призивите бил „Дайте ни поне въздух”, но решили, че трябва да помислят и за хората и на мястото на „поне”, залепили хартия с думата „чист”. Покрай работата си разполагали със списъци на хора от фабрики и заводи. Албена седнала на телефона, започнала да звъни и да „върти” благородната лъжа, че профсъюзите са им разрешили да правят демонстрация. Но такова било решението.\n\nМълвата, че се готви протест стигнала до ушите на партийните величия. Активът на Окръжния комитет на партията се събрал за сериозен инструктаж, на който се коментирало, че се подготвя нещо противодържавно. В понеделник всички портали на предприятията били заключени. Жените озеленителки също били предупредени от генералния директор на БКС, под чиято шапка тогава е „Паркстрой”, да не излизат на площада.\n\n„Казах му, другарю Николов, както съм била отговорна към обектите и съм била награждавана за това, така съм отговорна и пред хората. Използвах почивните събота и неделя да позвъня на приятелски семейства и да им кажа какво подготвяме. Бяха слисани от моето предложение. Няма да забравя реакцията на едно семейство, и двамата работеха в Корабния завод, и двете им деца бяха болни от астма. „Как така, ще изгубим работата си, какво ще правим после”, отвърнаха ми стъписаните родители. Тогава си дадох сметка колко уплашени са хората”, продължава разказа си Дора.\n\nВ уречения ден и час сложили плакатите в ремаркето под машинките за косене пред „Острова на Свободата”. Цонка и Дора тръгнали по улица „Гладстон”, която води към площада. На ъгъла имало милиционери, които ги погледнали, познали ги, но се обърнали на другата страна – нали и те, и техните деца дишали отровния въздух.\n\n„Когато двете застанахме сами на пустия площад, пред сградата на тогавашния Окръжен комитет, сега на Общината, имаше подредени двайсетина въоръжени офицери. Изчакахме ремаркето, дойдоха и няколко колеги, извадихме лозунгите. На единия пишеше „Мирна демонстрация за въздух”. Застанахме зад плаката и лека-полека започнахме да пристъпяме, стъпка по стъпка, изчаквайки да се присъединят и други от съседните улици. В един момент усещам, че зад мен и Цонка има хора. Казвам й: „Цонке, получи се, случи се!”. Някакси добихме куража, че това, за което си мечтаехме, стана. Постепенно се събраха към 500 души. Застанахме пред стълбите, а офицерите ни дадоха знак, че сме дотук. Ние казахме, че нямаме намерение да атакуваме сградата, но искаме отговор на нашите въпроси. Започнахме да скандираме, че желаем демонтаж на завода в Гюргево”, спомня си за първата демонстрация Бобева. На нея били заснети и първите кадри на филма на Юри Жиров „Дишай”.\n\nСлед това има още две демонстрации, но най-голяма е четвъртата – на 10 февруари 1988 г., когато майки с бебешки колички повеждат две-три хиляди русенци, жадни за глътка чист въздух. В историята тя записана с името „Протестът на майките с количките”. Тогава става нещо немислимо за тоталитарните времена - хората освиркват висшия партиен функционер Гриша Филипов, който по това време е в града.\n\n„Тогава да застанеш и да говориш против властта и Чаушеску не беше лесно. От позицията на времето си мисля, че малко като влюбените сме действали. Когато си влюбен, вършиш какви ли не неща, та и ние. Една подробност - никоя от нас не беше член на пратията, а знаете – „Свободата, Санчо, е велико нещо!”, разсъждава Дора.\n\nВ спомените си тя пази вълнуващото преживяване на 8 март 1988 г. в Дома на киното в София, когато прожектирали за първи път филма „Дишай”. „Салонът беше пълен, истината беше, че имаше едва ли не милиционер до всеки. Когато казаха „Жените от Русе пристигнаха”, се отвори едно местенце, шпалир да преминем и настана една тишина. Такова уважение, толкова бях развълнувана, вървяхме с рамото напред. Бях толкова горда, че тези хора разбират нашето положение. До тогава така съм се чувствала само когато излязох със сина си от родилния дом”, спомня си с вълнение Дора.\n\nТам се запознали с Желю Желев, Ивайло Трифонов, Стефан Гайтанджиев и всички, които по-късно са първият ешелон политици в демократична България. Тогава възникнала идеята за създаване на Обществен комитет за екологогична защита на Русе – първата неформална организация в страната извън контрола на властите. На един скъсан лист Ивайло Трифонов написал първите имена от инициативния комитет.\n\nСлед промените през 1989 г. нито една от жените инициаторки на „хлорните” демонстрации не се възгордява. Можели са да станат депутати, общински съветници, но всички скромно продължават живота си. Предали са всички документи, свързани с историческите събития, на Държавния архив в Русе – да ги има за поколенията, да знаят какво е свобода и никога да не изпитат „хлорната” трагедия на русенци.\n                    ", "date": "2017.09.28", "title": "Шест жени повеждат Русе  на бунт срещу хлора"}
{"url": "http://www.monitor.bg/a/view/11949-%D0%94%D0%B5%D1%81%D0%B8-%D0%94%D0%BE%D0%B1%D1%80%D0%B5%D0%B2%D0%B0-%D1%82%D1%80%D0%B8%D1%83%D0%BC%D1%84%D0%B8%D1%80%D0%B0-%D1%81-%D0%A2%D0%B0%D0%B7%D0%B8-%D0%BD%D0%BE%D1%89-%D0%B2-%D0%95%D0%BB-%D0%95%D0%B9/", "text": "\n                    Деси Добрева пожъна успех зад граница, като обра овациите със свежото си лятно парче „Тази нощ“ по време на раздаването на наградите на The Academia в Ел Ей. Музикалният проект, в чийто клип виждаме певицата облечена в рокля от естествени цветя, грабна призовете за най-добро поп видео и най-добра поп песен. Атрактивният тоалет се превърна в запазена марка за „Тази нощ“ и е дело на младия флорист Мариян Гебов. Освен с визията си Добрева несъмнено събра позитиви и с любопитния аранжимент на парчето, в което следа оставя и безспорният фолклорен талант на певицата.\n\nОт септемврийските награди на The Academia Деси си тръгна и с още едно отличие – за най-добро лайв поп видео. Песента, която очарова журито бе „Катерино моме“, а клипът е заснет по време на концерта „Лудо младо“, състоял се преди година в София. Добрите отзиви отвъд океана донесоха на откритието на Слави Трифонов и номинация за най-добър артист за 2017 г. Дали ще се окичи и с тази титла обаче ще разберем на 19 април 2018 г., когато в Лос Анджелис ще се състои официалната церемония по раздаването на годишните награди на The Academia.\n\nМисията на американската компания е да популяризира млади, тепърва набиращи скорост в шоубизнеса, изпълнители, както по радиостанции и лайв концерти, така и пред тв и кино продуценти. Колелото се завърта, след като артистът сам включи музиката си в сетлиста на The Academia, а най-добрите попадения се награждават ежемесечно. Компанията отсява победители и за цялостното им творчество през дадена година.\n                    ", "date": "2017.09.28", "title": "Деси Добрева триумфира с „Тази нощ“ в Ел Ей"}
{"url": "http://www.monitor.bg/a/view/13272-%D0%92%D0%BB%D1%8E%D0%B1%D0%B5%D0%BD%D0%B0-%D1%80%D1%83%D1%81%D0%BA%D0%B8%D0%BD%D1%8F-%D0%BF%D0%BE%D0%B4%D0%BB%D1%83%D0%B4%D0%B8-%D0%9C%D0%BE%D1%83%D1%80%D0%B8%D0%BD%D1%8C%D0%BE/", "text": " Лейсан Халилова преследва португалеца във фоайето на хотела\n                    Влюбена рускиня скъса нервите на треньора на „Манчестър Юнайтед” Жозе Моуриньо в навечерието на победата на тима му с 4:1 срещу московския ЦСКА от груповата фаза на Шампионската лига. Инцидентът стана във фоайето на хотел Radisson Royal, в който бяха настанени футболистите на английския гранд, докато ексцентричният португалец се опитваше да излезе на улицата за кратка разходка.Лобито на хотела било пълно с почитатели, които чакали кумирите си за снимки и автографи. Тогава изведнъж към Моуриьо се спуснала неговата отколешна почитателка Лейсан Халилова. Брюнетката се просълзила от вълнение и поискала да получи автограф от него, съобщава сайтът Life.Ru.Шашардисаният Моуриньо категорично отказал, но въпреки това напористото рускинче се лепнало за него и успяло да си направи мечтаното селфи. Наставникът набързо се оттеглил, а с поклоничката му се заели охранителите, които провели с нея „профилактична беседа”. В крайна сметка сътрудниците на хотела помолили всички външни лица да напуснат незабавно с аргумента, че смущават спокойствието на футболистите. По думите на един от администраторите, това станало по категоричното настояване на своенравния треньор, който така и не успял да направи вечерната си разходка.„Аз изобщо не съм от тези луди жени, които постоянно тичат след футболистите, оправда се от своя страна 23-годишната Лейсан. – Преди пет години си направих с него снимка в родния ми град Казан. Тогава той внимателно оглеждаше фоайето на хотела и след това пускаше играчите да се разхождат. Сега поисках той да се подпише на тази снима и се оказа, че съм нарушила спокойствието му. Стана ми много неприятно, но независимо от това той продължава да е мой кумир…Лейсан може да бъде определена като изключително умерена почитателка на португалския специалист, допълва Life.Ru и уточнява, че 58-годишна британка буквално е луда по него. Става дума за Вивиан Бодикът от Лестършир, която похарчи цялата пенсия на мъжа си, за да си прави татуировки с лика на Моуриньо. Тя признава, че рядко напуска града, но всеки път, щом го направи, се връща у дома с нов татус на треньора. За всичките тя досега е похарчила около 800 паунда, като някои от тях струват 60, а други – по 250.Вивиан признава, че за последен път е била на мач с покойния си баща в края на 90-те години, но това не охлажда любовта й към футбола. \n\n\n                    ", "date": "2017.09.28", "title": "Влюбена рускиня подлуди Моуриньо"}
{"url": "http://www.monitor.bg/a/view/28057-%D0%90%D0%BD%D0%B0-%D0%B8-%D0%A8%D0%B2%D0%B0%D0%B9%D0%BD%D0%B8-%D0%BE%D1%87%D0%B0%D0%BA%D0%B2%D0%B0%D1%82-%D0%B1%D0%B5%D0%B1%D0%B5/", "text": "\n                    Бившият капитан на националния отбор на Германия по футбол Бастиан Швайнщайгер и съпругата му - чаровната сръбска тенисистка Ана Иванович, очакват първото си бебе. Новината разпространи германското списание „Бунте”, като се позова на източници от съблекалнята на американския футболен клуб „Чикаго Файър”, където германецът се подвизава в момента. „Жената на Басти е бременна”, казал пред изданието съотборник на именития играч, който е в Щатите от март тази година.По-късно вестта била потвърдена и от семейството на германския ас. Според негови роднини, Ана била бременна в четвъртия месец. Брюнетката пък също постоянно давала повод за слуховете за деликатното си положение, като при 30 градуса по целзий постоянно се появявала на публични места с широки пуловери и джинсово яке. Освен това голяма част от нейните 1,3 млн. последователи в социалните мрежи отбелязват, че от доста време насам Ана не е публикувала своя снимка в профил…Самата Ана също давала косвени доказателства за предстоящото си майчинство. „Тя все повтаря, че постоянно е гладна и има вълчи апетит”, пише още сп. „Бунте”.Ана Иванович и Бастиан Швайнщайгер създадоха семейство на 16 юни 2016 година на приказно романтична церемония във Венеция. \n\n\n                    ", "date": "2017.09.28", "title": "Ана и Швайни очакват бебе"}
{"url": "http://www.monitor.bg/a/view/18080-%D0%9D%D0%B5%D0%B9%D0%BC%D0%B0%D1%80-%D0%B8-%D0%9A%D0%B0%D0%B2%D0%B0%D0%BD%D0%B8-%D1%81%D0%B5-%D1%81%D0%B4%D0%BE%D0%B1%D1%80%D0%B8%D1%85%D0%B0-%D0%B8-%D0%BF%D0%BE%D0%BF%D0%B8%D0%BB%D1%8F%D1%85%D0%B0-%D0%91%D0%B0%D0%B9%D0%B5%D1%80%D0%BD/", "text": "Фен нахлу, за да целуне обувката на Меси\n                    ПСЖ продължава да доказва, че тази година е сред основните фаворити за трофея в Шампионската лига. След като в първия си мач от група „В“ на надпреварата звездната селекция на французите разби с 5:0 като гост „Селтик“, този път записа впечатлящо 3:0 срещу германския колос „Байерн“ (Мюнхен).Интересното е, че два от головете бяха вкарани от Неймар и Кавани, които очевидно са забравили конфликта си. След двубоя бразилецът и уругваецът бяха потърсени за коментар и увериха, че всичко между тях е наред. \"Измислят много истории, говорят много. Приказват за неща, за които нямат представа, опитват се да влязат в съблекалнята ни и разпространяват неща, които просто не съществуват. Както и да е, всичко е наред\", коментира Неймар. \"Всички сме различни и можем да имаме различни начини на живот и възприятие. Когато обаче сме на терена, работим заедно, като семейство и имаме една цел - отборът да побеждава\", добави Кавани. След успеха ПСЖ е с пълен актив от точки и се превърна във фаворит за първото място.В лагера на „Байерн“ пък приеха тежко загубата, а генералният директор Карл-Хайнц Румениге заяви, че ще се вземат мерки. \"Това е поражение, за което се налага да говорим и обсъдим. Длъжни сме да анализираме тази загуба и да си направим изводите. Това, което видяхме на терена в този мач, не беше мюнхенският „Байерн“, категоричен бе Румениге. Треньорът Карло Анчелоти също призна, че отборът му е разочаровал и се оплака, че е много трудно да се спре атомното нападение на ПСЖ.Далеч по-пестелива бе вечерта за „Барселона“, който взе минимална победа с 1:0 над „Спортинг“. Голямата звезда на каталунците Лео Меси не успя да се разпише, а успехът дойде след автогол. Въпреки това аржентинецът си остана център на внимание, след като фен нахлу и падна на колене пред звездата, след което му целуна обувката. Повечето запалянковци на стадиона в Лисабон обаче имаха коренно противоположно отношение, като през голяма част от мача скандираха името на Кристиано Роналдо.Очакваният със сериозен интерес мач между „Атлетико“ (М) и „Челси“ пък завърши с драматичен победен гол на Миши Батшуай в 94-тата минута, носейки трите точки за лондончани. След двубоя белгиецът публикува колаж в социалните мрежи, като се обяви за Батсман (игра на думи от Батман). „Ако ви трябва победен гол в последната секунда, потърсете Батсман“, изригна Батшуай.Базел – Бенфика 5:0, ЦСКА Москва - Манчестър Юн 1:4Андерлехт – Селтик 0:3, ПСЖ – Байерн 3:0Карабах – Рома 1:2, Атлетико М – Челси 1:2Ювентус – Олимпиакос 2:0, Спортинг – Барселона 0:1 \n\n\n                    ", "date": "2017.09.28", "title": "Неймар и Кавани се сдобриха и попиляха „Байерн“"}
{"url": "http://www.monitor.bg/a/view/7252-%D0%9A%D0%B8%D1%87%D0%B0%D1%82-%D0%9A%D0%B0%D0%BC%D0%B0%D1%82%D0%B0-%D1%81-%D0%BE%D0%B3%D1%8A%D1%80%D0%BB%D0%B8%D1%86%D0%B0-%D0%BD%D0%B0-5-%D0%BE%D0%BA%D1%82%D0%BE%D0%BC%D0%B2%D1%80%D0%B8/", "text": "\n                    С огърлицата на почетен гражданин ще се окичи на 5 октомври за деня на Стара Загора Христо Стоичков.36 от 48 старейшини дадоха гласа си за Модерния ляв при тайното гласуване в хода на редовното им заседание.Стоичков беше предложен за званието от кмета на Града на липите Живко Тодоров с аргумента, че е започнал от тук професоналната си футболна биография и е организирал на 20 септември среща между отбора на приятелите си и дрийм-тима на „Барселона“.За титлата имаше още три предложения : на директора на градската художествена галерия, проф. д-р Марин Добрев; на математика Любомир Любенов, ръководител на екипа медалисти от международното състезание в Сингапур и кинорежисьорката Магдалена Ралчева, директор на фестивала „Златна липа“, но никой от тях не събра необходимите 2/3 от участвалите в заседанието.Титлата „почетен гражданин на Стара Загора“ се присъжда от далечната 1962-а, пръв неин носител е поетът Веселин Ханчев (посмъртно). С Христо Стоичков футболистите – лауреати стават трима: голмайсторът – бероец Петко Петков и настоящият треньор на националите ни Петър Хубчев бяха удостоени през последните 4 години.\n\n\n                    ", "date": "2017.09.28", "title": "Кичат Камата с огърлица на 5 октомври"}
{"url": "http://www.monitor.bg/a/view/23568-%D0%A1%D0%B5%D1%84%D0%B5%D1%80%D0%B8%D0%BD%D0%BE%D0%B2-%D0%A2%D1%8A%D0%B6%D0%BD%D0%B8-%D0%B8-%D1%80%D0%B0%D0%B7%D0%BE%D1%87%D0%B0%D1%80%D0%BE%D0%B2%D0%B0%D0%BD%D0%B8-%D1%81%D0%BC%D0%B5-%D0%BE%D1%82-%D0%BE%D1%82%D0%BF%D0%B0%D0%B4%D0%B0%D0%BD%D0%B5%D1%82%D0%BE/", "text": "Класираха се директно за следващото първенство\n                    Селекционерът на женския ни национален отбор по волейбол Иван Сеферинов не скри разочарованието си от отпадането от европейското първенство. България приключи участието си на шампионата след загуба в плейофа от Германия с 2:3 (14, -20, 16, -19, -11) и завърши на 9-о място в крайното подреждане.\"Разочаровани сме. Какво мога да кажа? Преди дни Христина Русева и Елица Василева бяха болни и не успяха да тренират. В деня на мача бяха добре, но не показахме волейбол на високо ниво. Много хора казваха, че сме фаворити в този мач с Германия. Тъжни сме, че трябва да напуснем надпреварата\", коментира Сеферинов.\"Допуснахме старите слабости. Играхме страхотен волейбол в първия гейм, а след това... Непостоянни сме в изявите си, играем много добре или много зле. Това е големият ни проблем и така и не го разрешихме по време на турнира. Във всеки мач сме близо до победа с 3:0 или 3:1, а накрая губим\", каза и капитанката Елица Василева, който все пак бе най-резултатна за нашите в мача, реализирайки 23 точки (3 аса, 1 блокада). Страшимира Симеонова добави 16 точки, а за Германия Луиза Липман записа 21 т.Успехът прати Германия на 1/4-финал срещу домакините от Азербайджан. В другия мач от плейофите, игран в сряда, Турция, която бихме с 3:2 в групата, надигра Полша с 3:1 и ще срещне Русия в спор за място на полуфиналите утре. Тази вечер са мачовете Италия – Холандия и Сърбия – Беларус.Нашите завършиха на 9-о място в класирането заради 5-геймовия си мач в плейофите. Това им дава право за директна квота за Евро 2019, на което ще играят не 16, а 24 отбора. Шампионът ще бъде проведен в 4 страни едновременно - Турция, Чехия, Унгария и Полша. Освен нас от плейофите се класира още и тимът на Хърватия, както и всички, попаднали в топ 8.\n\n\n                    ", "date": "2017.09.28", "title": "Сеферинов: Тъжни и разочаровани сме от отпадането"}
{"url": "http://www.monitor.bg/a/view/70918-%D0%93%D0%BE%D0%BD%D0%B8%D0%BC-3-%D0%BA%D0%B2%D0%BE%D1%82%D0%B8-%D0%B2-%D0%B1%D0%BE%D0%BA%D1%81%D0%B0-%D0%B7%D0%B0-%D0%BC%D0%BB%D0%B0%D0%B4%D0%B5%D0%B6%D0%BA%D0%B0%D1%82%D0%B0-%D0%BE%D0%BB%D0%B8%D0%BC%D0%BF%D0%B8%D0%B0%D0%B4%D0%B0/", "text": "\n                    Старши треньорът на националния ни юношески отбор по бокс Борислав Георгиев обяви, че следващата му цел е България да спечели три квоти за младежката олимпиада в Буенос Айрес догодина. Само преди дни воденият от него тим спечели рекордните 10 медала (2 златни, 6 сребърни и 2 бронзови) от проведеното в курорта Албена европейско първенство за юноши.„Мечтая за 3 квоти, но ще бъде изключително трудно, тъй като в категория допускат по 6-има боксьори“, заяви Георгиев на пресконференция в пресклуб „България“, на която присъстваха и всички медалисти.9 от 13-те участвали в Албена ще преминат догодина във възрастта на младежите и ще имат право да боксират за квоти.Георгиев призна, че след успеха в Албена отборът е получил покани от някои от водещите боксови нации за съвместна подготовка, но уточни, че предложенията ще бъдат внимателно разгледани.„Преди европейското мислих, че ще вземем 9 медала и всеки ме смятаха за луд. Радостен съм, че успяхме. Като прибавим към тези 13 момчета и по-малките от тях, които се представиха добре на ученическото европейско, става едно добро олимпийско звено от 24-25 момчета, което да готвим за игрите през 2024 г.“, допълни още Георгиев, който за последните 2 години има спечелени 28 отличия от европейски първенства при учениците и юношите.И десетимата медалисти от Албена увериха, че мислят да продължат да тренират усилено, за да преследват мечтите си – да печелят медали от най-големите първенства при мъжете, а някои от тях искат да имат успехи и при професионалистите.\n\n\n                    ", "date": "2017.09.28", "title": "Гоним 3 квоти в бокса за младежката олимпиада"}
{"url": "http://www.monitor.bg/a/view/30247-%D0%9E%D0%B1%D0%B5%D1%80%D1%82%D0%B0%D0%BD-%D0%9A%D1%83%D1%87%D0%B5%D1%82%D0%BE-%D0%B8-%D0%BF%D1%80%D0%B8%D1%8F%D1%82%D0%B5%D0%BB%D0%BA%D0%B0%D1%82%D0%B0-%D0%BC%D0%B8-%D0%BE%D0%B1%D0%BE%D0%B6%D0%B0%D0%B2%D0%B0%D1%82-%D0%A1%D0%BE%D1%84%D0%B8%D1%8F/", "text": " Делио Роси върна Бабатунде в първия отбор\n                    Звездата на „Левски“ Габриел Обертан разкри любопитни подробности за живота си в София. Бившият играч на „Манчестър Юнайтед“ веднага се превърна в лидер на „сините“ и се представя на много високи ниво от началото на сезона. Обертан обаче разкри, че голяма роля за бързото му приспособяване към София имат кучето му Чарли и гаджето Ейша.„Животът в София ми харесва, защото е много лесно, всички говорят английски, сподели в интервю за Блиц Обертан. - Нямам проблеми с шофирането, защото съм играл в Русия и мисля, че след там вече мога да карам навсякъде.Живея в хубав апартамент в центъра, с мен е приятелката ми Ейша, която е американка и се занимава с лека атлетика. На нея много й харесва София, но това беше, когато температурата бе 30 градуса и имаше слънце, сега не знам как ще й понесат лошото време и дъждът. С мен е и любимото ми куче Чарли, което ме следва навсякъде. То също е много щастливо, защото в София има доста места, където да се разхожда“, разкри французинът.Той призна, че почти не е знаел за българския футбол, преди да дойде в София. Във Франция обаче всички все още си спомняли кошмарната нощ на 17 ноември 1993 година, когато Емил Костадинов попари „петлите“ с гола на „Парк де пренс“. „Когато пристигнах в България, не знаех почти нищо. Изпълнителният директор Красимир Иванов ме заведе на български ресторант, за да опитам местната кухня. Преядох и ми стана тежко, храната ви е вкусна, но тежка. Ходя на уроци по български, знам вече доста думи, но искам да науча цели изречения и тогава да говоря. Не искам да обещавам титла на феновете, но давам дума, че всички много ще се постараем“, завърши Обертан, който обяви Жуниор Мапуку за шегаджия номер 1 в съблекалнята на „Левски“.В същото време треньорът на „сините“ Делио Роси изненадващо върна в първия отбор нападателя Бабатунде Адениджи. Нигериецът от месеци тренира с юношите, след като беше обявен за ненужен. По всяка вероятност обаче Адениджи ще получи последен шанс да се докаже, като е възможно това да стане още за предстоящия мач срещу „Черно море“. Срещата на „Герена“ е в неделя от 17:30 часа, съдия е Станислав Тодоров.\n\n\n                    ", "date": "2017.09.28", "title": "Обертан: Кучето и приятелката ми обожават София"}
{"url": "http://www.monitor.bg/a/view/64844-%D0%9F%D0%B5%D1%82%D0%BB%D0%B8%D1%82%D0%B5-%D0%B8%D0%B4%D0%B2%D0%B0%D1%82-%D0%B1%D0%B5%D0%B7-%D0%9F%D0%BE%D0%B3%D0%B1%D0%B0-%D0%BD%D0%BE-%D1%81-%D0%B2%D1%81%D0%B8%D1%87%D0%BA%D0%B8-%D0%B4%D1%80%D1%83%D0%B3%D0%B8-%D0%B7%D0%B2%D0%B5%D0%B7%D0%B4%D0%B8/", "text": "\n                    Селекционерът на Франция Дидие Дешан определи състава, който ще пътува до София за мача с България от квалификациите за Мондиал 2018. “Петлите” пристигат за срещата на 7 октомври на стадион “Васил Левски” с всичките си звезди, като единствените изключения са Пол Погба и Усман Дембеле, които са контузени. В състава се завръща Димитри Пайе, който бе извън групата за предните срещи. Същото се отнася и за Муса Сисоко от „Тотнъм“. Мачът е ключов за челните места в групата, като преди него Франция е лидер със 17 точки, Швеция има 16, Холандия – 13, а България е с 12 т.\n Алфонс Ареола (ПСЖ), Стив Манданда (Марсилия), Юго Лорис (Тотнъм) Люка Дин (Барселона), Кристоф Жале (Ница), Преснел Кимпембе (ПСЖ), Лоран Косиелни (Арсенал), Лайвин Курзава (ПСЖ), Джибрил Сидибе (Монако), Самюел Умтити (Барселона), Рафаел Варан (Реал М)Н’Голо Канте (Челси), Блес Матюиди (Ювентус), Адриен Рабио (ПСЖ), Корентен Толисо (Байерн М), Муса Сисоко (Тотнъм)Кингсли Коман (Байерн М), Оливие Жиру (Арсенал), Антоан Гризман (Атлетик М), Александре Лаказет (Арсенал), Тома Льомар (Монако), Килиан Мбапе (ПСЖ), Димитри Пайе (Марсилия), Флориан Товен (Марсилия).\n\n\n                    ", "date": "2017.09.28", "title": "„Петлите“ идват без Погба, но с всички други звезди"}
{"url": "http://www.monitor.bg/a/view/15259-%D0%95%D1%82%D1%8A%D1%80-%D1%81%D0%B5-%D0%B3%D0%BE%D1%82%D0%B2%D0%B8-%D0%B7%D0%B0-%D0%B8%D0%B7%D0%BD%D0%B5%D0%BD%D0%B0%D0%B4%D0%B0-%D1%81%D1%80%D0%B5%D1%89%D1%83-%D0%A6%D0%A1%D0%9A%D0%90%D0%A1%D0%BE%D1%84%D0%B8%D1%8F/", "text": "\n                    Треньорът на “Етър” Станислав Генчев е убеден, че неговият отбор има сили да постигне положителен резултат срещу ЦСКА-София. Двата тима се изправят един срещу друг в събота на стадион \"Ивайло\" от 14,45 часа в среща от 11-ия кръг на Първа лига. Преди двубоя „армейците“ са в серия от 8 поредни победи и са на върха в класирането, но въпреки това търновци са убедени, че могат да вземат поне точка. \"ЦСКА-София е много добър отбор, но не е непобедим, коментира Генчев. - Можем да спечелим срещу всеки противник в България, ако покажем играта си. Очакваме да се получи добър мач, в който „Етър“ да спечели трите точки. За нас ЦСКА-София е голямо предизвикателство, те в момента са лидер и са в най-добра форма. Така че очаквам интересен двубой, който да зарадва публиката. Не виждам отбор у нас, който не можем да спрем. Но много важна е концентрацията, мотивацията и тактическата дисциплина - това решава мачовете. Очаквам доста публика, надявам се стадионът да е пълен”, допълни треньорът на „Етър“. Очаква се на стадиона да има минимум 10 000 души, като за агитката на гостите са заделени 2000 билета.\n\n\n                    ", "date": "2017.09.28", "title": "“Етър“ се готви за изненада срещу ЦСКА-София"}
{"url": "http://www.monitor.bg/a/view/17661-%D0%90%D0%BD%D1%82%D1%8A%D0%BD%D0%B8-%D1%89%D0%B5-%D1%81%D0%BF%D0%BE%D1%80%D0%B8-%D1%81-%D0%B1%D1%80%D0%B0%D0%B7%D0%B8%D0%BB%D0%B5%D1%86-%D0%B7%D0%B0-1-%D0%B2-%D0%91%D1%83%D1%80%D0%B3%D0%B0%D1%81/", "text": "\n                    Сблъсъкът между Антъни Иванов и бразилския национал Нелсон Силва ще бъде голямата атракция на третото издание на международния турнир по плуване „Бриз“ в Бургас.Надпреварата ще се състои от 6 до 8 октомври и ще отбележи 20 години от създаването на клуба.Спорът между Иванов и Силва ще бъде за паричната награда по точковата система на международната федерация по плуване (ФИНА). Бронзовият ни медалист от световното първенство за юноши и осми при мъжете ще скочи най-вероятно в бътерфлая, но може да се състезава и в гърба, където е силата на 30-годишния южноамериканец, съобщи bgswim.com. Самият Силва е един най-ярките състезатели в историята на бразилското плуване. Има сребърни медали на 100 и 200 м гръб на Световната купа. На сметката си е записал десетки национални рекорди.За състезателите с най-силни постижения премията ще бъде 150 евро. Вторият и третият резултат ще са съответно по 100 и 50 евро. Ще има над 300 предметни награди.\n\n\n                    ", "date": "2017.09.28", "title": "Антъни ще спори с бразилец за №1 в Бургас"}
{"url": "http://www.monitor.bg/a/view/2750-%D0%93%D0%BB%D0%B5%D0%B4%D0%B0%D0%BC%D0%B5-%D0%B8-%D0%AE%D0%B2%D0%B5-%D0%B1%D0%B5%D0%B7-%D0%B1%D0%B8%D0%BB%D0%B5%D1%82%D0%B8/", "text": "\n                    Баскетболният „Лукойл Академик“ ще повтори действието си от домакинството на „Бенфика“ и ще пусне безплатен вход за първата среща с литовския „Ювентус“. „Студентите“ излизат срещу балтийския си съперник в петък от 19:00 часа в първи мач от третия квалификационен кръг на Шампионска лига.В състава на литовците, които започват надпреварата от тази фаза, има трима американци и един финландец. Тимът е със среден ръст от 198 см и средна възраст от 26 г. При дебюта си в Европа миналия сезон „Ювентус“ стигна до осминафинал в Купата на ФИБА Европа.В същото време капитанът на националния ни отбор Чавдар Костов приключи европейското си участие на клубно ниво. Тимът му „Работнички“ (Скопие) бе елиминиран от руския „Парма“ (Перм) в квалификациите от турнира за Купата на ФИБА Европа, след като отстъпи и на собствен терен със 73:95. Първата среща между двата тима също завърши с разгром в полза на руснаците – 88:63.Костов отново бе сред най-добрите баскетболисти за македонците и за 33 минути на терена завърши с 13 точки, 4 борби, 4 асистенции, 1 отнета топка и 1 чадър. \n\n\n                    ", "date": "2017.09.28", "title": "Гледаме и „Юве“ без билети"}
{"url": "http://www.monitor.bg/a/view/25282-%D0%93%D1%80%D0%B8%D1%88%D0%BE-%D0%B8-%D0%9C%D0%B0%D1%88%D0%B0-%D1%82%D1%80%D0%B5%D0%BD%D0%B8%D1%80%D0%B0%D1%82-%D0%B2-%D0%9F%D0%B5%D0%BA%D0%B8%D0%BD/", "text": "\n                    Григор Димитров от няколко дни е в Пекин, където през новата седмица ще участва на АТР 500 турнира на твърди кортове. Българинът, финалист от миналата година, проведе съвместна тренировка с талант №1 на хърватския тенис Борна Чорич.Освен Гришо, в Пекин ще играят още световния №1 Рафаел Надал, Александър Зверев, Жо-Вилфред Цонга, Хуан Мартин дел Потро, Роберто Баутиста Агут, Пабло Кареньо Буста, Ник Кириос и др.Тренировки в китайската столица води и бившата №1 Мария Шарапова. Тя пристигна в Пекин, за да представи книгата си Unstoppable: My Life So Far („Неудържимата: Животът ми дотук“) и да се срещне със своите фенове.Рускинята разказа, че не й е било леко да понесе часовата разлика, но след като е стъпила на корта и се е срещна с привържениците си, се е почувствала по-добре.\n\n\n                    ", "date": "2017.09.28", "title": "Гришо и Маша тренират в Пекин"}
{"url": "http://www.monitor.bg/a/view/59368-%D0%9E%D0%B3%D1%80%D0%B0%D0%B1%D0%B8%D1%85%D0%B0-%D0%B4%D0%BE%D0%BC%D0%B0-%D0%BD%D0%B0-%D0%9B%D1%8E%D0%B1%D0%B8%D1%88%D0%B0-%D0%A1%D0%B0%D0%BC%D0%B0%D1%80%D0%B4%D0%B6%D0%B8%D1%87/", "text": "\n                    Домът на популярния сръбски актьор и режисьор Любиша Самарджич бе обран само седмица след погребението му. Крадци се промъкнали в жилището на култовата звезда от „Горещ вятър“ още на 22 септември, но информация за случая бе разкрита преди броени дни от полицейски източник пред сръбския „Телеграф“.\n\nСпоред него вандалите се качили на терасата и разбили вратата на апартамента посред бял ден. Сред задигнатите вещи са златни бижута, сред които любимия часовник „Ролекс“ на Самарджич, както и 6000 евро в различни валути.\n\nПрипомняме, че 81-годишният актьор почина на 8 септември в Белград, а причина за смъртта му бе мозъчен тумор. В няколкото дни преди кончината си любимият на поколения артист бил в критично здравословно състояние, а едни от последните му думи били: „Не плачете много за мен. Аз отивам при скъпия си син. Там ще бъда обичан. Много ми беше болно, че не съм при него“. Наследникът на големия Любиша - Драган, наричан на галено от баща си Гага, напусна този свят през 2000-ата едва 34-годишен, загубвайки битката с левкемията. Самарджич така и не успява напълно да се възстанови от потреса след неговата смърт.\n                    ", "date": "2017.09.28", "title": "Ограбиха дома на Любиша Самарджич"}
{"url": "http://www.monitor.bg/a/view/40041-%D0%9C%D1%83%D0%B7%D0%B8%D0%BA%D0%B0%D1%83%D1%82%D0%BE%D1%80-%D0%BE%D1%82%D0%BF%D1%83%D1%81%D0%BA%D0%B0-240-000-%D0%BB%D0%B2-%D0%BD%D0%B0-%D0%91%D0%93-%D1%82%D0%B2%D0%BE%D1%80%D1%86%D0%B8/", "text": "\n                    Културният фонд на сдружението за колективно управление на авторски права „Музикаутор“ ще отпусне около 240 хиляди лева в подкрепа на българските артисти. Преди броени дни приключи проверката на техническите условия, на които следва да отговарят кандидатстващите проекти, а кои от тях ще получат финансова инжекция, предстои да се разбере. За целта е сформирано 9-членно жури в състав Антон Иванов – Чембъра, Васил Гюров, Георги Андреев, Пейо Пеев, Петър Дундаков, Петър Цанков, Стефан Драгостинов, Филип Александров и представители на компанията „Орфей Дика Мюзик Пъблишинг”.\n\n“Целта ни е да насърчаваме българските творци в създаването на музика. Съхраняването на българския език и насърчаването на творците е политика, която трябва да бъде припозната от държавата. Надяваме се Министерство на културата скоро да „разблокира“ 14-те основания, предвидени в закона, за генериране на средства в Национален фонд „Култура“ и той също да се превърне във фактор за развитие”, посочват от „Музикаутор“, които отделиха малко над 370 хиляди лева за за всички сфери на изкуството миналата година.\n                    ", "date": "2017.09.28", "title": "„Музикаутор“ отпуска 240 000 лв. на БГ творци"}
{"url": "http://www.monitor.bg/a/view/34227-%D0%A1%D1%8F%D0%BD%D0%BA%D0%B0%D1%82%D0%B0-%D0%BD%D0%B0-%D0%BC%D0%BE%D1%8F%D1%82%D0%B0-%D0%B4%D1%83%D1%88%D0%B0-%D1%81%D1%8A%D1%81-%D0%A1%D0%BF%D0%B5%D1%86%D0%B8%D0%B0%D0%BB%D0%BD%D0%B0-%D0%BD%D0%B0%D0%B3%D1%80%D0%B0%D0%B4%D0%B0-%D0%B2-%D0%A0%D1%83%D1%81%D0%B8%D1%8F/", "text": "\n                    Българската постановка „Сянката на моята душа“ грабна Специалната награда на журито в рамките на международния фестивал на куклените театри „На гости на „Арлекин“ в Омск, Русия. В театралната продукция, дело на Велимир Велев, участват незрящи актьори, които умело играят със сянка и светлина. Те рисуват на живо върху огромен екран разноцветни картини, създават и оживяват образи чрез движението на телата и ръцете си. Талантливите актьори от „Сянката на моята душа“ получиха и отличие от зрителите. От 5-ото издание на фестивала с Гран при за най-добър спектакъл си тръгна полският театър „Анимация“ за постановката „Молиер“. Актьорите от същото представление Артур Романски и Марчин Рил-Кристяновски получиха приза за най-добра мъжка роля, а иркутският областен театър „Аистьонок“ взе наградите за най-добра второстепенна роля и за режисура. Омският държавен театър „Арлекин“ стана първенец в надпреварата за най-добър актьорски ансамбъл. В престижния фест „На гости на „Арлекин“ с участие се разписаха общо 19 театъра от 14 страни.  \n\n\n                    ", "date": "2017.09.28", "title": "„Сянката на моята душа“ със Специална награда в Русия"}
{"url": "http://www.monitor.bg/a/view/43901-%D0%91%D1%80%D1%83%D1%81-%D0%A3%D0%B8%D0%BB%D0%B8%D1%81-%D0%B2%D1%8A%D0%B7%D0%BA%D1%80%D0%B5%D1%81%D1%8F%D0%B2%D0%B0-%D0%A3%D0%BC%D0%B8%D1%80%D0%B0%D0%B9-%D1%82%D1%80%D1%83%D0%B4%D0%BD%D0%BE/", "text": "\n                    Холивудският ас Брус Уилис ще застане отново пред камерата за култовия си персонаж Джон Макклейн от поредицата „Умирай трудно“. Четири години след последната лента, посветена на своенравното ченге, подготовката за шестия филм тече на пълни обороти. Режисьор на продукцията ще бъде Лен Уайзман, а сред малкото неща, които са известни за сюжета на предстоящия „Умирай трудно“ е, че действието ще се развива паралелно в два времеви отрязъка. Единият ще проследява събитията преди Макклейн да дебютира в сърцата на екшън маниаците с първата лента от 1988 г., а вторият ще следи какво се случва в живота му сега. В момента се провежда кастинга за ролята на младия Джон. „Ролята е от съществено значение“, категоричен е режисьорът.\n\nСлухове, че вселената на „Умирай трудно“ ще се разрасне с още един филм, се носят от около две години. През последните месеци обаче стартира препродукцията на проекта.\n                    ", "date": "2017.09.28", "title": "Брус Уилис възкресява „Умирай трудно“"}
{"url": "http://www.monitor.bg/a/view/87211-%D0%A0%D0%B0%D0%B9%D1%8A%D0%BD-%D0%93%D0%BE%D1%81%D0%BB%D0%B8%D0%BD%D0%B3-%D0%B8%D1%81%D0%BA%D0%B0-%D1%81-%D0%A5%D0%B0%D1%80%D0%B8%D1%81%D1%8A%D0%BD-%D0%A4%D0%BE%D1%80%D0%B4-%D0%B2-%D0%98%D0%BD%D0%B4%D0%B8%D0%B0%D0%BD%D0%B0-%D0%94%D0%B6%D0%BE%D1%83%D0%BD%D1%81/", "text": "\n                    Актьорът Райн Гослинг се надява да грабне роля в предстоящата лента за Индиана Джоунс с помощта на холивудския ас Харисън Форд. Звездата от „Ла Ла Ленд“ опипва почвата с надежда за съдействие след колаборацията си със 75-годишния си колега в трилъра „Блейд Рънър 2049“. Филмът е продължение на продукцията от 1982 г. на режисьора Ридли Скот и ще излезе на голям екран през октомври. „Работя по въпроса, спокойно.“, намигна в интервю пред E! News Гослинг в обяснение за евентуално участие във франчайза. Премиерата на петата част на култовата поредица за Индиана Джоунс е предвидена за лятото на 2020 г. Последно зрителите видяха Харисън Форд в търсенето на Кралството на кристалния череп през 2008 г. Междувременно Гослинг призна, че не се разделя с най-добрия си приятел на четири лапи дори и на снимачния сет. Той винаги е придружаван от домашния си любимец Джордж по време на работа, интервюта, фотосесии и т. н. За да изглежда добре, от време на време кучето е поверено на специален стилист и на съпругата на Гослинг - актрисата Ева Мендес, която обича да облича Джордж в свои тоалети. Кучето получава и специални медицински грижи, тъй като скоро отпразнува 18-ия си рожден ден и често боледува. \n\n\n                    ", "date": "2017.09.28", "title": "Райън Гослинг иска с Харисън Форд в „Индиана Джоунс“"}
{"url": "http://www.monitor.bg/a/view/75935-%D0%9B%D0%B5%D0%BE%D0%BD%D0%B0%D1%80%D0%B4%D0%BE-%D0%B4%D0%B8-%D0%9A%D0%B0%D0%BF%D1%80%D0%B8%D0%BE-%D1%81%D0%B5-%D1%83%D1%81%D0%BC%D0%B8%D1%85%D0%B2%D0%B0-%D0%BF%D0%BE%D0%B4-%D0%BC%D1%83%D1%81%D1%82%D0%B0%D0%BA%D0%B0-%D0%BD%D0%B0-%D0%A0%D1%83%D0%B7%D0%B2%D0%B5%D0%BB%D1%82/", "text": "\n                    Актьорът Леонардо ди Каприо ще влезе в кожата на бившия американски президент Теодор Рузвелт. Още не е ясно коя част от живота на един от най-влиятелните политици в историята на САЩ ще представи с ролята си носителят на „Оскар“. Когато се роди идеята за подобен проект през 2006 г.  обаче се планираше той да е адаптация на книгата на Едмънд Морис „Възходът на Теодор Рузвелт“, която се фокусира върху ранните години от житейския път на президента. На режисьорския стол ще седне Мартин Скорсезе, за сценарият ще отговаря Скот Блум, а продуценти ще са Ди Каприо и Дженифър Дейвисън. Звездата от „Завръщането“ и Скорсезе имат няколко хитови колаборации в актива си, сред които „От другата страна“, „Бандите на Ню Йорк“ и „Вълкът от Уолстрийт“.Междувременно холивудският ас се готви да хване четка и платно за да нарисува „Мона Лиза“ в биографична лента за италианския художник и изобретател Леонардо да Винчи. 42-годишният актьор ще седне и на продуцентския стол за филма, чийто сюжет ще следва книга на Уолтър Айзъксън, която носи името на ренесансовия гений. Интересен факт е, че Ди Каприо всъщност е кръстен на знаменития си предшественик, оставил в историята на изкуството шедьоври като „Тайната вечеря“ и „Дамата с хермелина“. Майка му е била на посещение в галерия във Флоренция, когато неродената й рожба рита за първи път, точно пред картина на италианския художник.   \n\n\n                    ", "date": "2017.09.28", "title": "Леонардо ди Каприо се усмихва под мустака на Рузвелт"}
{"url": "http://www.monitor.bg/a/view/4219-%D0%94%D1%8A%D0%B6%D0%B4-%D0%BE%D1%82-%D1%80%D0%B8%D0%B1%D0%B8-%D0%B2%D0%B0%D0%BB%D1%8F-%D0%B2-%D0%9C%D0%B5%D0%BA%D1%81%D0%B8%D0%BA%D0%BE/", "text": "\n                    Необичайно природно явление бе регистрирано в мексиканския щат Тамаулипас в североизточната част на страната. В град Тампико, който се намира недалеч от Мексиканския залив, валя...риба, предаде ТАСС, като са позова на местната агенция за гражданска защита.\nВ Тампико във вторник валял слаб дъжд, придружен от малки рибки, съобщи агенцията за гражданска защита. На страницата й във Фейсбук са качени снимки, които показват необичайното явление.\nСпоред Библиотеката на американския Конгрес още от древни времена е съобщавано за подобни случаи. Учените смятат, че когато над вода се образува торнадо, вятърът засмуква риби във въздуха, които по-късно падат на земята, допълва Асошиейтед прес.\n\n \n                    ", "date": "2017.09.28", "title": "Дъжд от риба валя в Мексико "}
{"url": "http://www.monitor.bg/a/view/49926-%D0%A2%D1%80%D1%8A%D0%BC%D0%BF-%D0%BE%D0%B1%D1%8F%D0%B2%D0%B8-%D0%BD%D0%B0%D0%B9%D0%B3%D0%BE%D0%BB%D1%8F%D0%BC%D0%BE%D1%82%D0%BE-%D0%BD%D0%B0%D0%BC%D0%B0%D0%BB%D1%8F%D0%B2%D0%B0%D0%BD%D0%B5-%D0%BD%D0%B0-%D0%B4%D0%B0%D0%BD%D1%8A%D1%86%D0%B8%D1%82%D0%B5-%D0%B2-%D0%B8%D1%81%D1%82%D0%BE%D1%80%D0%B8%D1%8F%D1%82%D0%B0-%D0%BD%D0%B0-%D0%A1%D0%90%D0%A9/", "text": "\n                    Президентът на САЩ Доналд Тръмп представи план за данъчна реформа, който предвижда \"най-голямото намаляване на данъци в историята на страната\".\n\nДържавният глава предлага намаляване на корпоративния данък на 20 процента от сегашните 35, в опит да направи американските компании по-конкурентни, информира ДПА, цитирана от БТА.\n\n\"Американските работници и американските компании могат да надминат своите чуждестранни конкуренти и да започнат да печелят отново\", каза Тръмп докато представяше своето предложение за цялостна данъчна реформа. С нея ще се намали и подоходният данък и ще се опрости данъчният кодекс.\n\nUS-президентът обясни, че иска да намали данъците за средната класа и да направи системата по-справедлива и по-опростена, така че американците да трябва да попълнят само един лист хартия.\n\nТръмп предлага и да се премахне сегашната седемстепенна скала за подоходния данък от 10 до 39,6 процента и да се въведе тристепенна скала от 12, 25 и 35 процента.\n\nКонгресът също така ще има право да повиши данъците на най-богатите американци.\n\nСпоред американския президент новата система ще \"върне обратно работните места и богатството, които напуснаха нашата страна\".\n\nРеформата на данъчната система бе сред водещите предизборни обещания на Тръмп и републиканските му съюзници.\n                    ", "date": "2017.09.28", "title": "Тръмп обяви най-голямото намаляване на данъците в историята на САЩ"}
{"url": "http://www.monitor.bg/a/view/15181-%D0%9A%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D1%81-%D0%BA%D0%BE%D1%80%D1%82%D0%B5%D0%B6%D0%B0-%D0%BD%D0%B0-%D0%A2%D1%80%D1%8A%D0%BC%D0%BF-%D0%B2-%D0%98%D0%BD%D0%B4%D0%B8%D0%B0%D0%BD%D0%B0%D0%BF%D0%BE%D0%BB%D0%B8%D1%81/", "text": "\n                    Пътно-транспортно произшествие претърпя кортежът на американския президент Доналд Тръмп след изказването му за данъците в Индианаполис.По време на връщането му към летището, един от съпровождащите кортежа мотоциклети е катастрофирал. При инцидента не е пострадала президентската лимузина. Според свидетели полицаят мотоциклетист бил жив.По-късно от Белия дом потвърдиха, че става дума за представител на местната полиция Робърт Търнър, който се възстановя в местната болница и е със счупен глезен.Самият Тръмп се поинтересувал от състоянието на полицая и го поздравил за добрата служба по телефона. \n\n\n                    ", "date": "2017.09.28", "title": "Катастрофа с кортежа на Тръмп в Индианаполис "}
{"url": "http://www.monitor.bg/a/view/38407-%D0%9F%D0%BE%D0%B4-%D1%81%D1%82%D1%80%D0%B0%D1%85-%D0%BE%D1%82-%D0%B2%D0%BE%D0%B9%D0%BD%D0%B0-%D1%81-%D0%9A%D0%9D%D0%94%D0%A0-%D0%AF%D0%BF%D0%BE%D0%BD%D0%B8%D1%8F-%D1%80%D0%B0%D0%B7%D0%BF%D1%83%D1%81%D0%BD%D0%B0-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82%D0%B0/", "text": "\n                    \nЯпония отива към предсрочни избори, предадоха световните информационни агенции.\n\nПремиерът Шиндзо Абе разпусна парламента тази сутрин.\n\nТова бе очакван ход, мотивиран и от нарастващата заплаха от война с КНДР. Преди дни стана ясно, че той ще поиска предсрочен вот на 22 октомври.\n\n\"Предстои тежка битка\", заяви той пред журналисти.\n\nУправляващата партия на Абе комфортно води в социологическите проучвания.\n\nАбе е премиер почти 6 г. Той може да управлява страната до 2021 г, ако бъде преизбран за лидер на партията през следващата година, което ще го направи най-дълго служещия премиер в японската история.\n\n \n                    ", "date": "2017.09.28", "title": "Под страх от война с КНДР Япония разпусна парламента "}
{"url": "http://www.monitor.bg/a/view/57932-%D0%90%D0%BB%D0%B5%D0%BD-%D0%94%D0%B5%D0%BB%D0%BE%D0%BD-%D0%B2-%D0%B1%D0%BE%D0%BB%D0%BD%D0%B8%D1%86%D0%B0-%D0%B3%D0%BE%D1%82%D0%BE%D0%B2-%D0%B4%D0%B0-%D0%BD%D0%B0%D0%BF%D1%83%D1%81%D0%BD%D0%B5-%D1%82%D0%BE%D1%8F-%D1%81%D0%B2%D1%8F%D1%82/", "text": "\n                    Френската кинолегенда Ален Делон претърпя тежка сърдечносъдова операция на 18 септември и още не е изписан от болницата, съобщиха френските медии. Преди да влезе в болницата, 81-годишният актьор се е оплаквал от болки в гърба и в краката и не може да стане от леглото.Като че ли прославилият се с ролята си на изкусителен убиец във „В зенита на слънцето“ талант се е отказал да се бори за живота си твърде рано и дори споделя, че е готов да последва „жената на живота си“ - Мирей Дарк.Актрисата напусна света на 28 август тази година на 79-годишна възраст. Дългогодишната бивша половинка на Ален Делон, с когото се разписват рамо до рамо с участия в 13 филма, бе сериозно болна и прекара близо година преди да си отиде в клиника след два мозъчни кръвоизлива.Искрите между двамата пламват на снимачния сет на филма „Сбогом, Джеф“ на режисьора Жан Ерман през 1969 г. Сред другите ленти, в които звездната двойка си партнира, са още култовите „Борсалино“, „Смъртта на един негодник“, „За кожата на един полицай“.Любовният им роман трае 15 години и двамата се превръщат в една от най-популярните двойки на епохата. След раздялата си обаче Дарк и Делон остават добри приятели, а вечният Дон Жуан признава, че тя ще му остане тръпка за цял живот.„Днес харесвам възрастта, на която съм, а не съм на 40 г. Така няма да ми останат много години живот без Мирей, няма да страдам дълго в нейно отсъствие. Без нея и аз вече мога да се отправя в отвъдното\", изповяда се след смъртта на любимата си звездата от „Гепардът“.По-рано през май тази година Ален Делон взе решение да се пенсионира. Той разкри, че е приел да изиграе последната си филмова роля, която е написана специално за него.В готовата лента актьорът ще бъде разтърсен от любовни трепети към жена 30 години по-млада от него, в чиито токчета ще се разходи друга френска легенда Жулиет Бинош. На режисьорския стол за трилъра с романтични нотки сяда Патрис Леконт, а премиерата му се очаква тази есен. Последната изява на Делон на големия екран бе през 2008 г., когато влезе в тогата на Юлий Цезар за комедията „Астерикс на Олимпийските игри“. \n\n\n                    ", "date": "2017.09.28", "title": "Ален Делон в болница, готов да напусне тоя свят "}
{"url": "http://www.monitor.bg/a/view/84520-%D0%9B%D0%B8%D0%B4%D0%B5%D1%80%D1%8A%D1%82-%D0%BD%D0%B0-%D0%A5%D1%80%D0%B8%D1%81%D1%82%D0%B8%D1%8F%D0%BD%D1%81%D0%BA%D0%B0-%D0%B4%D1%8A%D1%80%D0%B6%D0%B0%D0%B2%D0%B0-%D1%81%D1%8A%D0%B4%D0%B5%D0%BD-%D0%B7%D0%B0-%D1%83%D0%B1%D0%B8%D0%B9%D1%81%D1%82%D0%B2%D0%BE/", "text": "\n                    Лидерът на нашумялата напоследък руската организация „Християнска държава“ Александър Калинин е излежавал присъда за убийство, предаде РИА Новости, позовавайки се на Красноярския районен съд. В момента религиозният водач е в ареста за отправени заплахи срещу редица кинотеатри в страната заради филма на Алексей Учител „Матилда“.\n\n          От съда поясняват, че през 2003 г. той е бил осъден на 8,5 г. строг режим за извършено в град Норилск престъпление. „Съгласно материалите, през юли 2002 г. Калинн разбрал, че съседката му, която била добра приятелка на майка му, притежава определена сума пари“, пише агенцията. Той съобщил тази информация на двама свои познати наркомани, които опитали да проникнат в къщата на жертвата си, но тя не ги пуснала. Жената отворила на престъпниците, едва когато Калинин почукал. Злосторниците откраднали парите, които се оказали 75 000 рубли /1100 евро/, а след това удушили жертвата си. В криминалното си досие Калинин има още една присъда от 2 г. затвор за фалшифициране на документи.\n\n          Лидерът на „Християнска държава“ се прочу, след като неговата организация разпрати до директорите на редица киносалони заплашителни писма с настояване да се откажат от прожекцията на филма „Матилда“. По думите на  православните активисти, лентата „осквернява техните религиозни чувства“. Във филма е разказана историята на отношенията на бъдещия монарх Николай Втори с любовницата му – балерината Матилда Кшесинска. Проблемът е в това, че последният руски император е провъзгласен от църквата за светец и противоречи на каноните той да бъде представян като грешник, категорични са вярващите. \n                    ", "date": "2017.09.28", "title": "Лидерът на „Християнска държава“ съден за убийство  "}
{"url": "http://www.monitor.bg/a/view/87904-%D0%95%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%B8-%D0%B4%D0%B5%D1%82%D0%B5%D0%BA%D1%82%D0%BE%D1%80-%D1%83%D0%BB%D0%BE%D0%B2%D0%B8-%D0%B3%D1%80%D0%B0%D0%B2%D0%B8%D1%82%D0%B0%D1%86%D0%B8%D0%BE%D0%BD%D0%BD%D0%B8-%D0%B2%D1%8A%D0%BB%D0%BD%D0%B8/", "text": "\n                    За пръв път гравитационни вълни бяха уловени от започналия отново да функционира европейски детектор Advanced Virgo в рамките на съвместно наблюдение заедно с два американски инструмента, оповести международен изследователски екип, цитиран от Франс прес.\nГравитационните вълни са се разпространявали 1,8 милиарда години в космоса, преди да бъдат открити от детектора Advanced LIGO в Луизиана, САЩ, а след това 8 хилядни от секундата по-късно от друг детектор в щата Вашингтон и накрая нови 6 хилядни от секундата по-късно от Advanced Virgo в Пиза, Италия, се казва в комюнике на Френския център за научни изследвания.\nАмериканксият инструмент LIGO (Laser Interferometer Gravitational-Wave Observatory), съставен от два сходни детектора в щатите Луизиана и Вашингтон, бе наблюдавал три пъти въпросния феномен, предсказан от Общата теория на относителността на Айнщайн от 1915 г.\nПървото директно откриване, оповестено на 11 февруари 2016 г., бе историческо събитие и бе плод на 40-годишни усилия. Сега обаче става въпрос за първо откриване, свързано с Advanced Virgo, който на 1 август отново започна да функционира след няколкогодишни реновационни работи и няколкомесечни тестове. Той позволява да се установи по-прецизно местонахождението на източници на гравитационни вълни, които се дължат на леки смущения в пространство-времето под ефекта на преместването на масивен обект.\nНовооткритите на 14 август 2017 г. гравитационни вълни са произведени в резултат на сливането на две черни дупки, намиращи се на разстояние около 1,8 милиарда светлинни години от Земята. Двете черни дупки, чиито маси били 25 пъти и 31 пъти по-големи от тази на Слънцето, се слели в една, чиято маса е 53 пъти по-голяма от слънчевата, като еквивалентът на 3 слънчеви маси бил превърнат в енергия под формата на гравитационни вълни.\n                    ", "date": "2017.09.28", "title": "Европейски детектор улови гравитационни вълни "}
{"url": "http://www.monitor.bg/a/view/8219-%D0%A1%D0%B8%D1%86%D0%B8%D0%B0%D0%BB%D0%BD%D1%81%D0%BA%D0%BE-%D0%B3%D1%80%D0%B0%D0%B4%D1%87%D0%B5-%D0%BE%D1%81%D1%8A%D0%BC%D0%BD%D0%B0-%D1%81-%D0%BD%D0%B5%D0%B3%D1%80%D0%BE%D0%BB%D0%BE%D0%B7%D0%B8-%D0%BD%D0%B0-%D0%B6%D0%B8%D0%B2-%D0%BF%D0%BE%D0%BA%D0%B0%D1%8F%D0%BB-%D1%81%D0%B5-%D0%BC%D0%B0%D1%84%D0%B8%D0%BE%D1%82/", "text": "\n                    Градчето Адрано, което се намира до втората метрополия на Сицилия – Катания, осъмна облепено с некролози, на които с едри букви е изписано името на починалия - „Валерио Розано, на 26 години“. Както си му е редът, на листа хартия бяха посочени датата, часът и мястото, където ще се състои опелото на младия мъж – 27 септември, 16 и 30 часа, църквата на улица „Раджоне“. Привечер обаче служителите по чистотата към общината свалиха всички некролози по нареждане на кмета, просто защото Валерио Розано си е жив и здрав, а на споменатата улица на черквата се намира не храм, а… местното полицейско управление!Сега съдебните власти в Катания разследват кой и защо си е направил зловещата шега с младия мъж. Първата хипотеза и на прокуратурата, и на медиите в Сицилия е, че некрологът е своеобразно предупреждение от съратниците до неотдавна на Валерио, който не само че е доказан мафиот, но е и син на боса на „коза ностра“ в Адрано - Винченцо Розано. Та през миналата пролет Валерио бил закопчан за участие в престъпна мрежа за разпространение на наркотици и осъден на 14 г. решетки. Само че в затвора младият мъж се покаял за делата си, обявил, че иска да стане сътрудник на правосъдието и от няколко седмици започнал редовно „да пее“ пред магистратите. Съответно полицията се впуснала да закопчава един по един аверите на разкаялия се мафиот и според силите на реда останалите на свобода „колеги“ решили да предупредят предателя да си затваря устата, защото ще му се случи най-лошото.Според магистратите обаче твърде вероятно е некрологът да е дело на неговата фамилия и преди всичко на баща му Винченцо. Който чрез тъгата се разграничава от действията на сина си и в същото време запазва семейната чест.Междувременно парламентът на Италия прие закон, който поставя равенство между корупцията и мафиотските престъпления. С други думи занапред хванатите с подкупи държавни, общински и всякакви други служители в институциите на страната, ще бъдат санкционирани с предвидените за хората на организираната престъпност наказания. Включително и с конфискация на лично движимо и недвижимо имущество, на банкови сметки и т.н. Що се отнася до затвора, както и при мафиотските престъпления времето зад решетките ще зависи от обществената опасност на деянието, но с утежняващи вината обстоятелства. Новият закон забранява също така на съдии, прокурори и други служители на Темида да назначават свои близки и приятели в институциите, където работят. \n\n\n                    ", "date": "2017.09.28", "title": "Сицилианско градче осъмна с некролози на жив покаял се мафиот"}
{"url": "http://www.monitor.bg/a/view/88794-%D0%A0%D1%83%D1%81%D0%BA%D0%B0%D1%82%D0%B0-%D1%86%D1%8A%D1%80%D0%BA%D0%B2%D0%B0-%D0%BF%D1%83%D1%81%D0%BD%D0%B0-%D0%B1%D0%B8%D0%BB%D0%B1%D0%BE%D1%80%D0%B4%D0%BE%D0%B2%D0%B5-%D1%81-%D0%BF%D0%B8%D1%81%D0%BC%D0%B0-%D0%BD%D0%B0-%D1%86%D0%B0%D1%80%D1%81%D0%BA%D0%BE%D1%82%D0%BE-%D1%81%D0%B5%D0%BC%D0%B5%D0%B9%D1%81%D1%82%D0%B2%D0%BE/", "text": "\n                    В различни райони на Москва се появиха билбордове с цитати от кореспонденцията на членовете на семейството на последния руски цар Николай Втори. Изреченията, представени върху рекламните конструкции, са посветени на любовта, брака и семейството, съобщава официалният сайт на Московската патриаршия. По данни на ТАСС, в столицата са инсталирани около 300 билбордове с цитати от писмата на императорската фамилия. Акцията е част от проекта на Синода „Николай II и Александра Фьодоровна. Думи за любовта\". Неговата цел е утвърждаване на семейните ценности в руското общество, обясняват от църквата. Освен това проектът има мисия да донесе до хората „правдива информация за живота на царското семейство“, допълват агенциите. \n\n\n                    ", "date": "2017.09.28", "title": "Руската църква пусна билбордове с писма на царското семейство "}
{"url": "http://www.monitor.bg/a/view/62979-%D0%9F%D0%BE%D1%80%D0%BD%D0%BE%D1%82%D0%BE-%D0%B2%D0%B4%D0%B8%D0%B3%D0%B0-%D1%81%D0%B0%D0%BC%D0%BE%D1%87%D1%83%D0%B2%D1%81%D1%82%D0%B2%D0%B8%D0%B5%D1%82%D0%BE-%D0%BD%D0%B0-%D0%B6%D0%B5%D0%BD%D0%B8%D1%82%D0%B5/", "text": "\n                    Порното помага на жените да приемат собствената си външност, показа проучване на учени от университета Монаш в Австралия.\nВъпреки че резултатите от няколко научни труда показаха, че еротичните материали подхранват критичното възприятие на жените към собствените им тела, много от участничките в изследването казаха, че порноактрисите са излишно идеализирани. Те отговориха, че гледането на филми за възрастни им е помогнало да приемат собствената си външност и всъщност им е повишило самочувствието.\nВсе пак истинските любители на това популярно подразделение на седмото изкуство изглежда си остават мъжете, защото се оказва, че при жените порното доставя удоволствие на жените само ако между актьорите има емоционална близост. В противен случай зрителките приемат видяното на екрана за \"нереалистично\".\nОказва се, че порнографските продукции са дали на подрастващите девойки полезна информация и са служили като учебници по анатомия. Освен това са повишили очакванията им за секса.\nВ личните отношения въздействието също е двустранно. Филмите за възрастни са въздействали негативно за близостта на някои от жените с мъже, а на други са помогнали в разкрепостяването и обсъждането на сексуалните желания с партньора.\nСпециалистите анализираха резултатите от 22 изследвания на учени от САЩ, Канада, Швеция, Великобритания, Австралия, Китай, Чехия, Израел и Република Южна Африка.\n\nПредишно изследване установи, че над 80 процента от партньорите са доволни от сексуалния си живот през първите шест месеца от връзката, но след този период 27 процента от дамите започват да губят интерес. Друго изследване пък показа, какво искат жените, за да бъдат трайно щастливи в леглото.\nНовото допитване е установило, че представителките на нежния пол държат по време на секс партньорът им да бъде романтичен и да демонстрира привързаност - да ги гушка, да ги целува и да им нашепва нежни слова.\nПроучването в действителност разкрива, че не само за жените, но и за мъжете романтичното поведение е по-стимулиращо за секса, отколкото порното, мръсните думички или състоянието на възбуда.\nРезултатите от отделно предишно изследване показват, че за жените гушкането след полов акт е толкова важно, колкото и любовната игра преди него. Причината е, че при подобна близост се отделя хормонът на любовта окситоцин, който подсилва цялостното усещане за задоволство.\n\n \n                    ", "date": "2017.09.28", "title": "Порното вдига самочувствието на жените "}
{"url": "http://www.monitor.bg/a/view/68166-%D0%9A%D0%B8%D1%82%D0%B0%D0%B9-%D0%B1%D0%BB%D0%BE%D0%BA%D0%B8%D1%80%D0%B0-%D1%80%D0%B0%D0%B1%D0%BE%D1%82%D0%B0%D1%82%D0%B0-%D0%BD%D0%B0-%D0%B2%D1%81%D0%B8%D1%87%D0%BA%D0%B8-%D1%81%D0%B5%D0%B2%D0%B5%D1%80%D0%BD%D0%BE%D0%BA%D0%BE%D1%80%D0%B5%D0%B9%D1%81%D0%BA%D0%B8-%D1%84%D0%B8%D1%80%D0%BC%D0%B8-%D0%BD%D0%B0-%D1%82%D0%B5%D1%80%D0%B8%D1%82%D0%BE%D1%80%D0%B8%D1%8F%D1%82%D0%B0-%D1%81%D0%B8/", "text": "\n                    Китайското търговско министерство заяви, че намиращите се в Китай севернокорейски фирми или джойнт венчъри ще бъдат закрити в срок до 120 дни след 12 септември, когато бяха приети най-новите санкции на Съвета за сигурност на ООН срещу Пхенян, предаде Ройтерс.\nРазположени в чужбина китайски джойнт венчъри със севернокорейски физически или юридически лица също ще бъдат закрити, заяви министерството в сайта си, без да съобщи краен срок.\nНа 12 септември Съветът за сигурност на ООН единодушно усили санкциите срещу Северна Корея, като забрани износа й на текстилни изделия и ограничи доставките на гориво. Решението бе взето заради извършения този месец шести и най-мощен ядрен опит на КНДР. Това бе деветата резолюция на Съвета за сигурност за ракетната и ядрената програма на Северна Корея от 2006 г.\nКитай същевременно защити неотдавнашния си внос на севернокорейски въглища, като изтъкна, че той е разрешен от санкционния режим на ООН, отбелязва Асошиейтед прес.\nГоворител на търговското министерство заяви, че съобщеният в търговските данни за август внос на въглища е допустим поради гратисния период за получаване на стоки преди влизането в сила на забраната на ООН.\nВ санкциите на ООН се предвиждат наказания за страни, които купуват въглища и текстилни изделия от КНДР.\n \n                    ", "date": "2017.09.28", "title": "Китай блокира работата на всички севернокорейски фирми на територията си"}
{"url": "http://www.monitor.bg/a/view/1419-%D0%91%D1%80%D0%B8%D1%82%D0%B0%D0%BD%D0%B5%D1%86-%D0%B7%D0%B0%D0%BB%D0%BE%D0%B2%D0%B5%D0%BD-%D0%B2%D1%8A%D0%B2-%D0%A4%D1%80%D0%B0%D0%BD%D1%86%D0%B8%D1%8F-%D1%81-3-%D1%81%D0%BD%D0%B0%D1%80%D1%8F%D0%B4%D0%B0/", "text": "\n                    Британец бе задържан във Франция с три снаряда в багажа, предаде Франс прес, като се позова на жандармерията.\nАрестът бил извършен на морската гара на Уистреам, в северозападната част на страната. Британецът бил задържан в момент, когато се готвел да се качи на ферибот за родината си. Мъжът, който е на около 40 години, казал, че е колекционер.\nМорската гара е била евакуирана, за да се намесят сапьорите.\n                    ", "date": "2017.09.28", "title": "Британец заловен във Франция с 3 снаряда"}
{"url": "http://www.monitor.bg/a/view/89321-%D0%98%D1%81%D0%BB%D1%8F%D0%BC%D1%81%D0%BA%D0%B0-%D0%B4%D1%8A%D1%80%D0%B6%D0%B0%D0%B2%D0%B0-%D0%B3%D0%BE%D1%82%D0%B2%D0%B5%D0%BB%D0%B0-%D0%B0%D1%82%D0%B5%D0%BD%D1%82%D0%B0%D1%82-%D0%B2-%D0%95%D1%80%D1%83%D1%81%D0%B0%D0%BB%D0%B8%D0%BC/", "text": "\n                    Арестувани са двама израелски граждани от арабски произход, планирали атентат срещу едно от най-свещените места в Ерусалим. Това заявиха израелските власти, цитирани от ДПА.\nИзраелската разузнавателна служба Шин бет съобщи, че двама заподозрени на възраст 26 и 16 години възнамерявали да извършат нападение със стрелба в района на Благородното светилище, известно още като Храмовия хълм.\n\"Установено беше, че двамата подкрепят кръвожадната идеология на Ислямска държава, която е била в основата на замисъла за нападението\", заяви Шин бет, без да навлиза в подробности.\nСпоред изявлението заподозрените разполагали с два пистолета и боеприпаси.\nПланираното нападение е трябвало да повтори атентата от 14 юли, при който двама израелски полицаи бяха убити на входа към същото място.\nТогава израелските власти реагираха на атаката, като поставиха металодетектори на входа, което предизвика спорове и две седмици на сблъсъци между палестинци и израелската полиция.\n \n                    ", "date": "2017.09.28", "title": "\"Ислямска държава\" готвела атентат в Ерусалим"}
{"url": "http://www.monitor.bg/a/view/65493-%D0%9F%D1%83%D1%87%D0%B4%D0%B5%D0%BC%D0%BE%D0%BD-%D0%BF%D1%80%D0%B0%D1%89%D0%B0-%D0%BF%D0%BE%D0%BB%D0%B8%D1%82%D0%B8%D1%86%D0%B8%D1%82%D0%B5-%D0%BD%D0%B0-%D0%BE%D1%82%D0%BE%D0%BB%D0%B0%D1%80%D0%B8%D0%BD%D0%B3%D0%BE%D0%BB%D0%BE%D0%B3/", "text": "\n                    Лидерът на каталунското регионално правителство Карлес Пучдемон обвини Европейския съюз, че е \"обърнал гръб\" на Каталуния в конфликта й с централното правителство в Мадрид по повод оспорвания референдум за независимост в неделя, предаде Асошиейтед прес.\n\"Те са много смели, когато говорят за други държави, където нямат компетенции, но къде са когато ние гражданите се нуждаем от тях?\", попита Пучдемон по адрес на представителите на ЕС. \"Дали решението на Европа е да обърне гръб на каталунците?\".\nПучдемон заяви пред АП, че смята да превърне въпроса за независимостта на Каталуния в европейска тема.\n\"Ако победи отговорът \"да\", аз ще призова европейската общност да се намеси, защото ние ще имаме право да бъдем чути - нещо, което не се случи до момента, защото Европейската комисия винаги е била глуха за Каталуния\", заяви 45-годишният сепаратистки лидер.\nНито една държава, във или извън Европейския съюз, не е обявила открита подкрепа за референдума на 1 октомври, който испанското консервативно правителство смята за незаконен. Президентът на САЩ Доналд Тръмп заяви във вторник, че каталунците ще постъпят глупаво, ако се отцепят от Испания.\n\"Който не иска да чуе нашия глас, трябва да отиде на политически отоларинголог\", заяви Пучдемон, използвайки официалния термин за специалист по уши, нос и гърло.\nПучдемон каза, че ако председателят на Европейската комисия Жан-Клод Юнкер не може да разбере решимостта на Каталуния, \"тогава това е защото европейският проект е в лоши ръце\".\nИспанският Конституционен съд постанови по-рано, че само централните власти могат да свикват подобен референдум и че всички испански граждани трябва да гласуват по въпроси на суверенитета. Затова съдът отмени референдума.\nРегионалното правителство до момента игнорира решенията на съда и се зарече да проведе гласуването. Представители на изпълнителната и законодателната власт са разследвани, а в Каталуния е засилено полицейското присъствие с наближаването на деня на референдума, отбелязва АП.\nМадрид предприе безпрецедентна кампания, за да спре гласуването, включително изземване на бюлетини, премахване на агитационни материали и заповед училищата да бъдат запечатани, за да не бъдат използвани за избирателни секции.\nПучдемон каза, че според него усилията за забрана на референдума всъщност увеличават подкрепата за вота по начин, който европейските институции няма да могат да пренебрегнат.\n\"Днес сме по-близо до масово участие на референдума, отколкото бяхме преди един месец\", каза Пучдемон.\n\"Наблюдавайки обстановката, някой може да си помисли, че ние складираме оръжия за масово унищожение, ядрен арсенал или наркотици\", коментира той. \"А всъщност, ние просто се опитваме да проведем референдум\".\nПо думите му хора, които са били безразлични към референдума или против него, сега гледат на \"ограничаването на свободите като на обида към техните демократични убеждения\".\nРегионалните лидери в Каталуния обявиха, че при победа на отговора \"да\", ще обявят независимост два дни след референдума, независимо от избирателната активност. Но Пучдемон призна, че за представителност на референдума е необходима висока избирателна активност.\nТой отказа да посочи какъв процент от 5,5-те милиона каталунски избиратели трябва да гласуват, за да бъде валидно допитването, но цитира данните за предишни референдуми в Испания, включително този за Европейската конституция, при който активността бе 42 на сто.\n\"Никой не повдигна въпрос за активността на избирателите, за да обяви за легитимни резултатите, така че се надявам това да се отнася и за този случай\", каза Карлес Пучдемон.\nКаталуния е един от 17-те автономни района на Испания. Негова столица е динамичният средиземноморски пристанищен град Барселона, който е популярна туристическа дестинация, посочва АП.\nС население от 7,5 милиона жители, собствени културни и езикови традиции, Каталуния генерира една пета от 1,1-трилионната икономика на Испания.\nМнозинството каталунци подкрепят произвеждането на референдума, но отдавна са почти поравно разделени по въпроса за независимостта.\nСепаратистките настроения достигнаха своя връх в разгара на финансовата криза през 2008 г., когато много каталунци смятаха, че биха се справили с нея по-добре, ако бяха самостоятелна държава. С укрепването на националните и регионалните икономики, подкрепата за отделяне от Испания започна да намалява, отбелязва АП.\nПървият опит на региона да организира необвързващ референдум през 2014 г. бе блокиран от Конституционния съд. Каталунското правителството организира тогава неофициално допитване. Около 2,3 милиона каталунци - по-малко от половината от имащите право на глас, подкрепиха независимостта с 80 процента, припомня агенцията.  Испанският автономен регион Каталуния има собствена полиция, известна като Мосос д'Ескуадра, създадена още през 18-и век. Днес тя е модерна агенция за сигурност със 17 000 служители, предаде Асошиейтед прес.\nКаталунската полиция привлече общественото внимание миналия месец, когато, както я похвалиха някои хора, тя залови бързо или ликвидира членовете на местна клетка джихадисти, извършили две смъртоносни атаки в Барселона и в съседния град Камбрилс. В двете атаки загинаха 16 души, а отговорност за тях пое организацията \"Ислямска държава\".\nКлиматът в Каталуния обаче се промени този месец. За тази неделя е насрочен референдум за отделяне на автономната област от Испания и членовете на Мосос д'Ескуадра изпитват противоречиви чувства, отбелязва агенцията. Те са се заклели да спазват испанската конституция, според която страната не може да бъде разделяна. Но те са се врекли във вярност и на лидерите на местното правителство, които искат отделянето на Каталуния от Испания.\nСлужителите на Мосос д'Ескуадра, облечени в тъмносини униформи, патрулират по каталунските улици и участват в специални екипи. На големи публични събития, като футболни мачове или големи улични демонстрации, те наблюдават случващото се и от хеликоптери с мощни камери, които могат да идентифицират хора от височина до 1500 метра. В такива случаи снайперисти от специално звено, заемат позиции по покривите. Тези снайперисти могат да бъдат разпознати по червените си барети.\nМосос д'Ескуадра имат и специално сапьорско звено, проверяващо за бомби. Сапьорите са обучавани да обезвреждат различни видове пояси с експлозиви, които биха могли да се използват от атентатори самоубийци. По време на нападението миналия месец те бяха изпратени в Алканар, където избухна работилницата за бомби на екстремистите.\nЗа покровител на Мосос д'Ескуадра се смята Света Барбара.\n\n\n                    ", "date": "2017.09.28", "title": "Пучдемон праща политиците на отоларинголог "}
{"url": "http://www.monitor.bg/a/view/24649-%D0%98%D0%B7%D0%BD%D1%83%D0%B4%D0%B2%D0%B0%D1%87-%D0%B7%D0%B0%D0%BF%D0%BB%D0%B0%D1%88%D0%B2%D0%B0-%D0%B4%D0%B0-%D0%BE%D1%82%D1%80%D0%BE%D0%B2%D0%B8-%D1%85%D1%80%D0%B0%D0%BD%D0%B8-%D0%B2-%D1%81%D1%83%D0%BF%D0%B5%D1%80%D0%BC%D0%B0%D1%80%D0%BA%D0%B5%D1%82%D0%B8-%D0%B2-%D0%9A%D0%BE%D0%BD%D1%81%D1%82%D0%B0%D0%BD%D1%86/", "text": "\n                    Германската полиция е идентифицирала изнудвач, който заплашил да отрови хранителни продукти по магазините, ако търговските вериги не му платят откуп от 10 милиона евро, съобщи водещата разследването полиция на град Констанц.\n\"При проучване на записи от наблюдателни камери е установена самоличността на заподозряното лице\", съобщи полицейски говорител.\nОтрова е открита в пет бурканчета бебешки храни в магазини във Фридрихсхафен, провинция Баден-Вюртемберг. Използван е етиленгликол, който се използва за антифриз и спирачна течност и в определена концентрация може да предизвика смърт. Изнудвачът ги е поставил, за да докаже сериозността на намеренията си и на 16 септември е съобщил къде могат да бъдат намерени те. Той заявил, че може да отрови двадесетина продукти по супермаркетите, отбелязва Франс прес.\nВ имейла си изнудвачът заявява, че мишената му са \"националните и международните клонове на германски фирми за хранителни продукти и козметика\".\nИзнудвачът е изпратил електронно писмо с исканията си за откуп до организация за защита на потребителите и до редица търговски фирми. Негови снимки и видеозаписи са предадени на медиите. Полицията увери, че приема заплахата съвсем сериозно, но няма причини за паника.\n \n                    ", "date": "2017.09.28", "title": "Изнудвач заплашва да отрови храни в супермаркети в Констанц "}
{"url": "http://www.monitor.bg/a/view/69079-%D0%9F%D0%B0%D0%BF%D0%B0%D1%82%D0%B0-%D0%BF%D1%80%D0%B8%D0%B5-%D0%A5%D0%B0%D1%88%D0%B8%D0%BC-%D0%A2%D0%B0%D1%87%D0%B8/", "text": "\n                    Папа Франциск прие днес на частна аудиенция косовския президент Хашим Тачи, който изрази радостта и благодарността си, че Косово е изградило приятелски отношения със Светия престол, съобщава косовското радио РТК2.\n\"Ние обаче желаем да повдигнем тези отношения на нивото, на което са отношенията на Ватикана с останалите народи в света\", каза Тачи, имайки предвид факта, че Ватикана не признава косовската независимост.\nПрезидентът уведоми папата за консолидацията на косовската държава и за мирното съвместно съществуване на различните етнически и религиозни общности в него. Той съобщи също, че в Косово ще бъде организирана междурелигиозна конференция, на която религиозни лидери, академици, политици, учени, бивши държавни глави и лауреати на Нобелова награда за мир ще разговарят за задълбочаване на диалога между религиите в света.\nТачи информира папата за диалога със Сърбия и за създаването на комисия за истина и помирение, която цели \"да се затвори главата на конфликтите и да се отвори главата на сътрудничеството\".\n                    ", "date": "2017.09.28", "title": "Папата прие Хашим Тачи "}
{"url": "http://www.monitor.bg/a/view/7125-%D0%A3%D1%87%D0%B5%D0%BD%D0%B8%D1%86%D0%B8-%D1%80%D0%B0%D0%B7%D0%B1%D0%B8%D0%BB%D0%B8-%D1%81%D0%BA%D0%BB%D0%B0%D0%B4-%D0%B7%D0%B0-%D0%B1%D0%B8%D1%80%D0%B0-%D0%B8-%D0%B1%D0%B5%D0%B7%D0%B0%D0%BB%D0%BA%D0%BE%D1%85%D0%BE%D0%BB%D0%BD%D0%B8-%D0%BD%D0%B0%D0%BF%D0%B8%D1%82%D0%BA%D0%B8/", "text": "\n                    Двама непълнолетни от Велинград са взломили склад за бира и безалкохолни напитки в курортния град, но дали са се възползвали от стоката, от полицията не се съобщава. Кражбата била установена в началото на седмицата, когато собственикът на помещението заварил вратата разбита и подал сигнал в Районното управление на МВР в града. Органите на реда тръгнали по“горещи следи“ и не след дълго разкрили взломаджиите, които оставили отпечатъци по вратата на склада и така много бързо били разпознати от полицаите. Каква била изненадата на униформени и криминалисти, когато установили, че среднощното посегателство върху търговския обект е дело на двама тинейджъри от Велинград, съответно на 14 и 15 години, които решили да отворят по нелегален начин склада и да си вземат пиво и безалкохолно. С „бираджиите“ работи инспектор „Детска педагогическа стая“.\n\n \n                    ", "date": "2017.09.28", "title": "Ученици разбили склад за бира и безалкохолни напитки"}
{"url": "http://www.monitor.bg/a/view/53981-3-%D0%BC%D0%B5%D1%81%D0%B5%D1%86%D0%B0-%D1%83%D1%81%D0%BB%D0%BE%D0%B2%D0%BD%D0%BE-%D0%B7%D0%B0-%D0%BF%D0%BE%D0%B1%D0%BE%D0%B9%D0%BD%D0%B8%D1%87%D0%BA%D0%B0/", "text": "\n                    Три месеца лишаване от свобода условно, с тригодишен изпитателен период постанови районният съд в Ловеч за жена побойничка. Обвинението срещу 53-годишната Катя К. бе за това, че на 13 януари 2017 г. в село Лесидрен причинила средна телесна повреда на 62-годишна жена. Осъдената се нахвърила върху жертвата си на улицата и и нанесла няколко удара с метална тръба. Ударите били предназначени да са в главата, но в последния момент пострадалата успяла да се предпази и те попаднали в ръката и. След като е арестувана, побойничката е подложена на психиатрична експертиза, която установява, че страда от личностно разстройство, по време на извършването на деянието е била вменяема и може да носи наказателна отговорност. Заради чистото криминално и съдебно минало на подсъдимата до този момент, като и заради направените пизнаня и разкаяние, съдът даде на побойничката условна, а не ефектимна присъда.\n                    ", "date": "2017.09.28", "title": "3 месеца условно за побойничка"}
{"url": "http://www.monitor.bg/a/view/50391-%D0%A1%D1%8A%D0%B4%D1%8F%D1%82-%D0%B1%D0%B8%D0%B2%D1%88-%D0%BA%D0%BC%D0%B5%D1%82-%D0%BD%D0%B0-%D0%94%D0%B5%D0%B2%D0%BD%D1%8F-%D0%B7%D0%B0-%D0%B7%D0%BB%D0%BE%D1%83%D0%BF%D0%BE%D1%82%D1%80%D0%B5%D0%B1%D0%B8-%D1%81-%D0%BE%D0%BA%D0%BE%D0%BB%D0%BE-80-000-%D0%BB%D0%B2/", "text": "\n                    Община Девня иска бившият кмет Атанас Кузев да върне на местната хазна парите, които са похарчени в рамките на продължаваното престъпление, за което е подсъдим. За целта общинската администрация се е конституирала като граждански ищец по наказателното производство за длъжностно присвояване, което се води срещу Кузев. Това заяви юристът на Община Девня, Тодор Рачински преди Девненският районен съд да даде ход на наказателното дело срещу бившия кмет на общината. Размерът на имуществените вреди, за които претендира местната администрация, са за близо 80 000 лева - колкото сочи назначената по досъдебното производство съдебно-счетоводна експертиза. Делото се гледа при открити врата и започна с изслушването на експертизата на независимо вещо лице, след което продължи с разпит на множество ключови свидетели, които имат преки наблюдения върху практиките на предходното общинско ръководство. 45-годишния Кузев е подсъдим за длъжностно присвояване в особено големи размери, кто според обвинителния акт, по време на мандатите си между 2009 и 2015 г. е присвоил близо 33 000 литра гориво и други стоки на обща стойност над 78 000 лв. По договор с „Лукойл България“ на Община Девня е била предоставена карта, с която бившият кмет зареждал управлявания лично от него служебен джип „Волво“, закупен по време на управлението му за 110 000 лева. Зареденото в периода количество от над 18 244 литра дизелово гориво значително надвишава възможния разход, според техническите параметри на автомобила. Със същата карта са заредени и 14 621 литра бензин на други автомобили. Освен това, са плащани скъпи алкохолни напитки и цигари в различни бензиностанции в страната. Прокуратурата не е открила пътни листи или документи, които да доказват необходимостта от извършване на тези разходи. Спрямо бившия кмет през февруари прокуратурата бе определила мярка за неотклонение „парична гаранция“ в размер на 5 000 лева, припомнят още от Девненския районен съд.\n                    ", "date": "2017.09.28", "title": "Съдят бивш кмет на Девня за злоупотреби с около 80 000 лв."}
{"url": "http://www.monitor.bg/a/view/1979-%D0%A1%D0%BF%D0%B8%D0%BF%D0%B0%D1%85%D0%B0-%D0%B8%D0%BC%D0%B0%D0%BD%D1%8F%D1%80-%D0%BA%D1%80%D0%B0%D0%B9-%D0%9D%D0%B8%D0%BA%D0%BE%D0%BF%D0%BE%D0%BB%D0%B8%D1%81-%D0%B0%D0%B4-%D0%98%D1%81%D1%82%D1%80%D1%83%D0%BC/", "text": "\n                    Полицаи спипаха иманяр край античния римски град Никополис ад Иструм. Полицейски  патрул спира на пътя близо да археологическия обект лек автомобил \"Опел\", управлява от 30-годишния търновец Д.М. При проверката в багажника на колата са открити металотърсач, лопата, челници и старинни монети. Иманярът е подведен под наказателна отговорност и след приключилоо разследвае и привлечен като обвиняем. Ако бъде признат от съда за виновен Д.М. може да отнесе затвор или парична глоба.\n                    ", "date": "2017.09.28", "title": "Спипаха иманяр край Никополис ад Иструм"}
{"url": "http://www.monitor.bg/a/view/49384-%D0%92%D0%B5%D1%80%D0%B8%D0%B6%D0%BD%D0%B0-%D0%BA%D0%B0%D1%82%D0%B0%D1%82%D1%80%D0%BE%D1%84%D0%B0-%D0%BA%D1%80%D0%B0%D0%B9-%D0%91%D0%BB%D0%B0%D0%B3%D0%BE%D0%B5%D0%B2%D0%B3%D1%80%D0%B0%D0%B4-%D0%B4%D0%B2%D0%B0%D0%BC%D0%B0-%D0%B2-%D0%B1%D0%BE%D0%BB%D0%BD%D0%B8%D1%86%D0%B0/", "text": "\n                    Зрелищна верижна катастрофа стана днес малко след 13,30 часа на главен път Е-79, на изхода от Благоевград в посока Симитли. В района на Полигона и бензиностанцията на Газпром една в друга се нанизаха 4 коли - Фолксваген, Опел, кола на СОТ и микробус.Мъж и жена на около 60 години бяха транспортирани с две линейки в тежко състояние до Спешно отделение. Двамата пътували с лека кола „Фолксваген” със софийска регистрация към Кулата, когато в района на Полигона край Благоевград се ударили челно в идваща насреща им кола „Опел”. След удара „Фолксваген”- ът се въртял около 20 м. на пътя, колата се ударила и в микробус „Пежо” на фирма за разнос на ядки, както и в пътуващия зад него автомобил „Ситроен” на благоевградска охранителна фирма.На мястото на инцидента незабавно пристигнаха екипи на Спешна помощ и полиция. Главен път Е-79 в района e изцяло затворен, автомобилите се пренасочват за движение по обходен път през кв. Струмско.Днес излезе тревожна статистика за Благоевградска област, че от началото на годината общо 39 души са намерили смъртта си на пътя, броят на ранените е 433, а пътните произшествия са общо 364. В сравнение със същия период на миналата година се наблюдава увеличение, както на убитите с 14.7%, така и на произшествията  и ранените, съответно с 20.1%,  и  13.9%.\n\n\n                    ", "date": "2017.09.28", "title": "Верижна кататрофа край Благоевград, двама в болница"}
{"url": "http://www.monitor.bg/a/view/85609-%D0%A1%D1%82%D0%B0%D1%80%D1%82-%D0%BD%D0%B0-%D0%B4%D0%B5%D0%BB%D0%BE%D1%82%D0%BE-%D1%81%D1%80%D0%B5%D1%89%D1%83-%D0%B1%D0%B8%D1%8F%D1%87%D0%B0-%D0%BD%D0%B0-%D0%BC%D0%B5%D0%B4%D1%81%D0%B5%D1%81%D1%82%D1%80%D0%B0/", "text": "\n                    „Ти ли ще ми кажеш какво да правя?”. Това изкрещял подсъдимият за побоя над медицинската сестра Мария Нейкова Васил Сотиров на 1 септември, когато я нападнал в детското спешно отделение на УМБАЛ „Св.Георги”. Минути преди това мъжът бил спокоен и дори бил допуснат да влезе в стаята за прегледи, за да види детето си. Когато обаче в кабинета влязла и втора майка с болната си рожба, Мария Нейкова помолила бащата да напусне стаята. Тогава той се разбеснял. Ударил я с юмрук в лицето и буквално така я хвърлил върху бюрото. Ударил я и с ритник в слабините. След това жената нищо не помни, разказа самата тя в пловдивския съд, където в четвъртък стартира делото срещу Сотиров.\n\n„Изведнъж пред мен стоеше друг човек. Един звяр. 20 години съм работила в психиатрия”, коментира пред съдебния състав медицинската сестра. Когато Васил я нападнал и я ударил, в кабинета влязла майка му, която му извикала:”Ти какво правиш?”. Тогава той спрял да бие жената и излязъл навън.\n\nВсичко започнало няколко часа по-рано, когато детето на Васил Сотиров погълнало прах за пране. Той и майката завели малчугана в спешното, където д-р Коларова преценила, че няма опасност за живота на детето. То вече било повърнало обилно един път вкъщи и втори път в лекарския кабинет. Майката обаче била много притеснена и след като лекарката й казала, че детето й е добре, отговорила, че ще потърси консултация другаде. Младото семейство отишло в частна болница, откъдето отново се върнало в детското спешно. Там поискали детето да бъде видяно от друга лекарка, което медиците сторили. Докторката казала: „За успокоение на майката можем да включим система”. Детето изглеждало добре, но въпреки това го сложили на система и дори допуснали в кабинета бащата да го види. Васил влязъл, но когато дошла друга майка с дете, бил помолен от Мария Нейкова да напусне и тогава той се разбеснял. Процесът продължава с разпит на свидетели и вещи лица. Васил Сотиров е обвинен, че е причинил лека телесна повреда на ларинкса, контузия в областта на таза и външните полови органи и контузия на главата на медицинската сестра. \n                    ", "date": "2017.09.28", "title": "Старт на делото срещу бияча на мед.сестра"}
{"url": "http://www.monitor.bg/a/view/29927-%D0%9F%D1%83%D1%81%D0%BD%D0%B0%D1%85%D0%B0-%D0%BF%D0%BE%D0%B4%D0%B4%D0%BE%D0%BC%D0%B0%D1%88%D0%B5%D0%BD-%D0%B0%D1%80%D0%B5%D1%81%D1%82-%D0%B4%D1%8F%D0%B4%D0%BE%D1%82%D0%BE-%D1%83%D0%B1%D0%B8%D0%BB-%D1%81-%D1%87%D1%83%D0%BA-%D1%81%D0%B8%D0%BD%D0%B0-%D1%81%D0%B8/", "text": "\n                    „Сгреших, не съм очаквал, че ще стане така. Имайте милост, искам да остана при бабата“, с тези думи 77-годишният Христо Присадов от пазарджишкото село Добровница се обърна към окръжните магистрати, които гледаха мярката му за неотклонение след изтеклите 3 дни арест. После дядото уточни, че имал животни и нямало кой да ги гледа. Христо си е признал вината и какво е направил и разказал на разследващите, че преди да удари с чук сина си Илия, по-младият мъж два пъти налетял да бие баща си и го ударил в главата и рамото. Възрастният мъж отишъл под сайванта и взел чука, като предупредил наследника си, че ако продължава да го тормози и да го бие, ще го убие. Той замахнал 2-3 пъти с чука, като последният удар се оказал фатален за 54-годишния Илия, който изпаднал в безпомощно състояние. След като убил сина си Христо се изкъпал и изпрал дрехите си, измил и следите от кръвта по двора, което според наблюдаващия прокурор по делото Димитрия Ганчева било сигурен знак, че се е опитал да прикрие деянието си. Затова обвинителят поиска най-тежката мярка за неотклонение „задържане под стража“. Според адвоката на обвиняемия синът е тормозил системно родителите си и сестра си, която живее на втория етаж на бащината си къща. В показанията си Христо Присадов заявил, че той дори не е разбрал, че синът му е починал. Дори се върнал да го завие, защото той въпреки многото удари все още дишал. Окръжните съдии постановиха“домашен арест“ спрямо Присадов, като прецениха, че няма опасност да се укрие или да извърши друго престъпление, в предвид възрастта му и заболяването на съпругата му.\n                    ", "date": "2017.09.28", "title": "Пуснаха под“домашен арест“ дядото, убил с чук сина си"}
{"url": "http://www.monitor.bg/a/view/21728-%D0%9F%D0%B8%D1%8F%D0%BD%D0%B0-%D1%81%D1%82%D0%B0%D1%80%D0%BE%D0%B7%D0%B0%D0%B3%D0%BE%D1%80%D0%BA%D0%B0-%D0%BF%D0%BE%D0%BC%D0%BB%D1%8F-%D0%B4%D0%B2%D0%B5-%D0%BA%D0%BE%D0%BB%D0%B8-%D0%BF%D1%80%D0%B5%D0%B4-%D0%B4%D0%BE%D0%BC%D0%B0-%D1%81%D0%B8/", "text": "\n                     \n\n \n\n \n\nПияна до козирката старозагорка предизвика пътно-транспортно произшествие при опит да изкара личното си возило от паркинг пред жилището си. Инцидентът е станал малко преди полунощ в сряда, когато е получено и съобщение на телефон 112 от случайни свидетели. При отиване на място пред високоетажен жилищен блок в квартал „Три чучура юг“ униформените служители на Второ РУ „Полиция“ установили, че лек автомобил „Опел Корса“ е потрошил ламарините на „Деу“ и „Пежо“.\n\nВ купето на Корсата била 45-годишната й собственичка, който първоначално отказала да бъде тествана с алкодрегер.\n\nВидимо пияната дама направила вербален опит да отпрати полицаите, но в крайна сметка надула балончето. Резултатът се оказал повече от впечатляващ – 2,5 промила алкохол. Наложило се нарушителката да бъде отведена в управлението, където останала до заранта на следващия ден докато успее да „дойде на себе си“.\n\nОбразувано е бързо досъдебно производство за шофиране в нетрезво състояние.\n\nпо същото време пак по улиците на Стара Загора са задържани още двама водачи на по 20 и 24 години, които седнали зад воланите напушени с трева. Компания в ареста им прави и 54 – годишен местен жител, който бил хванат да управлява „Мазда“ с фалшив регистрационен номер.\n                    ", "date": "2017.09.28", "title": "Пияна старозагорка помля две коли пред дома си  "}
{"url": "http://www.monitor.bg/a/view/81363-%D0%9E%D1%82%D0%BB%D0%BE%D0%B6%D0%B8%D1%85%D0%B0-%D0%B4%D0%B5%D0%BB%D0%BE%D1%82%D0%BE-%D1%81%D1%80%D0%B5%D1%89%D1%83-%D0%B1%D0%B8%D1%8F%D1%87%D0%B0-%D0%BD%D0%B0-%D1%83%D1%87%D0%B8%D1%82%D0%B5%D0%BB%D1%8F-%D0%B2-%D0%A1%D0%B0%D0%B4%D0%BE%D0%B2%D0%BE/", "text": "\n                    Процесът по съкратеното производство срещу 17-годишния Атанас Георгиев, който на 19 септември удари с кол по главата учителя Антон Велков, бе отложено от районния съд в Асеновград. Магистратите прецениха, че има неизяснени обстоятелства, въпреки че подсъдимият непълнолетен ученик се признава за виновен за стореното. За следващото съдебно заседание на 13 октомври в районния съд трябва да бъдат представени дървеният клон, с който Атанас е ударил преподавателя, както и записите от охранителните камери на школото. Те ще бъдат изискани от МВР. Клонът е дълъг около 160 см и е дебел около 3 см. Чака се и докладът на социалните служби в Първомай. До следващото съдебно заседание Атанас Георгиев ще бъде въдворен в дома за малолетни и непълнолетни в Бойчиновци, реши още съдът.Непълнолетният ученик е обвинен за нанасяне на лека телесна повреда – мозъчно сътресение на учителя Велков, както и че е направил опит да удари още веднъж същия преподавател и негова колежка. „Учителят започна да вика, аз се ядосах и го ударих. А колът го намерих отвън. Съжалявам много, ще се извиня на господина. Съжалявам много, обещавам да завърша училище и искам по-леко наказание ”, каза в съда 17-годишният Атанас. Той замахнал на два пъти с клона срещу учителя, като първият опит да го удари, бил неуспешен. Веднага след това ученикът отново посегнал и тогава успял силно да удари с клона по главата Антон Велков, който бил откаран в болница.  \n\n\n                    ", "date": "2017.09.28", "title": "Отложиха делото срещу бияча на учителя в Садово"}
{"url": "http://www.monitor.bg/a/view/4911-1-150-000-%D0%BD%D0%BE%D0%B2%D0%B8-%D0%BC%D0%B8%D0%BB%D0%B8%D0%BE%D0%BD%D0%B5%D1%80%D0%B8-%D0%B2-%D1%81%D0%B2%D0%B5%D1%82%D0%B0/", "text": "Богатството им стигна 63,5 трилиона долара, а броят им вече е 16 500 000 души\n                    Броят на милионерите в света е нараснал с 1,15 млн. души (близо 8%) миналата година, достигайки историческия максимум от 16,5 млн. души, като общото им богатство е било рекордните 63,5 трлн. долара, сочи доклад на консултантската компания Capgemini, цитиран от Reuters.\n\nСАЩ, Япония, Германия и Китай отбелязват най-голям брой милионери и заедно покриват почти две трети от общия брой. В щатите милионерите са се увеличили от 4,46 милиона на 4,8 милиона, а в Китай броят им е нараснал до 1,13 милиона спрямо 1 милион.\n\nБогатството на хората с активи за инвестиране на стойност 1 милион или повече долара е нараснало с 8,2% през 2016 г. и се очаква до 2025 г. да надхвърли 100 трилиона долара.\n\nАзиатско-тихоокеанският регион, Европа и Северна Америка са допринесли поравно за повишаването на богатството, като Русия, Бразилия и Канада са обърнали тенденцията от спад към растеж, сочи още докладът.\n\nБлагодарение на възстановяването на фондовия пазар Русия отчита растеж с 20% както на милионерите си, така и на богатството им. Франция изпревари Великобритания в челната петица по брой милионери, подпомогната от възстановяването на сектора на имотите, а Швеция пък измести от топ 25 Сингапур, който отчита спад на фондовите си пазари.\n\nПроучването на финансовите активи на милионерите показва, че 31,1% от тези активи са в акции през второто тримесечие на 2017 г. спрямо 24,8% през миналата година.\n\nПостоянните доходи са останали без промяна на равнище 18%, а парите в брой са се увеличили от 23,5% до 27,1 на сто.\n                    ", "date": "2017.09.28", "title": "1 150 000 нови милионери в света"}
{"url": "http://www.monitor.bg/a/view/16781-%D0%98%D0%B7%D0%B1%D0%B8%D1%80%D0%B0%D1%82-%D0%B4%D0%BE%D1%81%D1%82%D0%B0%D0%B2%D1%87%D0%B8%D0%BA-%D0%BD%D0%B0-%D1%82%D1%80%D1%8A%D0%B1%D0%B8%D1%82%D0%B5-%D0%B7%D0%B0-%D0%B8%D0%BD%D1%82%D0%B5%D0%BA%D0%BE%D0%BD%D0%B5%D0%BA%D1%82%D0%BE%D1%80%D0%B0-%D1%81-%D0%93%D1%8A%D1%80%D1%86%D0%B8%D1%8F/", "text": "\n                    Обществената поръчка за избор на инженер-консултант ще бъде възложена през октомври, а през ноември ще стартират процедури за избор на доставчик на тръбите и на строител, съобщи министърът на енергетиката Теменужка Петкова по време на четвъртото заседание на Групата на високо равнище на инициативата за газова междусистемна свързаност в Централна и Югоизточна Европа (CESEC) в Букурещ, цитирана в съобщение на МЕ.\n\nТя подчерта, че от миналата седмица е факт и разрешението за строеж на интерконектора на българска територия. Подобна процедура тече и за гръцката територия.\n\nПеткова припомни, че за трета поредна година българското правителство потвърждава държавна гаранция за проекта в размер на 110 млн. евро, работи се и за осигуряване на допълнително финансиране от български и гръцки оперативни програми. \"Убедена съм, че благодарение на общите усилия на България и Гърция, с подкрепата на Европейската комисия, проектът ще се реализира в заложените срокове.\n\nНа срещата страните, участващи в CESEC подписаха Меморандум за разбирателство, допълващ инициативата за газова свързаност в Централна и Югоизточна Европа със съвместен подход към електроенергийния пазар, енергийната ефективност и развитието на възобновяема енергия. Документът допълва подписания от 10-ти юли 2015 г. Меморандум за разбирателство, отнасящ се до предизвикателствата, пред които са изправени държавите от CESEC, отнасящи се до диверсификацията на източниците и сигурността на доставките на природен газ. Страните се ангажират да осигурят устойчива регулаторна рамка в електроенергийния сектор и да предприемат съвместни действия за обединение на пазарите. Тези мерки ще доведат до повишаване гъвкавостта и ликвидността на енергийната система, позволявайки пълноценно използване на регионалния потенциал за енергийна ефективност и възобновяема енергия. Проектите, с които България ще участва в разширяването на инициативата са междусистемен електропровод между България и Гърция, вътрешни мрежови подсилвания и подсилване на междусистемната връзка България-Румъния.\n\nПо покана на министър Петкова следващото заседание на Групата на високо равнище на инициативата за газова междусистемна свързаност в Централна и Югоизточна Европа ще се проведе в България.\n                    ", "date": "2017.09.28", "title": "Избират доставчик на тръбите за интеконектора с Гърция"}
{"url": "http://www.monitor.bg/a/view/53215-%D0%A1%D0%B0%D0%BC%D0%BE-11-%D0%BE%D1%82-%D0%BC%D0%B0%D0%BB%D0%BA%D0%B8%D1%8F-%D0%B8-%D1%81%D1%80%D0%B5%D0%B4%D0%B5%D0%BD-%D0%B1%D0%B8%D0%B7%D0%BD%D0%B5%D1%81-%D1%83-%D0%BD%D0%B0%D1%81-%D0%B8%D0%BD%D0%B2%D0%B5%D1%81%D1%82%D0%B8%D1%80%D0%B0-%D0%B2-%D0%B8%D0%BD%D0%BE%D0%B2%D0%B0%D1%86%D0%B8%D0%B8/", "text": "Средният дял на индустриалното производство в България е близо 28% от БВП, който показател е по-висок от Гърция и Франция\n                    Едва 11% от българските малки и средни предприятия въвеждат иновации в производствата си. За сравнение 40% от бизнеса в държави, като Германия, Швейцария или Холандия, инвестира в новости. Това съобщи директорът отдел „Иновативни политики за растеж” в Европейската комисия Марк Никлас по време на бизнес форум „Индустрия 4.0” в рамките на Международния технически панаир в Пловдив. По думите му иновациите и цифровизациите вървят ръка за ръка и бизнесът не може да избяга от тях. „Имаме единен пазар с 500 милиона потребители, повече от 20 милиона бизнеси и това ни помага да предоставим качество. Въпреки всичко, европейската промишленост се намира в добра форма. Водещи сме в секторите с добавена стойност. Но в услугите, които са с ниска стойност, имаме доста голяма конкуренция. Например при търговията имаме оборот от 740 милиона евро на ден. Можем да го постигнем само ако сме конкурентно способни”, заяви Никлас, като подчерта е особено важни са партньорството и сътрудничеството.\n\nОсновните предизвикателства и пред българската индустрия представи и вицепремиерът Томислав Дончев. По думите му през 2016г. производителността на труда у нас се увеличава с 2,6% годишно в реално изражение. Ако обаче има предприятия, чиято конкурентноспособност зависи само и единствено от ниските работни заплати, то за тях предстоят тежки дни, заяви Дончев.\n\n„Което макроикономически погледнато, не е кой знае какъв проблем. Ако има такива производства у нас, които са базирани само на това – по-добре е те да приключат с цикъла си по естествен път и тази работна сила да бъде ангажирана от производства с по-висока добавена стойност и които могат да осигуряват по-атрактивно възнаграждение”, каза той. По думите му за българите звучат леко подозрително фрази, че страната ни е индустриална сила. Статистиката обаче сочи точно това. „При среден дял на индустриалното производство от близо 28% от брутния вътрешен продукт, България има по-високи показатели дори от средноевропейския и дори от средната световна величина. Сравнено със съседите – Гърция има 15,8 %, Румъния има 32% , Франция – 19,4%, Германия – под 1 %.”, изреди вицепремиерът. Според статистиката промишленото производство у нас има ръст с 4,3% на годишна база към юли т.г., а ръстът на ръстът на преработващата промишленост е с над 6,3% и в същото време имаме спад на добивната промишленост, каза Дончев.  \n                    ", "date": "2017.09.28", "title": "Само 11% от малкия и среден бизнес у нас инвестира в иновации"}
{"url": "http://www.monitor.bg/a/view/41593-36-%D0%B7%D0%BB%D0%B0%D1%82%D0%BD%D0%B8-%D0%BC%D0%B5%D0%B4%D0%B0%D0%BB%D0%B0-%D0%BD%D0%B0-%D0%95%D1%81%D0%B5%D0%BD-2017/", "text": "Научни институти и университети от Русия отнесоха 14 награди \n                    Общо 36 експоната на Международния технически панаир в Пловдив бяха отличени със златни медали. Девет от тях отиват за български иновативни изделия, а пловдивска компания взе цели 3 златни медала. Други 14 отличия отидоха при научни институти и университети от Русия, които са презентирали върхови технологии в рамките на „Есен 2017”.\n\nЕдин от отличените експонати е на пловдивската фирма, която бе отличена с три златни медала. Изделието е софтуерно решение, кръстено „Здравословно училище”, което представлява карта с електронни пари. Те могат да се харчат само за здравословни храни и напитки, каза управителят на фирмата Красимир Стоянов. Своя шести медал взе волейболната легенда Любо Ганев, чиято фирма се представя на  Техническия панаир от 15 години. Една от сензациите на деловия форум стана мобилната технологична лаборатория  за дигитален мониторинг на електромотори, разработена от троянска фирма. Тя спечели и Голямата награда за експозиционен дизайн  „Кристален тетраедър“ заради оригиналната и авангардна визия на щанда си.\n\nНай-много иновации показаха фирмите в категориите: „Електроника, електротехника, роботика, информационни технологии, телекомуникации\" и Енергетика, екология, технология и управление на водите, химическа промишленост“, където бяха присъдени по десет златни медала. Според експерти успехът се дължи на факта, че в тези браншове най-много се използват хай тек разработки.        Останалите три раздела на конкурса са: „Машиностроене“, „Транспорт и автосервизно оборудване“ и „Строителство“. На церемонията  бяха обявени и новите призьори от Конкурса за дизайн, който се организира съвместно с Националната асоциация за дизайн и реклама. Наградените експонати може да се видят в Международен панаир Пловдив до  30 септември, наред с изделия на над 600 фирми от близо 40 държави. \n                    ", "date": "2017.09.28", "title": "36 златни медала на „Есен 2017”"}
{"url": "http://www.monitor.bg/a/view/74076-%D0%A1%D1%82%D1%80%D0%BE%D0%B8%D1%82%D0%B5%D0%BB%D0%BD%D0%B8%D1%8F%D1%82-%D0%BA%D0%BE%D0%BD%D1%82%D1%80%D0%BE%D0%BB-%D0%B8%D0%BC%D0%B0-%D0%BD%D0%BE%D0%B2-%D0%BD%D0%B0%D1%87%D0%B0%D0%BB%D0%BD%D0%B8%D0%BA/", "text": "\n                    Арх. Иван Несторов сменя от поста Милка Гечева като началник на Дирекцията за национален строителен контрол (ДНСК). Той е назначен от министъра на регионалното развитие и благоустройството Николай Нанков.\n\nПреди да оглави ДНСК, арх. Несторов е директор на дирекция \"Геозащита и благоустройствени дейности\" в строителното министерство. Завършил е висшето си образование в Букурещ в института по архитектура и градоустройство „Йон Минку“ през 1983 г.\n\nИма 11-годишен стаж в Инспекцията за държавен и технически контрол, чийто правоприемник е ДНСК. Както и 18-годишен стаж в Столична община като последователно е заемал позициите началник отдел „Архитектура“, директор на Дирекция „Контрол по строителството“ и директор на Дирекция „Архитектура и градоустройство“.\n                    ", "date": "2017.09.28", "title": "Строителният контрол има нов началник"}
{"url": "http://www.monitor.bg/a/view/14742-%D0%9B%D0%B8%D1%85%D0%B2%D0%B8%D1%82%D0%B5-%D0%BF%D0%BE-%D1%84%D0%B8%D1%80%D0%BC%D0%B5%D0%BD%D0%B8%D1%82%D0%B5-%D0%B4%D0%B5%D0%BF%D0%BE%D0%B7%D0%B8%D1%82%D0%B8-%D0%BF%D1%80%D0%B8%D0%B1%D0%BB%D0%B8%D0%B6%D0%B0%D0%B2%D0%B0%D1%82-%D0%BD%D1%83%D0%BB%D0%B0%D1%82%D0%B0/", "text": "\n                    Лихвите по фирмените депозити в евро паднаха до изключително критични нива – до 0,08%. Това показват последните данни на Българската народна банка (БНБ) за август 2017 г.Само за месец лихвеният процент се е понижил от 0,19% през юли на 0,08% през август. На годишна база пък се отчита още по драстичен спад от 0,43 на сто. При влоговете в лева обаче се наблюдава леко покачване, макар и минимално от 0,15 на сто на 0,18%.Статистиката показва още, че лихвените проценти по влоговете лева на домакинствата са се понижили за месец с 0,03 процентни пункта. Така се оказва, че ако сме си депозирали парите в лева през юли лихвата, която сме щели да получим е 0,40%, а през август - 0,37 на сто. Новият лихвен процент при влоговете в евро пък е 0,33 на сто. Оказва се обаче, че за година влоговете са поевтинели двойно, тъй като миналогодишните лихви са били на нива около 0,84 и 0,70 на сто.Големите заеми на фирми до 1 млн. евро изтеглени в българска валута поскъпват. При тях месечното увеличения на лихвата е в размер на 0,08% и новият процент е 4,14 на сто. Тези пък договорени в лева поскъпват с 0,31% до 3,24%.Корпоративните кредити над 1 млн. лв. в българска валута и евро поевтиняват. През юли лихвите по тях са били 3,30 и 3,61%, като месец по-късно процентите вече са 3,08 и 2,92 на сто.Банките са намалили и годишния процент на разходите (ГПР), в който освен лихвата се включват и всички такси, комисиони и разходи за сметка на клиента по потребителските кредити в лева и евро.Според данните потребителските кредити, изтеглени в българска валута, поевтиняват. Така през юли лихвата е била 10,33%, а месец по-късно пада до 10,23 на сто. При заемите за потребление в евро се наблюдава малко по-висок спад – от 0,57%. Ипотечните кредити в лева и европейска валута са съответно - 4,33% и 4,77%. \n\n\n                    ", "date": "2017.09.28", "title": "Лихвите по фирмените депозити приближават нулата"}
{"url": "http://www.monitor.bg/a/view/74575-%D0%9C%D0%BB%D0%B0%D0%B4%D0%B8%D1%82%D0%B5-%D0%B5%D1%80%D0%B3%D0%B5%D0%BD%D0%B8-%D0%BE%D1%82-%D0%A1%D1%82%D0%B0%D1%80%D0%B0-%D0%97%D0%B0%D0%B3%D0%BE%D1%80%D0%B0-%D0%B8-%D0%A2%D1%8A%D1%80%D0%BD%D0%BE%D0%B2%D0%BE-%D0%BD%D0%B0%D0%B9%D1%82%D1%80%D1%83%D0%B4%D0%BD%D0%BE-%D0%B2%D1%80%D1%8A%D1%89%D0%B0%D1%82-%D0%B1%D0%BE%D1%80%D1%87%D0%BE%D0%B2%D0%B5/", "text": "Трима от четирима от тях живеят при мама и тате\n                    Младите ергени от Стара Загора, Велико Търново и Бургас са най-несериозни в плащането на дълговете си. Това сочи анализ на Асоциацията на колекторските агенции в България (АКАБГ) за първата половина на 2017 г. Потребителят, който най-често задлъжнява, е мъж, под 30-годишна възраст, вече добре образован и обикновено на трудов договор. Втората група са младите родени около 2000 г., като половината от тях имат потребителски дългове - най-често стокови заеми, а едва 1 на всеки 5 души има спестявания, макар и минимални. Според данните на проучването 67% от младите длъжници са необвързани, а 75% от тях все още живеят с родителите си.\n\nОт асоциацията отчетоха, че за първи път от 2013 г. насам средният размер на необслужваните задължения в страната намалява. От началото на годината сумата пада с 34% от 11104 до 728 лв. Според Райна Миткова, председател на АКАБГ, домакинствата отново са оптимисти за бъдещите си доходи\n\n \n\nи взимат повече кредити,\n\n \n\nно понякога не успяват навреме да изпълнят задълженията си. „От друга страна кредиторите след кризата от 2008 г. не чакат излишно и възлагат на много по-ранен етап. Така броят на дадените за събиране случаи нарастват с 94% спрямо първото полугодие на 2016 г. Банките отново заемат първото място - 48% от всички дългове дадени на колекторски агенции. С бързи темпове нарастват и небанковите - бързи и стокови кредити“, поясни тя.\n\n„Ютилити секторът ползва все по-интензивно услугите по събиране на задължения“, коментира Александер Грилихес, зам. председател на АКАБГ. Изкупените дългове през първите 6 месеца на 2017 г. са с 40% по-малко спрямо същия период на 2016 г. и\n\n \n\nса на обща стойност 365,73 млн.,\n\n \n\nсрещу почти 609,7 млн. лв. преди година. „Има спад на продажбите на портфейли основно от страна на банките“, отбелязва Райна Миткова и добави, че за последните 5 години колекторските фирми са опростили 150 млн. лв. Тя не уточни възрастовият профил на длъжниците, имали този шанс, но обясни, че тази опция е единствено за плащащите редовно вноските си, записани в споразумението със събирачите на дългове.\n\nНа пазара на междуфирмена задлъжнялост се наблюдава ръст на обема на възложените вземания - за разглеждания период увеличението е с близо 18%. Най-съществени остават проблемите в секторите - транспорт, търговия, строителство. В сферата на търговията на едро и дребно и операциите с недвижими имоти платежоспособността се подобрява в сравнение със същия период на 2016 г.\n\n„В строителството времето се съкращава почти 3 пъти, а при транспорта и добива на горива периодът се ускорява от 112 на 61 дни“, каза Милена Виденова, член на УС на АКАБГ. Тя поясни, че все още не е голям броят на компаниите търсещи услугите на колекторските агенции за събиране на просрочени плащания на техни контрагенти.\n\n \n\n\n\n\n\n\n\n\n\n\n\n\n\n\n                    ", "date": "2017.09.28", "title": "Младите ергени от Стара Загора и Търново най-трудно връщат борчове"}
{"url": "http://www.monitor.bg/a/view/47811-%D0%92-%D1%81%D0%B8%D0%B2%D0%B0%D1%82%D0%B0-%D0%B8%D0%BA%D0%BE%D0%BD%D0%BE%D0%BC%D0%B8%D0%BA%D0%B0-%D0%BF%D0%BE%D1%82%D1%8A%D0%B2%D0%B0%D1%82-2-%D0%BC%D0%BB%D1%80%D0%B4-%D0%BB%D0%B2/", "text": "\n                    За 10-годишния период между 2007 и 2016 г. сивата икономика е „изяла“ 22.6 млрд. лв. най-малко, които иначе би трябвало да влязат в бюджета като данъчни приходи. Това показва изследване на Българската стопанска камара (БСК) върху измененията в ръста на сивата икономика през годините.\n\nСтатистическите данни показват, че през изследвания период обемите на сивата икономика нарастват средно с 3.1% годишно, като най-големи ръстове се отчитат в периода 2010 - 2011 г., посочи председателят на БСК Божидар Данев.\n\nПрез последните десет години има увеличение на минималната заплата с 91%, средната заплата е скочила със 121 на сто, а минималният осигурителен доход (МОД) – 121%, таванът на облагаемия осигурителен доход – 86%, и осигурителната ставка с 25 на сто. Работодателите заявиха, че в края на разглеждания период приходите от осигурителни вноски изпреварват темповете на БВП.\n\nЗапори заради неизплатени бързи кредити карат работниците да натискат работодателите си да не бъдат осигурявани върху цялата сума. Почти всички имигранти, завърнали се в България, получават високи социални плащания за безработица в чужбина и не желаят да им се плащат такива у нас, отчитат от БСК. „Но гладът за работна ръка принуждава работодателите да ги наемат, без да ги водят на трудов договор“, каза Данев.\n\nТой за пореден път заяви, че всички работодатели са срещу определянето на минималния осигурителен доход, и попита дали има заведено дело след криминализирането на неплащането на осигурителните вноски три години след промяната.\n                    ", "date": "2017.09.28", "title": "В сивата икономика потъват 2 млрд. лв."}
{"url": "http://www.monitor.bg/a/view/15294-%D0%92%D0%B5%D0%BB%D0%B5%D0%BA%D0%B0-%D0%B7%D0%B0%D0%BB%D1%8F-%D0%BC%D0%BE%D1%81%D1%82%D0%B0-%D0%BF%D1%80%D0%B8-%D0%A1%D0%B8%D0%BD%D0%B5%D0%BC%D0%BE%D1%80%D0%B5%D1%86/", "text": "Пътят Царево-Резово остава затворен\n                    Пътят Царево-Резово остава затворен, след като снощи река Велека заля моста при Синеморец. Населените места при Синеморец и Резово са откъснати. Сапьорска група е била в готовност да извърши контролиран взрив, заради затлачване при устието на реката. Това обаче не се наложило, защото впоследствие нивото на водата е започнало да спада. Остава частично бедствено положение в селата Граматиково, Младежко, Бяла вода.\n                    ", "date": "2017.09.28", "title": "Велека заля моста при Синеморец"}
{"url": "http://www.monitor.bg/a/view/14194-%D0%94%D0%B5%D0%BF%D1%83%D1%82%D0%B0%D1%82-%D0%BE%D1%82-%D0%92%D0%BE%D0%BB%D1%8F-%D0%BD%D0%B0%D0%BF%D1%83%D1%81%D0%BA%D0%B0-%D0%BF%D0%B0%D1%80%D0%BB%D0%B0%D0%BC%D0%B5%D0%BD%D1%82%D0%B0/", "text": "\n                    Депутатът Нина Миткова от „Воля“ напуска парламента. Това съобщи от парламентарната трибуна шефът на НС Димитър Главчев. Оставката на Миткова е внесена в деловодството на Народното събрание на 27 септември, а ще бъде гласувана от депутатите на 29-ти.  Народните представители включиха гласуването на оставката като първа точка за утрешното заседание. Засега мотивите за решението на Миткова да остави депутатското си място са неясни.Стефан Августинов от ръководството на „Воля“ заяви в кулоарите на НС, че Миткова напуска по лични причини. Той увери, че няма разцепление в партията. По думите му  Миткова остава да работи за партията в Пловдив, от където е родом и тя. На нейно място ще влезе друга дама от града под тепетата. Августинов пък е трети в пловдивската листа. На въпроса дали той ще влезе в НС, ако и втората дама се откаже  той отговори – „Ще направим всичко възможно да не се откаже”.\n\n\n                    ", "date": "2017.09.28", "title": "Депутат от „Воля“ напуска парламента "}
{"url": "http://www.monitor.bg/a/view/21207-%D0%98%D1%81%D0%BA%D0%B0%D1%82-%D0%BB%D0%B0%D0%B1%D0%BE%D0%BF%D0%B0%D1%82%D0%BE%D1%80%D0%B8%D1%8F-%D0%BE%D1%82-%D0%91%D1%83%D0%BA%D1%83%D1%80%D0%B5%D1%89-%D0%B4%D0%B0-%D0%BC%D0%B5%D1%80%D0%B8-%D0%B2%D1%8A%D0%B7%D0%B4%D1%83%D1%85%D0%B0-%D0%B2-%D0%A0%D1%83%D1%81%D0%B5/", "text": "В града бе отбелязана 30-годишнината от първия „хлорен” протест\n                    Лаборатория от Букурещ да измери показателите на въздуха в Русе поискаха протестиращи в крайдунавския град на среща с областния управител Галин Григоров, състояла се в сряда вечерта. Дискусията бе част от инициативите по повод 30-годишнината от първата демонстрация в Русе срещу хлорните обгазявания. В обсъждането на проблемите с чистотата на въздуха се включиха оргазаторките на протеста от 28 септември 1987 г. Цонка Букурова, Дора Бобева, Стефка Монова и Албена Велкова.\n\nИзразено бе съмнение, че станциите в Русе не дават достатъчно ясна картина на качеството на въздуха и не посочват замърсителите. Поискано бе съдействие от областния управител за ангажирането на лаборатория от румънската столица, която да направи паралелни замервания. Изразено бе също недоволство, че Григоров е единственият представител на властта, присъстващ на обсъждането на толкова наболял за Русе проблем. „Учудена съм, че кметът на града не е сред нас”, каза Цонка Букурова.\n\nОбластният управител даде дума да организира среща до средата на октомври с участието на русенските депутати. Ще бъдат поканени и шефовете на предприятията, които се смятат за замърсители на въздуха в града.\n\nСъс заупокойна молитва в храма „Света Троица” в късния следобед в сряда бе почетена паметта на участниците в събитията отпреди 30 години, които вече не са между живите. След това от църквата тръгна шествие към Паметника на Свободата по някогашния маршрут, водено от Цонка Букурова, Дора Бобева, Стефка Монова и Албена Велкова. Пред монумента то бе очаквано от участниците в протеста под наслов „Чист въздух за Русе”. Двете групи се сляха и обиколиха заедно Паметника на Свободата.\n                    ", "date": "2017.09.28", "title": "Искат лаборатория от Букурещ да мери въздуха в Русе"}
{"url": "http://www.monitor.bg/a/view/41609-%D0%93%D0%95%D0%A0%D0%91-%D0%B7%D0%B0%D1%81%D1%82%D0%B0%D0%B2%D0%B0-%D0%B7%D0%B0%D0%B4-%D0%90%D0%BD%D1%82%D0%BE%D0%BD-%D0%A2%D0%BE%D0%B4%D0%BE%D1%80%D0%BE%D0%B2-%D0%B7%D0%B0-%D1%88%D0%B5%D1%84-%D0%BD%D0%B0-%D0%B4%D0%BE%D1%81%D0%B8%D0%B5%D1%82%D0%B0%D1%82%D0%B0-%D0%91%D0%A1%D0%9F-%D0%B8%D1%81%D0%BA%D0%B0-%D0%B4%D0%B0-%D0%B7%D0%B0%D0%BA%D1%80%D0%B8%D0%B2%D0%B0-%D0%BA%D0%BE%D0%BC%D0%B8%D1%81%D0%B8%D1%8F%D1%82%D0%B0/", "text": "ДПС също готови да издигнат своя кандидатура\n                    Съдбата на  Комисията по досиетата и бъдещия и шеф бе причина ГЕРБ и БСП отново да кръстосат шпаги в парламента.От ГЕРБ заявиха, че комисията не трябва да се закрива. Зам. - шефът на партията и председател на парламентарната група Цветан Цветанов коментира в кулоарите на НС, че има още много работа да се върши. Държим на прозрачността и за това не искаме да се закрива Комисията по досиетата, добави Цветанов. ГЕРБ застава и зад кандидатурата на Антон Тодоров за председател на комисията, стана ясно още от думите на Цветанов. Тя все още не е внесена официално, но само преди ден самият Тодоров се похвали в профила си във „Фейсбук“ и определи това като „детската му мечта“.  По думите на Цветанов Тодоров има много морални качества и при гласуване в зала ще застанат зад него. Самият Тодоров пък отказа всякакъв коментар по темата и лаконично заяви пред медиите – „ Няма да коментирам нищо до следващата сряда, когато изтича срокът за номинациите. Бъдете живи и здрави, тръпнене в очакване !“.БСП от своя страна внасят отново закон за архива на бившите репресивни служби, с който искат комисията да бъде закрита, а всички архивни единици, включително и тези на разузнавателните отдели на армията, да влязат в общ Институт за националната памет. С това червените искат да прекратят практика да се обявява принадлежност към ДС и то покрай избори. С 3 млн. лева, колкото се дават на комисията, можело да се купят цветни учебници за всички ученици, заявиха червените. БСП  няма да подкрепят и кандидатурата на Тодоров, тъй като според тях след всяко негово изказване следвали скандали и разделение.ДПС също коментира темата. Лидерът на партията Мустафа Карадайъ даде да се разбере, че те също ще имат своя кандидатура за поста. Все още обаче не са обсъждали темата нито ЦОБ, нито в парламентарната група. „Всяка парламентарна група си носи отговорността за предложените хора. Не я прехвърляйте върху ДПС“, отговори пък Карадайъ на въпроса дали ДПС ще подкрепят Тодоров за председател на Комисията по досиетата и обясни, че ако ГЕРБ все пак не предложат никого за поста, те имат готовност да напарят номинация. ДПС също са против закриването на комисията. По думите на Карадайъ тя има още много работа, която трябва да свърши и припомни, че именно тяхната партия е вносител на закона за нейното създаване.Комисията се състои от седем души, но нейният мандат изтече още през май 2017 година.  В момента тя е оглавявана от Евтим Костадинов, който обаче изкара на поста вече втори мандат и няма право на трети.\n\n\n                    ", "date": "2017.09.28", "title": "ГЕРБ застава зад Антон Тодоров за шеф на досиетата, БСП иска да закрива комисията "}
{"url": "http://www.monitor.bg/a/view/48612-%D0%97%D0%B0%D1%80%D0%B0%D0%B4%D0%B8-%D0%BA%D1%81%D0%B5%D0%BD%D0%BE%D1%84%D0%BE%D1%80%D0%B1%D1%81%D0%BA%D0%B8-%D0%B8%D0%B7%D0%BA%D0%B0%D0%B7%D0%B2%D0%B0%D0%BD%D0%B8%D1%8F/", "text": "\n                    ДПС поиска оставката на шефът на Комисията по правата на човека в парламента Красимир Велчев. Това стана ясно от думите на лидера на движението Мустафа Карадайъ в НС, а причината са ксенофобски изказвания на Велчев. Повод са дебатите в зала преди седмица за закона за реабилитацията на репресираните лица, внесен от ДПС, който обаче бе отхвърлен. Движението искаше еднократна помощ и месечни пенсии за репресираните и техните наследници. „Ние ще дадем шанс на ГЕРБ да покажат кои са\", уточни Карадайъ на въпрос дали ще внасят искането за оставката и допълни, че оставят инициативата на ГЕРБ. За да аргументира искането си, Карадайъ цитира изказвания на Велчев от трибуната и го обвини, че прокарва разделителни линии  в обществото.\"Излязъл на протест и станала злополука\",казал Велчев по време на дебатите в зала.  \"На мирни протести репресираните органи на държавата да стрелят по хората и ние да го обявяваме за злополука, явно нещо не е наред\", възмути се  Карадайъ и допълни – \"Точно тази комисия не може да бъде водена от лице, което загърбва европейските ценности. Това е безподобен цинизъм!\". Той определи като цинизъм и факта „изявен ксенофоб“ да отговаря за демографските въпроси, визирайки вицепремиерът Валери Симеонов.  Според Карадайъ управляващата коалиция е базирана на национализма и ксенофобоята, а европейската риторика  е присвоена за целите на национализма, а ГЕРБ има шанс да покаже, че европейските ценности за единство не са клишета. От ДПС намекнаха, че и кабинетът „Борисов 3“ няма да изкара пълен мандат. \"Когато правиш едно и също, се получава един и същи резултат\", заключи Йордан Цонев.От своя страна Красимир Велчев от ГЕРБ даде да се разбере, че оценки за неговата работа могат да дават само от ГЕРБ и именно те да решат дали да остане на поста или да се оттегли.  „Не съм тук от вчера, за да опровергавам някакви твърдения дали съм ксенофоб или не съм. Знаете, че не е така“, каза той в кулоарите на НС. Той обясни още, че ДПС внасят въпросният законопроект на всеки 6 месеца и намекна, че това е опит на партията да се оправдаят пред своя електорат.„Не съм съгласен всички хора да плащаме за нещо, за което нямаме никаква вина.Не може да се прехвърлят така нещата. Хората тогава са протестирали срещу една система, порочна практика. В онези години имаше активни борци, които заедно с наследниците си получаваха привилегии и пари. Това, което ДПС искат е на пострадали от тези митинги да бъде изплатена веднъж еднократна сума, след това да им бъдат дадени пенсии, както и на техните наследници. Нямам нищо против тези хора. Ако това ДПС го тълкуват като ксенофибия като съм казал, че се връща стара практика на активните борци, без да определям тези хора заслужават или не. Да се връща практика, срещу която цялото общество даде своята оценка, не съм съгласен“, каза Велчев и заяви, че се извинява, ако някой от тези хора се е почувствал засегнат.\n\n\n                    ", "date": "2017.09.28", "title": "ДПС поиска оставката на Красимир Велчев"}
{"url": "http://www.monitor.bg/a/view/60591-%D0%91%D0%BE%D0%B9%D0%BA%D0%BE-%D0%91%D0%BE%D1%80%D0%B8%D1%81%D0%BE%D0%B2-%D1%81-%D1%82%D0%B5%D0%BB%D0%B5%D1%84%D0%BE%D0%BD%D0%B5%D0%BD-%D1%80%D0%B0%D0%B7%D0%B3%D0%BE%D0%B2%D0%BE%D1%80-%D1%81-%D0%95%D0%B4%D0%B8%D0%BC-%D0%A0%D0%B0%D0%BC%D0%B0/", "text": "\n                    Българската държава настоява да се гарантират правата на българското малцинство в Албания. Това заявил премиерът Бойко Борисов в телефонен разговор с албанския си колега Еди Рама, съобщиха от пресслужбата на кабинета. Поводът се оказва готвеният от албанските власи закон за малцинствата. Борисов посочил, че очаква законът да съдържа текстове, които да защитават правата на българското малцинство в страната.Премиерът е поучил уверение от Рама, че законът все още се изготвя. Рама поел ангажимент, че няма да се нарушат интересите на нашето малцинство и ще бъдат защитени.Междувременно от кабинета съобщиха, че Борисов ще участва утре на среща на върха в областта за цифровите технологии в Талин. Нейна цел е да стартира дискусиите на високо равнище относно плановете за цифрови иновации, които ще позволят на Европа да запази своята преднина в областта на технологиите и да бъде водеща сила в тази сфера и през следващите години.Форумът всъщност започва още днес с неофициална вечеря на държавните ръководители, на която лидерите от ЕС ще обсъдят предизвикателствата пред ЕС след приемането на пътната карта от Братислава преди една година. \n\n\n                    ", "date": "2017.09.28", "title": "Бойко Борисов с телефонен разговор с Еди Рама"}
{"url": "http://www.monitor.bg/a/view/14147-%D0%94%D0%B0%D0%B2%D0%B0%D1%82-8-%D0%BC%D0%BB%D0%BD-%D0%BB%D0%B5%D0%B2%D0%B0-%D0%B7%D0%B0-%D1%81%D0%B2%D0%BB%D0%B0%D1%87%D0%B8%D1%89%D0%B0-%D0%B2-%D0%A1%D0%B0%D1%80%D0%B0%D1%84%D0%BE%D0%B2%D0%BE-%D0%B8-%D0%A6%D0%B0%D1%80%D0%B5%D0%B2%D0%BE/", "text": "\n                    \n\n\n\n\n\n\n                    ", "date": "2017.09.28", "title": "Дават 8 млн. лева за свлачища в Сарафово и Царево "}
{"url": "http://www.monitor.bg/a/view/84088-%D0%97%D0%B0%D1%80%D0%B0%D0%B4%D0%B8-%D0%B2%D0%B0%D0%BB%D0%B5%D0%B6%D0%B8%D1%82%D0%B5-%D0%BF%D0%BE%D0%BC%D1%8A%D1%82%D0%BD%D1%8F-%D0%B2%D0%BE%D0%B4%D0%B0%D1%82%D0%B0-%D0%B2-%D0%9F%D0%B5%D1%89%D0%B5%D1%80%D0%B0/", "text": "\n                    Обилните валежи през последните 3 дни причиниха помътняване на питейната вода в някои части на град Пещера, които са близо до коритото на Стара река. Това се оплакаха местни жители. Проблемът се забелязва в южната част на родопското градче. От общинското дружество“ В и К“ препоръчват да се избягва директната консумация на питейна вода от домакинствата. Авария на централен водопровод за стопанска вода е оставила част от града без поливна вода. Аварията засяга централната градска част и жителите на Пещера, чиито домове се намират южно от Стара река. Те са без поливна вода. Предвижда се отстраняването на повредата да продължи до 2 октомври. Продължава обявеното бедствено положение в община Панагюрище, наложено заради безводието и честите аварии на магистралния водопровод от с.Злокучене, който захранва средногорския град и 7 от населените места. Само за 10 дни бяха станали 16 аварии, а за да се нормализира ситуацията кметът Никола Белишки обяви бедствено положение на 15 септември. В момента в града се работи на бързи обороти за полагане на нови тръби, а докато се отстрани проблема питейна вода се доставя на хората с водоноски и бидони.\n                    ", "date": "2017.09.28", "title": "Заради валежите помътня водата в Пещера"}
{"url": "http://www.monitor.bg/a/view/33513-%D0%94%D0%BE-%D0%B4%D0%BD%D0%B8-%D1%81-30-%D0%BA%D0%BC-%D0%B2-%D1%87%D0%B0%D1%81-%D0%B2-%D1%86%D0%B5%D0%BD%D1%82%D1%8A%D1%80%D0%B0-%D0%BD%D0%B0-%D0%A1%D0%BE%D1%84%D0%B8%D1%8F/", "text": "От 1 март 2018 г. две нови пешеходни зони в централата част на столицата\n                    До няколко дни ще бъде въведено успокоено движение с 30 км. в час в центъра на София. Нововъведението бе прието от Столичния общински съвет по предложение на зам.-кметът по транспорта Евгени Крусев. Ограничението ще бъде в зоната между улиците \"Алабин\" и \"Леге\" и булевардите \"Христо Ботев\" и \"Васил Левски\", като там ще бъдат изградени и велоалеи. Мярката се предприема точно заради колоездачите с цел по-сигурно и достъпно предвиждане в центъра. 30 км. в час няма да важат за булевардите, а само за малките улици в района. По булевардите „Овча купел“ и „Монтевидео“ също ще бъдат обособени места ленти за велосипедистите. Спазването на ограничението ще се контролира от полицията.\n\nОбщинарите приеха в централата част на столицата да бъдат обособени две нови пешеходни зони. Едната ще бъде по бул. „Витоша“ от ул. „Алабин“ до бул. „Стамболийски“, а другата по ул. „Георг Вашингтон“ в участъка от ул. „Трапезица“ до ул. „Пиротска“. По отсечките ще бъдат забранени само автомобилите, като градските транспорт ще си се движи. Предложението на главния архитект Здравко Здравков и зам.-кмета Крусев да освободят от коли пространството пред Съдебната палата и „Света Неделя“ предизвика бурни дебати в зала, но в крайна сметка бе прието. Вносителите бяха обвинени, че в доклада липсва конкретика как промените ще се отразят на движението и за липса на становища от страна на институциите в района. „Не мога да приема доводи против обособяване на пешеходни зони в центъра на града, където има 2 метро линии, минават 5 трамвая и има 2 подземни гаража“, категоричен бе Крусев. По думите му това е естественото продължение на пешеходната ос по бул. „Витоша“, така че да се свърже с площад „Света Неделя“ и съответно с археологическите разкопки, които продължават да се извършват в района. Арх. Здравков отвърна на критиките с думите, че пешеходците, които минават по бул. „Витоша“ до „Алабин“ са 2700 човека, а от „Алабин“ до подлеза на Ларгото са 2400 човека. „Ние искаме да създаваме град на хората, обаче непрекъснато даваме възможности за развитието на автомобилни транспорт“, каза Здравков. Той обяви, че зоната пред Съдебната палата основно се ползва за паркиране и стоянка на таксита.\n                    ", "date": "2017.09.28", "title": "До дни с 30 км. в час  в центъра на София"}
{"url": "http://www.monitor.bg/a/view/81301-%D0%A1%D0%B8%D0%B3%D0%BD%D0%B0%D0%BB-%D0%B4%D0%BE-%D0%BF%D1%80%D0%BE%D0%BA%D1%83%D1%80%D0%B0%D1%82%D1%83%D1%80%D0%B0%D1%82%D0%B0-%D0%B8-%D0%94%D0%90%D0%9D%D0%A1-%D0%B7%D0%B0-%D1%84%D0%B0%D0%BB%D1%88%D0%B8%D1%84%D0%B8%D1%86%D0%B8%D1%80%D0%B0%D0%BD%D0%B8-%D0%B7%D0%BE%D0%BD%D0%B8-%D0%BF%D0%BE-%D0%9D%D0%B0%D1%82%D1%83%D1%80%D0%B0/", "text": "\n                    Прокуратурата и ДАНС са сезирани за фалшифицирани зони по „Натура 2000“ в Калиакра. Това става ясно от съобщение на Национална асоциация „Българско Черноморие“ (НАБЧ) до медиите, в което заявяват, че вече са внесли сигнал до главния прокурор. „С оглед на чуждестранното финансиране и намеса в процеса, завършил с обхватни промени в българското законодателство, сигналът е изпратен и до Държавна агенция „Национална сигурност“, се казва в писмото.От организацията очакват прокуратурата и службите да извършат нужните проверки и ако съмненията за закононарушения се докажат, да потърсят наказателна отговорност от съответните лица.В сигнала си те посочват, че второто преработено издание от 2009 година на „Ръководство за определяне на местообитанията от европейска значимост в България“ е неправомерно променено от изпълнителите - „Зелени Балкани“, която се представлява тогава от Тома Белев и „Световен фонд за дивата природа – Дунавско-карпатска програма“, управляван от Веселина Кавръкова. Сигналът е подаден още миналата седмица – на 20 септември. \n\n\n                    ", "date": "2017.09.28", "title": "Сигнал до прокуратурата и ДАНС за фалшифицирани зони по „Натура“"}
{"url": "http://www.monitor.bg/a/view/50332-%D0%A1%D0%B0%D0%B3%D0%B0%D1%82%D0%B0-%D1%81-%D0%91%D0%B5%D0%B4%D0%B5%D1%87%D0%BA%D0%B0-%D0%BF%D1%80%D0%BE%D0%B4%D1%8A%D0%BB%D0%B6%D0%B0%D0%B2%D0%B0-%D0%BD%D0%B0-%D0%BD%D0%BE%D0%B2-%D0%B5%D1%82%D0%B0%D0%BF/", "text": "\n                     \n\n \n\n \n\nС нова поредица съдебни дела ще продължи проточилата се повече от година сага с парк „Бедечка“ в Стара Загора след приетия с 38 гласа „за“, 6 „против“ и „ въздържал се“ гласа нов общ устройствен план на територията. Част от собствениците на реституирани имоти, които няма да имат правото да строят върху тях обявиха, че възнамеряват да атакуват решението на старейшините пред съда. По думите им съветниците погазили Конституцията и ги лишили от възможността да се разпореждат със собствеността си.\n\nГрупа природозащитници, водени от социолога Първан Симеонов, които защитаваха каузата за спиране на каквото й да е строителство в района на някогашните старозагорски зеленчукови градини видимо тържествуваше.\n\nВ хода на дебата вносителят на проекта за промяна на общия устройствен план, кметът на Стара Загора Живко Тодоров напомни, че има уверенията на премиера Бойко Борисов общината да получи безвъзмездно армейски терени в рамките на града. Те щели да бъде предложени за замяна на собствениците на реституирани имоти, за да не се налага общината да харчи пари за отчуждаване.\n\nВъзнамеряващите да атакуват пред съд промените обаче са скептични относно замените, тъй като министерството на отбраната бавело процедурата по прехвърляните на терените.\n\nВ остър словесен спор влязоха градоначалникът и съветниците от БСП, които напомниха че промяната в плана не е преминала през задължителното обществено обсъждане. Левите старейшини поискаха отлагане на гласуването, те настояха част от територията да бъде отредена за спортни дейности и реакреация.\n\nВ хода на спора кметът Тодоров репликира социалистите, че именно те са виновни за „горещия“ картоф, след като преди години гласували за връщането на спорните имоти.\n\nБлизо 200 000 лв похарчи община Стара Загора за да организира и проведе местен референдум относно съдбата на парк „Бедечка“. В допитването обаче взеха участие едва 22 000 души, далеч под необходимия минимум и крайният резултат не бе признат за законен.\n\nКъм момента на територията на парка има изградени вече няколко жилищни кооперации, още 8 чакат строително разрешение.\n                    ", "date": "2017.09.28", "title": "Сагата с „Бедечка“ продължава на нов етап  "}
{"url": "http://www.monitor.bg/a/view/11886-%D0%9F%D0%B0%D1%82%D1%80%D0%B8%D0%B0%D1%85-%D0%9D%D0%B5%D0%BE%D1%84%D0%B8%D1%82-%D1%81-%D0%BC%D0%BE%D0%BB%D0%B8%D1%82%D0%B2%D0%B0-%D0%BD%D0%B0-%D0%B3%D1%80%D0%BE%D0%B1%D0%B0-%D0%BD%D0%B0-%D0%B2%D0%BB%D0%B0%D0%B4%D0%B8%D0%BA%D0%B0%D1%82%D0%B0-%D0%9F%D0%B0%D0%BD%D0%BA%D1%80%D0%B0%D1%82%D0%B8%D0%B9/", "text": "\n                     \n\n \n\nЗаупокойна молитва на гроба на владиката Панкратий по повод на 50-та годишнина от интронизацията му ще отслужи в петък от 17,30 часа патриарх Неофит, който ще пристигне на триденвно посещение в Града на липите по повод научна конференция , посветена на паметта и делото на починалия през 1998 година духовник и някогашен „външен министър“ на Българската православна църква.\n\nВ хода на научния форум, който е под патронажа на патриарха ще бъде представен документален филм за владиката Панкратий, който беше депутат във Великото народно събрание и е сред „бащите“ на Конституцията.\n\nВ събота в залата на старозагорската държавна опера ще се състои специален концертс участието на хора на партриаршеския храм-паметник „Св.Александър Невски\" с диригент доц. Димитър Димитров, хора при храм „Св. Св. Кирил и Методий\" – София, с диригент Боряна Найденова и хора на домакините с диригент Димитър Косев.\n\nКулминацията на честванията е на 1 октомври, когато в храм „Въведение Богородично“ патриаръх ще отслужи божествена света литургия.\n\nМиряни от старозагорската епархия припомнят, че това е първото посещение на патриарха в региона, за последно главата на БПЦ в лицето на дядо Максим е идвал през 90-те години на миналия ХХ в., когато митрополит Панкратий беше отлъчен заради участието си в разкола.\n\nИнициатор на честванията е сегашният старозагорски митрополит Киприан, който е бил подстриган за монах през 1996 г. от Панкратий.\n                    ", "date": "2017.09.28", "title": "Патриах Неофит с молитва на гроба на владиката Панкратий   "}
{"url": "http://www.monitor.bg/a/view/25407-%D0%A1%D0%BA%D0%B0%D0%BD%D0%B4%D0%B0%D0%BB-%D0%B1%D0%B5%D0%BB%D1%8F%D0%B7%D0%B0-%D0%B8-%D0%BF%D0%BE%D1%81%D0%BB%D0%B5%D0%B4%D0%BD%D0%BE%D1%82%D0%BE-%D0%B7%D0%B0%D1%81%D0%B5%D0%B4%D0%B0%D0%BD%D0%B8%D0%B5-%D0%BD%D0%B0-%D0%92%D0%A1%D0%A1/", "text": "\n                    Последното заседание на пленума на ВСС не мина без скандал. Скандално известната кадровичка Соня Найденова реши, че и на изпроводяк може да се изпокара с колегите си. Повод за повишаването на напрежението на съвета стана неин коментар на изявлението на представляващия ВСС Димитър Узунов. По-рано Узунов заяви пред bTV, че Найденова вече е взела 98% от 20-те брутни заплати, а сега „продънва ушите ни, че се отказва“.\n\n„Когато тя беше представляваща, по решение на ВСС получаваше 35% повече като възнаграждение от останалите членове на съвета. Като представляваща не й виждахме очите във ВСС. Тя обикаляше Европа повече, отколкото Апостола на свободата България през османското робство“, каза още Узунов пред телевизията. На заседанието на пленума Найденова поиска твърдението, че е вземала повече от другите, да бъде повторено. „Вие кажете получавали ли сте“, отвърна Узунов. Найденова го обвини, че е прекрачил „границата на добрия тон“ и заяви, че не е получавала повече от останалите членове на съвета и се закани, че разполага с достатъчно правни средства, за да защити доброто си име. Спорът бе прекъснат от министъра на правосъдието Цецка Цачева, която председателстваше заседанието. „Това е извън дневния ред. Ако сте искали да има дебат по темата, да го бяхме въвели в точка“, каза тя.\n\nОще в началото на заседанието членовете на съвета отхвърлиха предложението на председателя на ВКС Лозан Панов ВСС и комисиите му да направят отчет за свършеното през последните 5 г., може и устно. „Нямаме готовност за такова нещо“, заяви председателят на ВАС Георги Колев. С 10 гласа „против“ и 9 „за“ предложението на Панов бе отхвърлено.\n\nНа заседанието стана ясно, че ВСС е номиниран за наградата Кристални везни на правосъдието на Европейската комисията за ефективност на правосъдието (CEPEJ) заради проекта му с Министерство на образованието, по който съдии и прокурори обучиха хиляди ученици в страната. Наградата ще бъде връчена по време на мандата на следващия ВСС, който започва на 3 октомври.\n\n“Нека времето да бъде съдник на делата ни“, каза пред журналисти преди началото на последното заседание Незабравка Стоева.\n                    ", "date": "2017.09.28", "title": "Скандал беляза и последното заседание на ВСС"}
{"url": "http://www.monitor.bg/a/view/54482-%D0%93%D0%95%D0%A0%D0%91-%D0%BD%D0%BE%D0%BC%D0%B8%D0%BD%D0%B8%D1%80%D0%B0-%D0%9C%D0%B0%D0%BA%D1%81%D0%B8%D0%BC-%D0%9C%D0%B8%D0%BD%D1%87%D0%B5%D0%B2-%D0%B7%D0%B0-%D0%BD%D0%BE%D0%B2-%D0%BC%D0%B0%D0%BD%D0%B4%D0%B0%D1%82-%D0%B2-%D0%91%D0%A2%D0%90/", "text": "\n                    ГЕРБ предлага Максим Минчев за нов мандат начело на Българската телеграфна агенция (БТА). От партията вече са внесли в деловодството на парламента своята номинация, като за момента тя е единствената кандидатура. Предложението е направено от депутата на ГЕРБ Тома Биков. Миналата седмица парламента откри процедурата за избор на нов директор на агенцията, като самото гласуване трябва да се състои на 21 октомври. Минчев е генерален директор на БТА от 2003 година насам, но на 21 декември 2017 година изтича първият му мандат на поста по приетия през 2011 г. закон за БТА. През 2012 г. той бе единствен кандидат за директори и отново бе предложен от ГЕРБ. Според закона директорът има право най-много на два последователни мандата по 5 години.\n                    ", "date": "2017.09.28", "title": "ГЕРБ номинира Максим Минчев за нов мандат в БТА"}
{"url": "http://www.monitor.bg/a/view/60999-%D0%9E%D0%B1%D0%B2%D0%B8%D0%BD%D0%B5%D0%BD%D0%B8%D1%8F-%D0%B2-%D0%BF%D0%B5%D0%B4%D0%BE%D1%84%D0%B8%D0%BB%D0%B8%D1%8F-%D1%83%D1%87%D0%B8%D0%BB%D0%B8%D1%89%D0%B5%D0%BD-%D0%B4%D0%B8%D1%80%D0%B5%D0%BA%D1%82%D0%BE%D1%80-%D0%9D%D0%B0%D0%B4%D1%8F%D0%B2%D0%B0%D0%BC-%D1%81%D0%B5-%D0%B8%D1%81%D1%82%D0%B8%D0%BD%D0%B0%D1%82%D0%B0-%D0%B4%D0%B0-%D0%B8%D0%B7%D0%BB%D0%B5%D0%B7%D0%B5-%D0%BD%D0%B0%D1%8F%D0%B2%D0%B5/", "text": "\n                    \n\n\n                    ", "date": "2017.09.28", "title": "Обвинения в педофилия училищен директор: Надявам се истината да излезе наяве\""}
