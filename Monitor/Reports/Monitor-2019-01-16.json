{"url": "https://www.monitor.bg:443/bg/a/view/bylgarija-s-francija-i-italija-na-evrovolej-2019-154781", "text": "Волейболистите от националния отбор на България попаднаха в може би най-тежката група А заедно с един от домакините - Франция, олимпийския вицешампион Италия, Португалия, Гърция и Румъния за европейското първенство за мъже през тази година. Мачовете в групата ще се играят в Монтпелие. Това стана ясно след тегления тази вечер жребий за шампионата на Стария континент в емблематичния Атомиум в белгийската столица Брюксел. Любопитно е, че именно селекционерът на \"петлите\" Лоран Тили тегли отборите от урна 2, в която бяха българските \"лъвове\". Видимо треньорът на Франция не остана доволен, че България попадна в тяхната група. Европейското първенство през 2019 година, което ще се проведе от 12 до 29 септември, за първи път в историята ще бъде от 24 отбора, които са разпределени в 4 групи по 6 тима. Всяка една група ще се играе в 4-те страни-домакини - Франция, Словения, Белгия и Холандия, което също ще се случи за първи път. По регламент първите 4 отбора от всяка група ще се класират директно за елиминациите на турнира, които включват 1/8-финали, 1/4-финали, полуфинали, мач за бронзовите медали и финал. Последните два тима от групите ще отпаднат от шампионата. Група А (в Монпелие, Франция): Франция, Италия, БЪЛГАРИЯ, Португалия, Гърция, Румъния Група В (в Брюксел и Антверп, Белгия): Белгия, Сърбия, Германия, Словакия, Испания, Австрия, Група С (в Любляна, Словения): Словения, Русия, Финландия, Турция, Македония, Беларус Група D (в Ротердам и Амстердам, Холандия): Холандия, Полша, Чехия, Естония, Украйна, Черна гора", "date": "2019.01.16", "title": "България с Франция и Италия на Евроволей 2019"}
{"url": "https://www.monitor.bg:443/bg/a/view/djon-bojega-zapisva-afrikanski-artisti-za-saundtraka-na-bog-e-dobyr-154770", "text": "Джон Бойега, добил световна популярност в ролята на Фин в настоящата трилогия на „Междузвездни войни“, ще застане зад камерата за следващото си заглавие - „Бог е добър“ (God Is Good). Актьорът ще служи като изпълнителен продуцент на филма, промотиран като „криминален трилър“. Освен това, Бойега ще застане начело на саундтрака на лентата. По музиката той ще работи с компанията си UpperRoom Records, като за целта ще запише няколко изгряващи звезди от Южна Африка, които да „представят невероятния певчески талант“ на региона. Сред изпълнителите, с които Бойега вече обяви, че ще работи, е рапърът YoungstaCPT. Сюжетът на новото заглавие ще проследи съдбоносната среща между проповедник и детектив. Тя е продиктувана от брутално насилие, чиито следи водят до зъл лейтенант, който няма да се спре пред нищо, за да стигне до върха. Със сценария и режисурата на „Бог е добър“ се захваща Уилъм Гроблер. каза наскоро Бойега. Към момента актьорът е зает със снимките на деветия филм под щампата на „Междузвездни войни“. Лентата се очаква да въвлече милиони зрители в галактически битки през декември тази година.", "date": "2019.01.16", "title": "Джон Бойега записва африкански артисти за саундтрака на „Бог е добър“"}
{"url": "https://www.monitor.bg:443/bg/a/view/ubiha-23-godishna-jena-v-banishora-154780", "text": "Млада жена е убита в столичния квартал \"Банишора\". Сигнал за посиняло момиче в тежко състояние е подаден малко след 18:00 ч. на тел. 112. Линейката е пристигнала на място веднага, но близо час спешните медици не са успели да влязат в жилището, тъй като желязната врата е била заключена, съобщиха за Дарик от Спешна помощ. След намеса на екип на пожарната лекарите са влезли в апартамента, където са открили тялото на 25-годишната жена. По първоначална информация тя е била пребита, душена и с множество синини и контузии по тялото.  В жилището се е намирал и 23-годишният й приятел, който заявил, че не помни нищо и, че заварил момичето така още сутринта. От МВР съобщиха за Дарик, че вероятно до инцидента се стигнало след скандал между двамата. По информация на Спешна помощ момичето е било мъртво от няколко часа. Мъжът казал, че е смесил алкохол и успокоителни и е бил откаран в токсикологията на \"Пирогов\". Все още няма информация кой е подал сигнала на тел. 112, нито какви са мотивите за убийството.", "date": "2019.01.16", "title": "Убиха 23-годишна жена в „Банишора“ (ОБНОВЕНА)"}
{"url": "https://www.monitor.bg:443/bg/a/view/snimat-hell-s-kitchen-na-25-januari-154717", "text": "Кулинарната надпревара Hell’s Kitchen скоро ще атакува ефира на Нова тв, а актуалната порция епизоди ще се развият под мотото „Заедно като един“. Шеф Виктор Ангелов вече е избрал 18 кандидати за слава, чек за 100 000 лв. и договор за работа в ресторанта си. „Hell’s Kitchen е кулинарна академия за лидери, а всеки добър лидер започва първо като добър отборен играч. За да влезеш в предаването, се изисква комплекс от качества – може да си много добър готвач, но важното е как се справяш под напрежение, защото в професионалната кухня температурата на напрежението е много висока“, споделя кулинарният гуру. Снимките на „Заедно като един“ се очаква да започнат съвсем скоро, като конкретната дата ще бъде потвърдена официално до 25 януари, научи \"Монитор\".", "date": "2019.01.16", "title": "18 ще се борят за голямата награда в Hell’s Kitchen"}
{"url": "https://www.monitor.bg:443/bg/a/view/sa-sht-napuskat-jadrenija-dogovor-154778", "text": "Вашингтон потвърди, че от 2 февруари САЩ започват напускането на Договора за ликвидиране на ракетите със среден и малък обхват с Русия, съобщи Ройтерс, който се позовава на първия заместник държавен секретар на САЩ Андреа Томпсън, която е с ресор контрол над въоръженията и международна сигурност. Процесът по напускане е 6 месеца. Според американския представител САЩ не виждат Русия да изпълнява задълженията си по договора. Вчера Томпсън проведе двучасови разговори със заместник-министъра на външните работи на Русия Сергей Рябков в Женева. Тя обяви, че САЩ са \"разочаровани\" от преговорите с Русия. На 20 октомври американският лидер Доналд Тръмп обяви, че САЩ възнамеряват да напуснат договора. Той обвини Русия, че не изпълнява условията по договора. От 2014 г. САЩ обвиняват Русия в нарушаване на договора с новата ракета 9M729 (или SSC-8). Изпитанията на ракетата 9М729, която може да носи ядрена и конвенционална бойна глава, са завършени през 2015 г. В началото при изпитанието на ракетата е използвана стационарна пускова установка с обсег на действие 500 километра, което е позволено от договора, ако ракетата е с морско и въздушно базиране. Впоследствие ракетата е изпитана с мобилна пускова установка в рамките на 500 километра.", "date": "2019.01.16", "title": "САЩ напускат ядрения договор "}
{"url": "https://www.monitor.bg:443/bg/a/view/tereza-mej-ocelja-na-vota-na-nedoverie-154782", "text": "Правителството на британския премиер Тереза Мей оцеля на вота на недоверие само с 19 гласа преднина. Вотът бе поискан снощи, след като камарата на общините в парламента в Лондон отхвърли сделката на Мей за излизане от Европейския съюз. Лейбъристкият лидер Джеръми Корбин поиска вот на недоверие на премиера, което бе гласувано днес. 325 депутати подкрепиха правителството и 309 гласуваха против. Мей има три дена, за да измисли план Б за излизане от Европейския съюз - така решиха депутатите миналата седмица. Днес бившият външен министър Борис Джонсън коментира, че Мей е получила огромен мандат за нови преговори за брекзит след историческия вот снощи.", "date": "2019.01.16", "title": "Тереза Мей оцеля при вота на недоверие"}
{"url": "https://www.monitor.bg:443/bg/a/view/tajms-parij-i-berlin-gotovi-na-otlagane-na-brekzit-154779", "text": "Представители на ЕС разглеждат планове за отлагане на Брекзит за 2020 г., след като Германия и Франция намекнаха, че са склонни да се удължат преговорите след развитието в Лондон, пише британският вестник \"Таймс\". Дипломати и представители обсъждат подобен сценарий след историческата загуба на премиера на Великобритания Тереза Мей в британския парламент вчера. Преди плановете включваха отлагане на Брекзит с три месеца от 29 март до юни, но сега множество източници коментират, че Брюксел търси правни пътища за отлагане на процеса по напускане на Обединеното кралство до следващата година.", "date": "2019.01.16", "title": "Таймс: Париж и Берлин готови на отлагане на брекзит"}
{"url": "https://www.monitor.bg:443/bg/a/view/pak-sblysyci-po-tribunite-na-basketbolen-mach-u-nas-154783", "text": "Четвъртфиналните мачове –реванши в турнира за Купата на България по баскетбо за мъже не минаха без нови сблъсъци по трибуните. В Ботевград двубоят между местния „Балкан“ и „Левски Лукойл“ бе помрачен от опит за саморазправа между агитката на \"сините\" и част от феновете, подкрепящи домакините и по-конкретно - футболния отбор на „Ракитин“ (Трудовец). От сектора, в който се бяха настанили футболистите от съседното на Ботевград село полетяха няколко предмета, насочени към ултрасите на столичани, които от своя страна не останаха безучастни и тръгнаха на щурм през буферната зона, за да потърсят справедливост, пишe sportal.bg. За щастие бързата намеса на стюардите и униформените предотврати по-сериозни инциденти. Иначе „Левски Лукойл“ изхвърли „Балкан“от турнира, след като изигра един от най-добрите си мачове и спечели с 96:73. В първата среща „Балкан“ бе победил с точка като гост в София. В Стара Загора отборът на „Берое“ се добра до продължение и макар да загуби с 80:87 като домакин от „Рилски спортист“, след победата с 11 точки в първия мач в Самоков продължава напред. Редовното време завърши при 83:72 за „Рилски“. „Академик Бултекс 99“ (Пловдив) също продължава напред, след като днес възпитаниците на Асен Николов спечелиха и втория си двубой срещу „Ямбол“, този път със 79:72. Последният полуфиналист е младият отбор на „Академик“ (София). Възпитаниците на Георги Давидов победиха като гост в реванша „Спартак“ (Плевен) със 75:70 и след успеха в първия мач с 83:68 си осигуриха участие в следващата фаза, където на 13 и 16 февруари ще играят с тима на „Берое“.", "date": "2019.01.16", "title": "Пак сблъсъци по трибуните на баскетболен мач у нас"}
{"url": "https://www.monitor.bg:443/bg/a/view/vasilev-opravda-chernata-kasa-v-ktb-s-denominacijata-na-kostov-154784", "text": "Трагикомична теза, за да оправдае коледните бонуси, през които е била точена КТБ, изкара банкерът-беглец Цветан Василев. В поредно задгранично интервю пред любимата си придворна TV водеща Люба Кулезич, този път в ефира на „Евроком“, той заяви, че бонусите били в неденоминирани левове. Т.е. не са били на стойност 2,5 млн. лева, а 2500 лева. Заради парите, вземани на каса от КТБ, прокуратурата обвини в пране на пари и закопча петима от близкото обкръжение на Василев – финансовия директор на „Дунарит“ Никола Киров, Васил Шуманов, Венцислав Тодоров, Иван Стойков и Красимир Зарев. Според държавното обвинение петимата реално са били мулета на Цветан Василев, като под формата на въпросните бонуси са източвали банката, за да правят отчисления към мустакатия си шеф. В опит да защити приближените си, Василев обяви, че представените като доказателства от прокуратурата разходни ордери, подписани от тях, били от „времето на неденоминираните левове“. За справка деноминацията беше направена през лятото на 1999 г. - точно в средата на кабинета на Иван Костов. Освен факта, че говорим за времена отпреди 20 години, тезата на Василев е повече от абсурдна и заради друго -  разходните ордери от онова време са различни от тези, използвани през последните години. Върху всеки задължително има номер, по който могат да бъдат проследени от коя точно дата са. А върху представените от прокуратурата финансови документи има и печати от 2013 г.  В телевизионния рейд в защита на Василев и ортаците му, заформен от Кулезич в предаването й, се включи и пионката на банкера-беглец, през която той в момента държи „Дунарит“ - оръжейният търговец Емилиан Гебрев.", "date": "2019.01.16", "title": "Василев оправда черната каса в КТБ с деноминацията на Костов"}
{"url": "https://www.monitor.bg:443/bg/a/view/za-edin-izgled-kym-moreto-154772", "text": "Несъмнено дерибейството и вандалщината вървят ръка за ръка. Дюните Му закривали гледката към морето, затова платил на двама с булдозер да ги затрият. В резултат на това са унищожени близо декар и половина дюни, включително и от най-ценните бели дюни. Както обикновено, в такива случаи се вдига голям шум – едни се правят на “ни лук мирисали, ни лук яли”, институциите се събуждат, почват нещо да измерват, валят дежурните укори. И точно, когато се създава впечатление, че с емоционалната глъчка се търси затлачване и прикриване на престъплението, прокуратура и полиция, без вой на полицейски сирени и медийни изяви, бързо разкриват извършителите и ги обвиняват в умишлено престъпление. И съвсем правилно. В чл. 278а (3) от НК е написано, че “който унищожи или повреди изключително ценни единични и невъзстановими земни образувания, диви животни, птици растения и други, обявени за уникални, се наказва с лишаване от свобода до три години, или с глоба от 1000 до 10000 лв, както и с обществено порицание.” Има направени самопризнания, нищо че поръчителят ги отрича. Сега остава да видим доколко бързо съдът ще изпълни закона. Това, което ще добавим е, че местното дерибейство не е от вчера. Както и затварянето на очите на облечените с власт по места. Докато някой не се намеси отгоре. Само че това не е кокошкарска история, нито “Суджукгейт”. Унищожаването на природен феномен е трудно за проумяване престъпление, с тежки бъдещи последици, предимно за всички нас.Затова, освен похвалните бързи действия на прокурори и полицаи, те би трябвало да бъдат последвани от такива на законотворците - да помислят за по-сурови наказания - освен заплащане на разноскитеq вандалите да участват с поправителен труд по възстановяването на дюните.Също така в бъдеще да не им се позволява да припарват до защитените територии. Ако нищо не последва и такива случаи останат само медийни еднодневки, то природата неизбежно ще накаже тези, които не се съобразяват с нея", "date": "2019.01.16", "title": "За един изглед към морето"}
{"url": "https://www.monitor.bg:443/bg/a/view/48-000-invalidi-pensioneri-ne-sa-podali-zajavlenija-do-socialnite-154775", "text": "48 000 пенсионери инвалиди, които имат право на новата финансова помощ, не са подали заявления в Агенцията за социално подпомагане/АСП/, стана ясно от думите на министъра на труда и социалната политиката Бисер Петков по време на социалната комисия. Това означава, че нито един от пенсионерите, които взимаха четвъртинката социално-инвалидна пенсия, но не и интеграционни добавки, не са подали заявления до Агенцията за социално подпомагане  за начина, по който желаят да им бъде изплащана помощта. Освен това не са подали и банкова сметка, на която да бъде извършен трансферът. Броят им е станал ясен при служебното обработване на информационните масиви на Националния осигурителен институт /НОИ/ и АСП, обясни социалният министър, предаде БТА. От началото на новата година инвалидната четвъртинка бе заменена от новата финансова подкрепа и вече няма да се изплаща от НОИ към пенсиите, а от АСП. Сумата ще се получи през февруари. Финансовата подкрепа е обвързана с линията на бедност и процента инвалидност. За да им бъде изплатена помощта те трябва да подадат заявления до АСП. Министър Петков обясни, че 360 хиляди пенсионери са засегнати от промяната. Заради разминаването в графиците за плащане на НОИ в началото на месеца и на АСП в края на следващия месец за предходния месец, те са получили и по-малък размер на пенсиите. Това стана причина Д-р Хасан Адемов, председател на Комисията по труда, социалната и демографската политика да попита министър Петков, дали съществува административна възможност средствата им да бъдат изплатени в рамките на месеца. Министър Бисер Петков информира, че от декември месец има споразумение между НОИ и АСП за служебно обработване на данните на лицата, които ще получават новата финансова помощ от АСП. Той увери, че ако лицата подадат заявление-декларация за подкрепа по новия закон до края на януари, те ще получат сумата, която им се полага, през февруари. \"Вчера, 15 януари, започнаха плащанията за месец декември миналата година. Включително се плащат интеграционните добавки за месец декември на около 500 хиляди лица. Същевременно започна преизчисляването по служебен път на всички тези 500 хиляди лица, които са получават месечната добавка, така че без да подават заявление, по служебен път от февруари да започнат да получават месечната финансова подкрепа по Закона за хората с увреждания\", увери социалният министър.Петков увери още, че чрез службите на АСП и всички комуникационни канали се полагат всички усилия на хората да им бъде обяснено, че плащанията, които са получавали досега не се губят, а се трансфомират. До 15-ти януари има около 4 100 подадени заявления-декларации за новата финансова подкрепа. Министър Петков увери, че ако хората се забавят по някакви причини, но подадат заявлението си до 31 март, то тогава те ще получат накуп всички плащания. \"В момента службите на Агенцията по социално подпомагане са натоварени значително с приемане на заявления за безплатните електронни винетки. В същото време се приемат заявленията за новата месечна финансова подкрепа. Правим всичко възможно те да бъдат обработени, така че плащането да се извърши в съответния график\", увери той. Министърът каза още, че ще проведе работна среща във връзка със забавените плащания с Агенцията за социално подпомагане, но липсват законови основания за промяна в датата им. Бисер Петков бе категоричен, че нищо няма да бъде загубено от хората и те ще си получат средствата в увеличен размер, предвиден в Закона за хората с увреждания.", "date": "2019.01.16", "title": "48 000 пенсионери инвалиди не са подали заявления до социалните"}
{"url": "https://www.monitor.bg:443/bg/a/view/ronaldo-pribavi-i-superkupata-vyv-vitrinata-na-uventus-154785", "text": "Мегазвездата Кристиано Роналдо направи \"Ювентус\" тотален хегемон в Италия.  Шампионите надвиха с 1:0 \"Милан\" във финала за Суперкупата на Италия - 2018 година, а CR7 отбеляза единственото попадение в 61-ата минута. Така португалецът спечели първи трофей с \"бианконерите\", които вече доминират на Апенините по всички показатели. Торинският гранд спечели осми рекорден трофей в надпреварата, като изпревари именно \"росонерите\", които останаха със седем. Старата госпожа вече рекордьор по титли - 34, рекордьор по Купи на Италия - 13, както и рекордьор по Суперкупи - 8. Това пък е втори требъл на Апенините за Алегри, който взе трите трофея с Ювентус и през 2015 година. Срещата се игра в Саудитска арабия на пред пълнения стадион \"Крал Абдула Спортс Сити\" в Джеда. ", "date": "2019.01.16", "title": "Роналдо прибави и Суперкупата във витрината на \"Ювентус\" "}
{"url": "https://www.monitor.bg:443/bg/a/view/lube-sys-sokolov-pregazi-zaksa-154771", "text": "\"Кучина Лубе\" с Цветан Соколов в състава записа трета поредна победа в Шампионската лига на Европа по волейбол. Играчите на италианския тим разгромиха с 3:0 (19, 17, 19) полския вицешампион ЗАКСА като гости в Кендзежин-Козле в мач от третия кръг в група В пред 870 зрители. Така \"Лубе\" остана първи в класирането с 9 точки, а полският гранд е втори с 3 (1 победа, 2 загуби). Соколов направи 13 точки (3 блока) и беше втори по резултатност след кубинеца Йоанди Леал, който завърши с 14 (3 блока). За ЗАКСА над всички беше Сам Деру с 11 т. (1 ас, 2 блока). Статистиката отчете пълно предимство на италианския тим - 40:26 т. от атака, 13:10 от блокада, 3:3 аса, 19:16 от грешки на съперника. В следващия кръг \"Лубе\" посреща чешкия шампион ЧЕЗ (Карлови Вари) на 31 януари, а ЗАКСА - италианския \"Азимут\" (Модена). Националът Мартин Атанасов и неговият \"Шомон\" (Фр) постигнаха втора победа в Шампионската лига. Воденият от националния селекционер Силвано Пранди френски тим се наложи над словенския шампион \"АХ Волей\" (Любляна) с 3:1 (18, 13,-28, 26) в трети мач от група С. Посрещачът Атанасов беше на терена в 3 от 4-ти гейма и завърши с 9 точки (1 ас, 1 блок). Топреализатор стана Матей Патак с 15 т. (1 ас, 3 блока), с 14 приключи Михаел Сета (4 аса, 3 блока). За словенския тим Йори Манта завърши с 21 т. (1 ас, 2 блока). В следващия кръг \"Шомон\" излиза срещу \"Фридрихсхафен\" (Гер) на 30 януари от 21.00 ч., а \"АХ Волей\" се изправя срещу \"Зенит\" (Санкт Петербург). Играчите на руския \"Зенит\" (Казан) пък претърпяха катастрофа по време гостуването на турския \"Халкбанк\" в Анкара. В автобуса им се заби кола, пострадал е водачът му, а волейболистите са невредими, но се прибрали пеша.", "date": "2019.01.16", "title": "\"Лубе\" със Соколов прегази ЗАКСА"}
{"url": "https://www.monitor.bg:443/bg/a/view/kanie-uest-dari-10-mln-za-vulkanichen-krater-154759", "text": "Кание Уест е направил колосалното дарение от 10 милиона долара на фондацията Turrell Art за развитие на проекта, който трябва да превърне вулканичен кратер в обсерватория. Пред „Уол стрийт джърнъл“ рапърът разясни, че дава тези пари, защото иска проектът да бъде „усетен и да му се радват за вечни времена“. През 70-те Турел започва да работи върху спящ вулкан, който се намира в северна Аризона. От тогава той се опитва да превърне кратера в обсерватория, като кръщава проекта Roden Crater Project. Според уебсайта на учения, проектът е „организиран като набор от променяща се светлина. Турел се намесва в природните форми на кратера Роден, който се състои от камери, пътеки, тунели и отвори към небето в и около повърхността на самия кратер“. Припомняме, че наскоро Кание Уест прояви за пореден път своята ексцентричност, като се отказа от участие във фестивала Коачела, защото организаторите не могли да му осигурят желания купол, под който да се изяви. Последният път, когато рапърът е участвал в музикалното събитие е бил през 2011-та.", "date": "2019.01.16", "title": "Кание Уест дари $10 млн. За вулканичен кратер"}
{"url": "https://www.monitor.bg:443/bg/a/view/objaviha-za-izdirvane-otkradnata-moma-kalajdjijka-154768", "text": "Полицията в Сливен обяви за общодържавно издирване 17 – годишно момиче, чието семейство  /баща и три сестри/ живее в горнооряховското село Писарево. Полицията в Сливен обяви за общодържавно издирване 17 – годишно момиче, чието семейство  /баща и три сестри/ живее в горнооряховското село Писарево. Издирването е предприето по молба на майката на Екатерина Стоянова Георгиева, която от известно време живеела на територията на Сливен. Високата 160 см русокоса и синеока девойка е в неизвестност от 6 януари. По телефона кметът на Писарево Ахмед Мустафов обясни, че тийнейджърката била грабната от улицата посред бял ден от трима мургави младежи, които я напъхали в автомобил и отпрашили в неизвестна посока. Екатерина учила до преди няколко години в местното училище, после уж отишла в Горна Оряховица. Родителите й са от племето на ромите – калайджии, пристигнали в Писарево от ямболските села. „Много свестни хора са, работят, с никого не се карат, най-голямата им дъщеря се омъжи и има вече две деца, Екатерина е хубаво, бяло момиче, интелигентно…Дано не й се е случило нещо лошо!“, настоя в разговора селският управник. Информирани източници обаче твърдят, че преди две години тийнейджърката била дадена за съпруга на калайджия от община Твърдица, роднините му платили бабахак от над 40 000 лв.След време обаче двата рода се изпокарали и родителите на Катя си я прибрали обратно. Предполага се, че „отвличането“ е станало със съгласието на момичето, което след три месеца ще навърши пълнолетие. От прокуратурата  са образували досъдебно производство след като обявената за издирване не е била намерена на адреса на доскорошния си съжител, с когото нямат сключен граждански брак. От Ру „Полиция“- Сливен молят ако някой има информация за местоположението на момичето да се свърже с най-близкото поделение на МВР или на телефон 112.", "date": "2019.01.16", "title": "Обявиха за издирване открадната мома-калайджийка"}
{"url": "https://www.monitor.bg:443/bg/a/view/cska-startira-kontrolite-s-1-1-sreshtu-bohum-154773", "text": "ЦСКА успя да се спаси от загуба в първата си контрола за 2019 година. Само два дни след пристигането си в испанския курорт „Марбея“ „червените“ играха срещу осмия във Втора Бундеслига „Бохум“ и завършиха 1:1. Треньорът на „армейците“ Нестор Ел Маестро даде почивка на четирима играчи - Рубен Пинто, Едвин Джеси, Ангел Лясков и Йоан Бауренски, които тренират на облекчен режим и спецът реши да не рискува здравето им. И двата гола в мача паднаха през второто полувреме, като „Бохум“ поведе в резултата след попадение от фаул на Себастиан Майер. Само 10 минути по-късно обаче Кристиан Малинов се разписа след хубав изстрел за крайното 1:1. ЦСКА беше подкрепян и от петдесетина фенове, а проверката се игра при отлично време. Следващата контрола на „червените“ ще е на 20 януари срещу „Академия Пушкаш“, след което има проверки с „Шанхай Шенхуя“ и „Виктория“ (Пилзен). В друга контрола, само че на българска земя, „Берое“ размаза с 4:1 „Ботев“ (Гълъбово), като бе без големите си звезди Иван Бандаловски, Мартин Камбуров, Ерол Алкан и Мартин Райнов. Голямата новина от лагера на заралии обаче е, че с тима за лагера в Турция ще замине и Димитър Бербатов. Бившият капитан на националния отбор ще води подготовка с тима, за да поддържа форма, опитвайки се да си намери отбор. В момента нападателят е свободен агент, след като за последно бе част от индийския “Керала” (Бластърс). Не за първи път Бербатов ще тренира с “Берое”, тъй като е известен факт, че двамата с треньора Александър Томаш са близки приятели. С контролите стартира и още един отбор от Първа лига - „Черно море“. Варненци завършиха наравно 1:1 срещу “Черноморец” (Балчик), а дебют за тима направиха новите попълнения Родриго и Цветомир Панов. Виктор Генев бе точен за \"моряците\" в 36-ата минута, а в 59-ата Траян Траянов възстанови равенството.", "date": "2019.01.16", "title": "ЦСКА стартира контролите с 1:1 срещу \"Бохум\""}
{"url": "https://www.monitor.bg:443/bg/a/view/shampionkata-na-avstralija-s-vajen-test-sreshtu-sharapova-154758", "text": "Защитаващата титлата си от Australian Open Каролин Вожнячки (Дан) елиминира без особени проблеми шведката Йохана Ларсон с 6:1, 6:3. Следващото й препятствие обаче ще е шампионката от 2008 г. и номер 30 в схемата Мария Шарапова. Рускинята победи друга шведка - Ребека Петерсон, с 6:2, 6:1. Носителката на трофея в Мелбърн от 2016-а Ангелик Кербер (Гер) се наложи над квалификантката Беатрис Адад Мая (Бр) с 6:2, 6:3 за юбилейната си победа №100 в турнирите от „Големия шлем“. Южноамериканката направи цели 39 непредизвикани грешки срещу само 10 на германката и това се оказа решаващо. Следващата съперничка на Кербер ще бъде участващата с \"уайлд кард\" представителка на домакините Кимбърли Бирел. 20-годишната Бирел за първи път в кариерата си достигна до третия кръг от Шлема, след като елиминира номер 29 Дона Векич (Хър) с 6:4, 4:6, 6:1. Петра Квитова (Чех) също продължава напред след убедителен успех над румънката Ирина-Камелия Бегу с 6:1, 6:3 и очаква Белинда Бенчич (Швейц), която се справи с Юлия Путинцева (Каз) със 7:5, 4:6, 6:2.  ", "date": "2019.01.16", "title": "Шампионката на Австралия с важен тест срещу Шарапова"}
{"url": "https://www.monitor.bg:443/bg/a/view/peterhanzel-otpadna-v-predposlednija-etap-154769", "text": "Рекордьорът по победи в рали \"Дакар\" Стефан Петерханзел (6 с мотоциклети и 7 с автомобили) напусна 41-ото издание на състезанието в предпоследния, 9-и етап - около Писко (316 км скоростна отсечка). На 26-ия километър неговата кола \"Мини\" се приземи в дюна, при което навигаторът му Дейвид Кастера получи силен удар в долната част на гърба и това извади екипажа от надпреварата. Ден преди това от Сан Хуан де Маркона до Писки (316+96 км) вицешампионът от 2018 г. Себастиен Льоб с частно \"Пежо 3008\" записа 4-та етапна победа, като изпревари със 7:27 мин. лидера в генералното класиране Насър Ал-Атия с \"Тойота Хайлукс\" и с 15:15 мин. Якуб Пржигонски с \"Мини\" 4х4. Ал-Атия обаче върви към трета титла след тези в 2011 и 2015 г. с аванс от 46:29 мин. пред Нани Рома с \"Мини\" и 46:45 пред Льоб. Шампионът за 2018-а Матиас Валкнер (Ав) с КТМ би при мотоциклетистите с 3.55:25 ч., на 45 сек. зад него финишира Пабло Кинтания с КТМ, а на 1:13 мин. - победителят за 2016-а и плидер в класирането Тоби Прайс с КТМ. При камионите Дмитрий Сотников (Рус) записа втора етапна победа и оглави генералното класиране, като финишира за 4.38:06 ч. и изпревари с 22:01 мин. холандеца Тон Ван Генугтен с ИВЕКО и с 23:03 Сергей Везович (Блрс) с МАЗ. Шампионът от последните две издания Едуард Николаев (Рус) с КАМАЗ имаше проблеми и финишира, почти с час назад. Така той отстъпи лидерската позоция в генералното класиране и стана втори, на 26:49 мин. зад Сотников. Трети на 1.07:43 ч. е победителят през 2016-а Жерард де Роой (Хол) с ИВЕКО. В надпреварата с АТВ-четириколките вицешампионът от миналия сезон Николас Кавилясо с \"Ямаха\" записа 6-а поредна етапна победа и общо 7-а в кампанията, като финишира за 5.18:53 ч. Втори на 9:10 мин. е Густаво Гайего с \"Ямаха\", а трети - Херемиас Гонсалес Фериоли с \"Ямаха\", на 9:16 мин. - и тримата от Аржентина. Кавилясо има солидна преднина от 1.24:52 час пред Фериоли в общото подреждане. Трети е Гайего с изоставане от 1.44:04 ч. При бъгитата чилиецът Франсиско Контрадо с \"Кан-Ам\" стана първи за трети път и общо четвърти за състезанието, като мина трасето за 4.38:34 ч. С това оглави и генералното класиране, след като защитаващият титлата си и досегашен лидер Рейналдо Варела (Браз) с \"Кан-Ам\" имаше сериозни проблеми и завърши едва 15-и днес с пасив от почти час и половина. Преди последните два етапа Контрадо има преднина пред сънародника си Родриго Пиасоли с \"Кан-Ам\" от 54:10 мин., а трети е испанецът Жерард Фарес също с \"Кан-Ам\" на 1.08:09 ч. Варела падна на четвърта позиция с пасив от 1.22:55 час.", "date": "2019.01.16", "title": "Петерханзел отпадна в предпоследния етап"}
{"url": "https://www.monitor.bg:443/bg/a/view/chetirima-amerikanci-ubiti-v-sirija-154774", "text": "Четирима американски военни са били убити и трима - ранени, при днешната атака в северния сирийски град Манбидж срещу патрул на международната антиджихадистка коалиция, заяви представител на американските власти, пожелал анонимност и цитиран от Ройтерс. Според неправителствената мониторингова организация Сирийски център за наблюдение на правата на човека при нападението са загинали 16 души, сред които двама американски войници. Говорител на антиджихадистката коалиция потвърди, че американски военни са убити при атаката, но не посочи конкретни числа. Отговорност за нападението пое джихадистката групировка \"Ислямска държава\". Тя каза, че атаката е била извършена от атентатор самоубиец.", "date": "2019.01.16", "title": "Четирима американци убити в Сирия "}
{"url": "https://www.monitor.bg:443/bg/a/view/arest-za-myj-i-jena-probvali-da-prisvojat-s-izmama-600-bona-po-evro-proekti-154760", "text": "Мъж и жена бяха арестувани и обвинени от окръжната прокуратура за измама със средства от европейски фондове в особено големи размери и пране на пари, съобщиха от държавното обвинение. Ива и Стойчо Воневи били задържани на 14 януари след операция на отдел „Икономическа полиция” в Пловдив, съобщиха от окръжната прокуратура в Пловдив. При акцията били извършени претърсвания и изземвания в Пловдив, Сливен и Свиленград. Разследването до момента установило, че двамата са въртели схемата от 12 октомври 2017г. до януари т.г. Те са зарибили общо 101 души от Пловдив, Велинград, Котел, Харманли и Свиленград, за да ги използват и да получат общо 696 837 лева по проектите „Работа” и „Обучение и заетост”, финансирани от ЕС. Успели да дръпнат само 93 905.55 лв. преди да бъдат заловени. Според разследващите двамата арестувани са използвали банковите карти на въпросните 101 души, за да теглят от сметките им преведените пари. В резултат на предприетите действия по разследването е било предотвратено неправомерното усвояване на европейски средства в размер на над 600 000 лева.  Обвиняемите са задържани за срок от 72 часа с постановления на наблюдаващия прокурор, като предстои да бъде внесено искане до съда за вземане спрямо тях на най-тежката мярка за неотклонение „Задържане под стража”. По-тежкото измежду предвидените от закона наказания за престъпленията, в които двамата са обвинени, е лишаване от свобода от 5 до 15 години и глоба от 10 000 до 30 000 лева. Разследването по случая продължава.", "date": "2019.01.16", "title": "Арест за мъж и жена, пробвали да присвоят с измама 600 бона по евро проекти"}
{"url": "https://www.monitor.bg:443/bg/a/view/lovci-na-duhove-se-zavryshtat-otnovo-154767", "text": "Класиката „Ловци на духове“ ще получи нов живот на голям екран. Това стана ясно, след като от Sony Pictures обявиха, че работят заедно със сина на режисьора на оригинала от 1980 г. Айван Райтман – Джейсън, по новото заглавие. 41-годишният кинодеец е работил в продължение на години по проекта, завещан му от баща му, но до момента е пазел намеренията си в тайна. Според първоначалната информация, за филма си младият Райтман ще търси четирима тийнейджъри за главните роли – две момчета и две момичета, като в момента води преговори и с оригиналните звезди от „Ловци на духове“ за минимум камео появи на екрана. Феновете залагат огромни надежди на новата версия. Самият Райтман на два пъти се разминава със заветния „Оскар“ за работата му по „Джуно“ (2007) и „Високо в небето“ (2009). Нещо повече, само преди три години в киносалоните се завъртя и женски вариант на класиката, в който с участие се разписаха Мелиса Маккарти, Кристен Уиг, Кейт Маккинън и Крис Хемсуърт. Макар, че заглавието спечели 229 милиона долара от световния боксофис, то попадна под обстрела на недоволството, както на критиците, така и на самите киномани. „Ловци на духове“ се очаква отново да влезе в афишите през 2020 г., като клапата вероятно ще щракне през лятото.", "date": "2019.01.16", "title": "„Ловци на духове“ се завръщат отново"}
{"url": "https://www.monitor.bg:443/bg/a/view/mlad-hudojnik-trygva-ot-berlin-na-velosiped-za-da-kachi-shipka-na-3-mart-154751", "text": "Живеещ от 4 години във Фрайенбринк / малко  градче край Берлин/ възпитаник на казанлъшката художествена гимназия „Академик Дечко Узунов“ ще тръгне на 21 февруари с велосипед по пътищата на няколко страни с идеята на 3 март да бъде пред Паметника на свободата на връх Шипка. 26-годишният Тодор Андреев в момента чертае по картата маршрута си, като намерението му е всекидневно да изминава минимум по 250 км, за да преодолее в суровите зимни условия разстоянието за десетина дни като ще си позволява да слиза от педалите на велосипеда по 6 часа на денонощие за да отдъхва в крайпътни мотели. Ще пътува съвсем сам, защото така и не намерил достатъчно „луда глава“, която да му стане спътник през зимата, но разчита на симпатизанти , които ще го следят в Интернет и при нужда ще му оказват съдействие. Уговорил се е с познат масажист да го чака на Шипка, за да не изпадне в ступор на финала. Младият мъж не смята, че прави нещо извънредно, просто му се приискало да докаже на себе си, че може , макар и за кратко, да изпробва дали в него има нещо от мъжеството на опълченците и руските воини, отбранявали прохода с цената на живота си през зимата на 1877 година. „Ще ми се хората в България да разберат, че ние, отишлите да си търсим късмета по чужбина не сме се откъснали от Родината, че тя е жива в душите ни!Много пъти съм се качвал на върха, но никога пеша или с велосипед…“, обяснява дипломиралият се в специалността „Живопис“ през  2012 г. Тодор, чийто корени са от мъничкото шуменско градче Каспичан. Обяснява че близо две години опитвал да се реализира по специалността си, но след като не успял поел  за Германия, където е сменил множество професии, дори известно време бил общ работник в чистотата. Не е семеен, майка му от 8 години работи в Италия, едната му сестра също е в чужбина, другата останала в България. Надява се ако всичко в тази авантюра завърши благоприятно да се завърне обратно поне за две години, през които възнамерява да реализира свой проект под наслов „Изкуство, спорт, наука и образование“,за който лаконично споделя че е насочен към младите хора.Признава че напоследък почти е спрял да рисува, но смята, че под родното небе отново ще се завърне към палитрата и платната. Съвсем наскоро се сдобил с професионален велосипед – втора ръка, почти всеки ден навърта с педалите между 40 и 50 км, а през почивните дни е стигал до преходи от по 400-500 км. Няколко десетки негови приятели и виртуални познати в социалната мрежа са го подкрепили до момента.", "date": "2019.01.16", "title": "Млад художник тръгва от Берлин на велосипед, за да качи Шипка на 3 март"}
{"url": "https://www.monitor.bg:443/bg/a/view/gerb-s-gerber-i-5000-leva-za-ch-rd-na-ninova-154761", "text": "Гербер и 5000 лева за благотворителна кауза получи лидерът на БСП Корнелия Нинова от ГЕРБ за 50-годишния си юбилей. Соцлидерката посрещна гости в Народното събрание, като почерпката и уважиха шефката на НС Цвета Караянчева, лидерът на ДПС Мустафа Карадайъ, шефът на ПГ на ГЕРБ Цветан Цветанов, военният министър Красимир Каракачанов, множество депутати. Тази година обаче Нинова посвети юбилея си на благотворителна кауза, а със събраните средства ще подкрепи Националния ученически отбор по математика. С колегите от ПГ на ГЕРБ с радост подкрепихме тази кауза, като за целта дарихме 5 000 лв., написа Цветанов по-късно в профила си във Фейсбук. Той пожелал на Нинова здраве и късмет и споделил надеждата си, че влизайки в отбора на политиците над 50, тя ще проявява повече мъдрост и конструктивност и \"заедно ще градим бъдещите успехи на България\". От партията на Веселин Марешки „Воля“ са дарили 3000 лева. ДПС пък над 1000 лева. Колко точно са дали пък социалистите не е ясно, тъй като всеки депутат поднасяше свое пликче. Наред парите за благотворителност, Нинова получи множество букети с цветя и малки символични подаръци. Сред тях бе този на червения депутат Славчо Велков, който пък и даде стара ютия в цветовете на българското знаме и с пожелание: „Да изгладим диалога“. \"Благодаря ви, че станахте съпричастни към каузата ми, днес помагаме на младите таланти на България - математици и информатици, които представят страната ни достойно пред света\", заяви Нинова към гостите си и припомни, че решението й е свързано и с факта, че преди време синът й Рафаел също е бил капитан на такъв отбор. Даренията ще отидат за Съюза на математиците в България, който на свой ред ще разпредели парите за националните отбори.", "date": "2019.01.16", "title": "ГЕРБ с гербер и 5000 лева за ЧРД на Нинова"}
{"url": "https://www.monitor.bg:443/bg/a/view/po-visoki-lihvi-kachvat-vnoskata-po-ipotekata-s-okolo-40-lv-154763", "text": "С между 20 и 40 лева месечно ще се увеличат вноските по новоотпуснатите ипотечни кредити, прогнозира пред БНР кредитният консултант Тихомир Тошев. Нарастването ще се усети плавно през годината и е на база на настоящата цена на жилищните заеми. Тошев е категоричен, че заради високата ликвидност на банките и конкуренцията на пазара, когато започне За „Монитор“ експертът уточни, че по-голямото увеличение на вноската с 40 лв. се отнася за ипотека от 200 хил. лв. със срок на погасяване 20 години, в слумчай на нарастване на лихвата по него с 0,4 процентни пункта. За жилищен заем от 100 бона в лева, покачването на месечния разход ще е само с 20 лева, пресметна той. Тошев допълни, че си струва да се помисли за предоговаряне на условията на ипотечния кредит единствено, когато месечната вноска се увеличи с повече от 50 лв. „Тръгването към предоговаряне трябва да се обмисли много внимателно, защото за него банките искат такса от 100 до 400 лв.“, посъветва финансистът. „По всички отпуснати кредити клиентите трябва да видят тяхната лихва за кой пазарен индекс е вързана и да следят движението на този пазарен индекс. По изтеглените вече кредити лихвите ще нараснат тогава, когато пазарният индекс, който определя тази лихва, тръгне нагоре“, обясни експертът. По думите му големите ръстове на ипотечното кредитиране крие рискове. Ако хората не си правят разумно сметката, могат да изтеглят ипотечен кредит, който след няколко години да се окаже, че ще бъдат затруднени да обслужват, защото лихвите не са фиксирани, предупреди Тихомир Тошев. Той посъветва потребителите всичките им задължения да бъдат не повече от 30% от месечния им доход. Според него банките оценяват добре кредитоспособността на клиентите си. Тошев смята, че лихвите при потребителските кредити ще се запазят на сегашните нива – 5 до 7%. Той очаква „Очаквам ръст между 3 и 5% на броя на ипотечните и между 5 и 8% при потребителските кредити“. Според него ще има задържане на цените на имотите като цяло, което ще е плюс за банковото кредитиране.", "date": "2019.01.16", "title": "По-високи лихви качват вноската по ипотеката с около 40 лв."}
{"url": "https://www.monitor.bg:443/bg/a/view/ot-60-do-200-leva-po-goljama-smetka-za-parno-v-sofija-za-dekemvri-154764", "text": "Студът и поскъпването на топлинната енергия с почти 50 процента сметките за парно за декември 2018 г. спрямо миналия отоплителен сезон. Това показа проверка на „Монитор“. Фактурите са от днес в касите и могат да се плащат. 176 лева ще плати домакинство за отоплението на двустайно жилище в квартал Лозенец, с 58 лева по-ниска или 118 лева е била фактурата му за декември 2017 г. За просторен двустаен в полупразна кооперация в центъра на София декемврийската сметка излезе 250 лв. или с трийсетина лева повече на годишна база. За двустаен, чиито обитатели не ползват топла вода сметката за декември 2018 г. е само 123 лв. За отоплението на по-голям апартамент разликата е още по фрапираща и През миналия отоплителен сезон семейството се е платило 420 лева за топлоенергията за последния месец на 2017 г. , а за декември 2018 г. сметката удря 616 кинта. Скокът на фактурата спрямо по топлия ноември е още по-голям - стига до 68%. За топлото на двете стаи и кухнята през ноември 2018 г. сметката е била 105 лева или със 71 лева по-ниска отколкото за декември. Средната месечна температура за декември 2018 г. в София е била +0,2 градуса, а година по-рано плюс 2,6 градуса. По-големият с почти 2,4 градуса студ е довел до по-голямо потребление. Междинно отчитане на общите топломери в абонатните станции на топлофикация показа, че към 20 декември Потреблението се е вдигнало още през следващите 10 дни заради празниците и повечето почивни дни. От друга страна сметката е скочила още заради 16% по-високата цена на топлината, спрямо миналия отоплителен сезон. Прогнозните месечни сметки са изчислени въз основа на миналогодишното потребление на конкретния потребител с коригиращ коефициент, който отчита по-високи или по-ниски външни температури и съответната на тях промяна в потреблението в блока. При ежемесечен отчет на уредите върху радиаторите, сметката е реална, припомнят от „Топлофикация София“. Дружеството прави 3% отбивка от сумата за декември, ако клиентът я плати до 30 януари. Така за посочената по-горе 170 лева сметка за жилище в кв. „Лозенец“, абонатът ще плати с 5 лева по-малко, ако се вмести в срока.", "date": "2019.01.16", "title": "От 60 до 200 лева по-голяма сметка за парно в София за декември"}
{"url": "https://www.monitor.bg:443/bg/a/view/globi-za-beroe-i-lubo-minchev-za-skandalite-v-derbito-154765", "text": "Дисциплинарно-административният съвет (ДАС) към Националната баскетболна лига (НБЛ) наложи глоби в размер на 3300 лева на „Берое“, заради хвърлените по терена предмети по време на дербито с „Левски Лукойл“ миналия уикенд. На наставника на старозагорци Любомир Минчев също бе поставена парична санкция от 500 лева заради техническото нарушение и последвала дисквалификация от въпросния двубой. Това е втора по-сериозна глоба през сезона за Минчев, който вече пропусна един мач от шампионата заради наказание. Глоби за технически нарушения получиха и още четирима играчи - по двама от двата състава в дербито - както и старши треньорът на „Левски Лукойл“ Константин Папазов.  ", "date": "2019.01.16", "title": "Глоби за „Берое“ и Любо Минчев за скандалите в дербито"}
{"url": "https://www.monitor.bg:443/bg/a/view/stojcho-kerev-se-vryshta-na-ekran-s-novoto-poznanie-154762", "text": "Водещият Стойчо Керев се завръща в национален ефир със своята запазена марка – предавания за наука и мистика. Проектът, който оглавява сега се казва „Новото познание“ и от края на месец януари ще се излъчва всяка неделя от 18:30 ч по БНТ2. Всеки от епизодите ще представя различни гледни точки за произхода на човека, неразказвани факти и малко известни хипотези за различни исторически събития. В студиото ще гостуват едни от най-големите експерти у нас и в чужбина. Проектът ще запознае зрителите с посветени личности, с тайните на свободната енергия и алтернативни теории за човечеството от древни времена. „Българите са едни от най-духовните същности и е нормално да имат повишен интерес към такива теми. Все по-често скриваното от очите на хората познание става обект на изследвания от различни автори. Днес мнозина се питат каква е причината да ни заблуждават различни кръгове управляващи света? Отговорът е повече от категоричен - упражняването на власт. Масони, илюминати, сциентолози и представители на различни тайни общества спорят за контрола над планетата всекидневно. Точно сега в тези последни дни хватката над умовете на човечеството започва да отслабва и невидимото става видимо“, споделя Стойчо Керев – автор и водещ на предаването. Той е познат на телевизионните зрители от ефира на БНТ. В обществената телевизия започва работа с екипа на Емил Розов и покойната вече Алис Крайчева, които създават предаването „Събота късен следобед“. От 1996 г. е и водещ на легендарния проект на Кеворк Кеворкян „Всяка неделя“. Завършил е Стопанския факултет на Великотърновския университет, специализирал е продуцентство и оперативен мениджмънт във Великобритания. Авторският проект на Стойчо Керев „Новото познание“ стартира през март 2016 г. и бързо намира популярност, а от 20 януари ще е в национален ефир.", "date": "2019.01.16", "title": "Стойчо Керев се връща на екран с „Новото познание“"}
{"url": "https://www.monitor.bg:443/bg/a/view/katafalka-katastrofira-na-pyt-za-morgata-154748", "text": "Катафалка, собственост на казанлъшка погребална агенция катастрофира по пътя за Стара Загора на заледен участък, само по чудо се разминало без да има сериозно пострадали.   Катафалка, собственост на казанлъшка погребална агенция катастрофира по пътя за Стара Загора на заледен участък, само по чудо се разминало без да има сериозно пострадали. Специализираният лек автомобил „Мерцедес“ пътувал към областния град, за да вземе от моргата на катедра „Съдебна медицина“ при Тракийския университет ковчег с тялото на починал, катастрофата е станала при десен завой на моста край село Тулово. Сигналът за ПТП е бил подаден към 08,45 часа на 16 януари, на място са отишли три патрулки на РУ „Полиция“ – Казанлък, пострадалото возило е било изтеглено на около 300 м  южно от местопроизшествието, за да не пречи на нормалното движение по пътя.", "date": "2019.01.16", "title": "Катафалка катастрофира на път за моргата"}
{"url": "https://www.monitor.bg:443/bg/a/view/rolling-stones-oglaviha-djaz-festa-v-nu-orliyns-154755", "text": "Рок динозаврите Rolling Stones хич не възнамеряват да се спрат, въпреки че в последните интервюта правят подобни намеци. Напротив – Мик Джагър и компания приеха да оглавят 50-тото юбилейно издание на джаз фестивала в Ню Орлиънс. Музикалният пир ще се състои в два поредни дълги уикенда - от 25-ти до 28-ми април и между 2 и 5 май. На сцената освен Stones ще се качат още Dave Matthews Band, Ал Грийн, Карлос Сантана, Джери Ли Луис, Арън Невил, Шърли Сизър, Кейти Пери и Питбул.  казва с усмивка продуцентът Куинт Дейвис.  Кейти Пери ще пее на 27 април. Джагър ще изведе момчетата на най-голямата фестивална сцена на 2 май. Почитателите на Rolling Stones ще трябва обаче да се бръкнат за специален билет на цена от 185 долара. Когато легендарните гости от Острова излязат пред публиката, останалите 11 фестивални сцени ще бъдат затворени. Това ще се случи около час преди да започне шоуто на британските рок величия. \"Не искаме другите сцени да отвличат вниманието от тях, както и не искаме да се озовем в ситуацията пред някои сцени да няма хора\", допълва организаторът.  Тазгодишното юбилейно издание на джаз фестивала в Ню Орлиънс ще включва и най-малко 20 трибютни шоута. С тях ще бъдат почетени легенди, допринесли за оформянето на музикалния пейзаж на Ню Орлиънс - Луис Армстронг, Фатс Домино, Махалия Джаксън.", "date": "2019.01.16", "title": "Rolling Stones оглавиха джаз феста в Ню Орлиънс"}
{"url": "https://www.monitor.bg:443/bg/a/view/vnesoha-predlojenie-za-nov-referendum-v-parlamenta-v-london-154766", "text": "Депутат от Консервативната партия на британския премиер Тереза Мей внесе законопроект, предвиждащ втори референдум за излизането на Великобритания от Европейския съюз, предаде Ройтерс. Проектът, предложен от Доминик Грийв, който и преди е призовавал за втори референдум, едва ли ще бъде придвижен напред в законодателния процес, тъй като зависи от подкрепата на правителството, а Мей е против ново допитване до гражданите, отбелязва агенцията. Внасянето на законопроекта беше по-скоро символично и текстът не беше подложен на дебати. Мярката е формулирана като \"законопроект, упълномощаващ подготвянето на референдум за бъдещите отношения на Великобритания с Европейския съюз\".", "date": "2019.01.16", "title": "Внесоха предложение за нов референдум за Брекзит в парламента в Лондон "}
{"url": "https://www.monitor.bg:443/bg/a/view/velingradchani-obsydiha-bydeshteto-na-park-ezeroto-kleptuza-154744", "text": "Жителите на Велинград се обединиха около идеята за запазване на сградата на съществуващия някога ресторант в парк-езерото „ Клептуза“, но не са единни в мненията си край езерото-символ на града да има поставени търговски обекти. Според идейния проект по предложение на общинската администрация също се предвижда спиране на търговската дейност до езерото и обособяване на зона за търговия до паркинга на входа на парка, където търговците да разположат павилиони и други преместваеми съоръжения. Сега край езерото с лодките, което е атракция през лятото за туристите, има 2-3 заведения, които предлагат храна. Дългогодишни архитекти също настояха за запазване и възстановяване на емблематичната сграда на „Клептуза“. Някогашният ресторант е строен през 30-те години на миналия век и сега е в занемарено състояние. Кметът на курортната община д-р Костадин Коев поясни, че към този момент общината може да търси европейско финансиране единствено за облагородяване на парковата среда и зоните за отдих. Всички мнения и предложения от състоялото се публично обсъждане ще бъдат представени на постоянните комисии към Общинския съвет във Велинград.", "date": "2019.01.16", "title": "Велинградчани обсъдиха бъдещето на парк-езерото “Клептуза“"}
{"url": "https://www.monitor.bg:443/bg/a/view/neno-dimov-poiskal-sreshta-s-ekoministyra-na-syrbija-154752", "text": "Министърът на околната среда и водите Нено Димов е поискал среща с екоминистъра на Сърбия Горан Триван. Това стана ясно след среща между него и граждани на Босилеград и Кюстендил. Искането за среща идва след информацията за замърсяване на граничната река Драговищица. Нено Димов уточни още, че очаква срещата между него и сръбския му колега да се състои в следващите дни. Той посочи още, че данните от изследванията на реката на наша територия показват, че няма превишения на нормите. „Въпреки това българската страна внимателно следи ситуацията, защото политиката на правителството е да бъдат защитени интересите и на нашите сънародници в Западните покрайнини“, заяви министърът. Освен това екоминистърът поискал информация за качеството на водите на река Драговищица на територията на Република Сърбия и за разрешените и осъществявани на територията на Република Сърбия добивни и производствени дейности. Българският евродепутат Ангел Джамбазски пък е предприел стъпки пред ЕК и пред комисаря по околна среда Кармену Вела да бъде повдигнат въпросът по време на политическия диалог ЕС – Сърбия през март. „Всяка страна, която иска да е член на ЕС, трябва да се грижи за околната среда, нещо повече – за всички свои граждани. А ние сме особено загрижени за нашите съграждани в Западните покрайнини. Това не е просто екологичен проблем, а цялостна политика на българското правителство. Затова ще положим всички усилия да помогнем на нашите сънародници“, категоричен беше министър Нено Димов. На срещата граждани на Кюстендил пък поставиха въпроса за проучване за добив на злато в мина „Злогош“, в района на община Кюстендил, за което предстои да се сключи договор с Министерството на енергетиката. Министър Димов увери, че подобен проект може да се реализира само след като премине всички задължителни процедури по екологичното законодателство.", "date": "2019.01.16", "title": " Нено Димов поискал среща с екоминистъра на Сърбия"}
{"url": "https://www.monitor.bg:443/bg/a/view/prodyljava-bitkata-za-obgorjaloto-starozagorche-154745", "text": "Състоянието на приетото по спешност с 56 – процентови изгаряния по тялото  14-годишното момче от Стара Загора продължава да бъде тежко въпреки направените до момента две операции, съобщиха от клиниката по пластично-възстановителна и естетична хирургия на УМБАЛ „Св. Георги“ в Пловдив. Състоянието на приетото по спешност с 56 – процентови изгаряния по тялото  14-годишното момче от Стара Загора продължава да бъде тежко въпреки направените до момента две операции, съобщиха от клиниката по пластично-възстановителна и естетична хирургия на УМБАЛ „Св. Георги“ в Пловдив. На осмокласника от НУМСИ „Христина Морфова“ Здравко Тодоров е направена интервенция основна за намаляне площта на изгарянията, то е на апаратна вентилация и е в състояние на изкуствена кома. Последващите интервенции са свързани с използването на големи количества кръвни продукти. Завърналият се от Чехия татко на детето е подел кръводарителска акция , търсят се донори от кръвна група АБ положителна в цялата страна. Живеещите в Пловдив могат да дарят и от другите групи,уточни бащата Николай Тодоров, по думите му било е направено и присаждане на кости, тъй като детето е със счупен гръден кош и увреден бял дроб. До момента десетки мъже и жени са откликнали на призива за даряване. Таткото предоставя личния си мобилен телефон  0897 68 10 98. за връзка с кандидатите за помогнат.", "date": "2019.01.16", "title": "Продължава битката за обгорялото старозагорче"}
{"url": "https://www.monitor.bg:443/bg/a/view/sonata-arctica-sa-pyrvijat-hedlajner-na-varna-rock-fest-154753", "text": "Една от най-признатите финландски метъл банди - Sonata Arctica са първият федлайнер на фестивала Varna Rock Fest, това съобщават организаторите от Rock & Events. Те ще излязат на сцената при пристанището в морската столица в третата вечер от музикалния маратон - на 18 август. България е спирка от турнето The Ninth Hour World Tour на групата, което стартира на 9 февруари. В близките дни ще бъдат обявени и другите хедлайнери, както и останалите групи, които ще се включат във феста, който ще се състои тази година между 16 и 18 август, на пристанището във Варна. Промоционалните билети на цена от 70 лв. ще са налични до 23 януари. От 24 януари до 28 февруари пропуските ще струват по 100 лв, а след това, до края на май – по 120 лв. От 1 юни билетите скачат на 140 лв. Предстои пускане и на еднодневни пропуски.", "date": "2019.01.16", "title": "Sonata Arctica са първият хедлайнер на Varna Rock Fest"}
{"url": "https://www.monitor.bg:443/bg/a/view/riana-sydi-bashta-si-154754", "text": "Барбадоската перла Риана ще се изправи срещу баща си в съда. Певицата се обърна към родителя си с обвинение за неправомернвото използване от негова страна на тяхното общо фамило име – Фенти. С иска, подаден до федералния съд на Лос Анджелис, звездата обвинява татко си Роналд Фенти и неговите двама съдружници, че с основаването през 2017 г. на фирмата \"Фенти Ентъртейнмънт\", са се възползвали от близкото наименование на нейната търговска марка \"Фенти\" за постигането на свои бизнес цели. Чрез марката певица продава козметика, бельо и маратонки. Красавицата, чиито имена са Робин Риана Фенти, помоли съда да спре измамата и фалшивата реклама, без да уточнява исканата компенсация за нанесените щети. В иска се казва още, че Риана няма \"абсолютно никаква връзка\" с \"Фенти Ентъртейнмънт\" и че дружеството неправомерно се е възползвало от нейното име и невярно се е представяло като свързано с нея. Така например, през 2017 г. фирмата на бащата е приела предложение за участието на Риана в 15 концерта в Латинска Америка за сумата от 15 милиона долара. В друг случай \"Фенти Ентъртейнмънт\" невярно е споменала, че певицата участва в проект за бутиков хотел. Въпреки неколкоратните предупреждения, Роналд Фенти и неговите съдружници продължили да използват името на звездата и да се представят като действащи от нейно име.", "date": "2019.01.16", "title": "Риана съди баща си"}
{"url": "https://www.monitor.bg:443/bg/a/view/osydiha-uchitelka-ot-shumen-za-iztezavane-na-deca-154756", "text": "Старши учителката в помощното училище \"Васил Друмев\" в Шумен Розалина Христова е била осъдена на серия от пробационни мерки след като се признала за виновна за изтезаване на пет малолетни и непълнолетни момчета и момичета, възпитаници на училището. Районният съд в Шумен е одобрил споразумение на Христова с прокуратурата, а физическият тормоз върху децата е бил осъществен през март 2017 година. Насилничката е уволнена дисциплинарно незабавно след като сигналите за изтезанията се потвърдили. Малолетната М. С. Х. учела в Центъра за специална образователна подкрепа, както се нарича сега помощното училище и имала специфични образователни потребности. Според материалите по делото за времето от 1 март 2017 до 31 март 2017 Христова в качеството си на старши учител системно е нанасяла на детето удари с ръка по главата, скубала е момиченцето, дърпала я за косата, ритала я по тялото и нанасяла пак по тялото удари с пръчка. На подобни зверства били подлагани още Н. К. Х, който обаче се разминавал с шамари и дърпане на ушите и ритници. Малолетният С. Р. Ю. бил бит с ръце по главата, З. В. В. получавал ритници и бой с пръчка по тялото, а Ц. Ц. Т. бил обект на шамари и дърпане на уши. Срещу Розалина Христова било образувано досъдебно производство по чл. 137 от НК за изтезаване на малолетни или непълнолетни дете, които се намират под грижите на извършителя. Прокуратурата е сметнала, че деянието е извършено виновно при пряк умисъл. След като учителката направила самопризнания и поела вината, станало възможно да сключи споразумение, в което влиза пакет от пробационни мерки - задължителна регистрация по настоящ адрес в продължение на 12 месеца и среща с пробационен служител в продължение на една година два пъти седмично. Освен това Христова е осъдена и на обществено порицание, което трябва да бъде изпълнено на стената за съобщения на входа на Община Шумен. Вътрешно разследване срещу учителката било започнато от директорката Мария Пенева. Родители на деца от 1 до 4 клас изразили съмнения, че децата им са подложени на насилие. Тъй като не можели да говорят, не можела да се събере и точна информация. Самата Христова отричала обвиненията. Директорката изгледала записите от охранителните камери и истината лъснала неопровержимо. Учителката била уволнена дисциплинарно, но завела дело срещу уволнението си. Първоинстанционният съд спрял жалбата й, докато не се произнесе съдът по наказателното дело. Доказването на злодеянията не било трудно, тъй като действията на учителката били записани на пет диска и били приложени към материалите по делото. Розалина Христова е завършила специална педагогика и не е дала други обяснения при вътрешната проверка, освен тези, че съмненията не са верни. Това е много тежък случай в моята практика, който няма да забравя до края на живота си, и който се надявам никога да не се повтори, коментира пред \"Монитор\" директорката Мария Пенева.", "date": "2019.01.16", "title": "Осъдиха учителка от Шумен за изтезаване на деца"}
{"url": "https://www.monitor.bg:443/bg/a/view/sin-zarjaza-bolnata-si-majka-bolnicata-go-moli-da-ja-pribere-154746", "text": "Сливенската МБАЛ „Д-р Иван Селимински“ се обърна с публична молба към местен жител да прибере претърпялата преди повече от медец инсулт майка и да се погрижи за нея. Сливенската МБАЛ „Д-р Иван Селимински“ се обърна с публична молба към местен жител да прибере претърпялата преди повече от медец инсулт майка и да се погрижи за нея. С писмо до електронните адреси на всички акредитирани в региона медии от здравното заведение се обръща към Иван Вичев Стоянов с думите: “ Ганка Стоянова Вичева е приета в Отделението по неврология на болницата през месец декември. Състоянието й е стабилизирано, жената е добре и трябва да бъде изписана. Синът й отказва да я прибере. Смятаме, че е дълг на всеки човек да се отнася с уважение и грижа към своите родители. Надяваме се Иван Вичев да прибере у дома жената, която го е родила и отгледала, като й осигури достойни условия и синовна грижа. Медицинските екипи правят всичко възможно пациентката да се чувства добре, но е необходимо нейните близки да проявят отговорност и човечност.“. Зам.директорът по медицинските дейности , д-р Хрисант Хрисантов сподели, че е имал еднократна среща с мъжа, в която му обяснил, че по-нататъшното оставане на майка му в болницата е нецелесъобразно и противоречи на всички законови разпоредби.  Вечев обаче само си замълчал и напуснал кабинета като на изпроводяк казал, че не го интересува съдбата на родителката му. „Това е един млад мъж, знаем че има постоянна работа, със сигурност има и семейство. Намерихме апартамента, който е негова собственост , но е заключен. Имали сме в годините и други сходни ситуации, но тази излиза извън всички общочовешки норми. Нямаме право да съобщим личните му данни, надяваме се все пак в него да проговори малко от малко човещината и за положи някакви грижи за жената, която го е родила и отгледала…“, коментира д-р Хрисантов. Според запознати баба Ганка има още един син и дъщеря, след смъртта на съпруга през 2012 г. си останала да живее в общинско жилище, но след време спряла да плаща наема и за няколко години се натрупала сметка от над 2 400 лв. Потърсеният тогава от общината син Иван Вичев подписал запис на заповед за разсрочено  изплащане на дължимата сума, но така и не го сторил. По тази причина бабичката била извадена от апартамента със заповед на кмета от 30 юни 2016 година.", "date": "2019.01.16", "title": "Син заряза болната си майка, болницата го моли да я прибере"}
{"url": "https://www.monitor.bg:443/bg/a/view/jordan-s-bradvata-kursantite-mi-pokazvaha-sreden-pryst-154749", "text": "Постоянна мярка за неотклонение „задържане под стража“ постанови състав на казанлъшкия районен съд спрямо 33-годишния Йордан Йовчев Пенев от котелското село Орлово, който  разби с брадва предното стъкло на лек автомобил „Ауди 80“, с който са пътували 4 курсантки и една курсантка от националния военен университет „Васил Левски“. Постоянна мярка за неотклонение „задържане под стража“ постанови състав на казанлъшкия районен съд спрямо 33-годишния Йордан Йовчев Пенев от котелското село Орлово, който  разби с брадва предното стъкло на лек автомобил „Ауди 80“, с който са пътували 4 курсантки и една курсантка от националния военен университет „Васил Левски“. Инцидентът стана  малко след 19,00 часа на 13 януари по главен път І-6 на около 7 км от град Гурково, мъжът бе задържан в прохода Хаинбоаз след като военнослужащите позвънили на телефон 112 за случилото се. В съдебната зала, доведеният с белезници там Йордан обясни, че униформените младежи са карали  рисково, на няколко пъти изпреварили колата му „Опел Корса“, която шофирала 33-годишната Меглена Тодорова, негова приятелка. „Показваха ни през прозорците среден пръст, крещяха, че сме цигани…“ , обясни той и изрази съжаление, че е реагирал агресивно, разбивайки с брадва предното стъкло. Бременната в четвъртия месец Меглена бе категорична , че не Йордан, а тя е шофирала по пътя между Сливен и прохода Хаинбоаз. „Когато по настояване на Данчо спрях колата  на пътя  от Аудито излезе един мъж, разкопча си якето , за да видим, че е с униформа и започна да ни крещи нещо. Тогава  Данчо извади брадвата и разби стъклото. Беше пил, но аз не бях и това ще стане ясно като излязат пробите за алкохола. Взеха и на него и на мен като ни спряха полицаите . Не сме правили опит да бягаме и да се крием, не ги познавам тия момчета, които през цялото време ни притискаха и искаха да ни изпреварят на забранен участък…“, разказа родената в Лом жена. По думите й с Йордан Пенев се запознала в социалните мрежи, двамата живеели постоянно от около два месеца, та имала валидна шофьорска книжка, за разлика от Пенев, който бил само собственик на автомобила. Наблюдаващият бързото досъдебно производство прокурор Антония Спасова поиска най-строгата мярка за неотклонение с аргумента, че обвиняемият е осъждан, не живее на постоянния си адрес в село Орлово и че срещу него в МВР имало 11 заявителски материала за кражби. Служебният защитник, адвокат Гарибалди контрира, че клиентът й е изтърпял последната си присъда от 5 месеца в затвора преди близо 6 години и има постоянна работа като каменоделец. Заявителските материали според юристката нямали никаква доказателствена сила защото по тях нямало събрани никакви доказателства и не били образувани досъдебни дела. Определението за постоянната мярка за неотклонение подлежи на обжалване пред окръжния съд в Стара Загора, това ще стане на 23 януари. От прокуратурата в Казанлък отказаха да коментират дали и водачът на аудито, курсантът от НВУ – Велико Търново Пламен А. е бил тестван за алкохол.Без коментар остана и въпросът кой е бил зад волана на „Опел Корса“ –та при спирането й от катаджиите в прохода Хаинбоаз. Към момента срещу Йордан Пенев е повдигнато обвинение по член 325 ал. 3 от НК за хулиганство при управление на МПС, което се наказва със затвор до 5 години. Очаква се казусът за случилото се на пътя да влезе за разглеждане в съдебна зала до месец, вече са разпитани всички участници в инцидента, предстоят да излязат лабораторните анализи за алкохол.", "date": "2019.01.16", "title": "Йордан с брадвата: Курсантите ми показваха среден пръст!"}
{"url": "https://www.monitor.bg:443/bg/a/view/hajko-plovdiv-me-iznenada-prijatno-galeri-ja-154739", "text": "Хайк Геводян е сред най-известните арменски изпълнители. Наричат го арменският Василис Карас, а феновете му го знаят като Спитакци Хайко. В дискографията си може да се похвали с хитове като Siro Namak, Sharan и др. У нас пък е най-популярен с парчето Mi Gna. Само преди дни Хайко събра стотици фенове в пловдивски клуб, където гърба му на сцената пазеха друг любим арменски певец Артур Надосян и неговият бенд. „Монитор“ успя да поговори за кратко с Хайко за неговия престой у нас и хитовете му: Бил съм вече в България, в интерес на истината, но не и в Пловдив, само в София. Останах изключително приятно изненадан от това, че не само арменската общност знае песните ми, но и всички останали етноси. Затова в сетлиста ми в Пловдив реших да включа за първи път новия ми проект- 12 минутен сет от различни обичани арменски фолк песни, но изпети мой начин. Разбира се, освен това място в програмата имаше и песента Mi Gna. Като цяло, винаги се стремя да се съобразявам с настроението на публиката. За щастие, след концерта ще имаме няколко дни на разположение и ще обиколим Пловдив. Знаем, че тази година градът е Европейска столица на културата и ще ни бъде интересно да го разгледаме и да се запознаем с по-важните исторически забележителности. Oсвен това моят приятел Артур Хованисян ме е поканил да посетя все още затворения музей на арменската църква в града. Турнето е световно, а България е една от първите държави, които посещаваме. Започнахме от Русия, Кремълския дворец, след това бяхме в Атина и Солун - Гърция, в Германия, в Лион и Париж, а сега сме при вас и след това продължаваме с останалите градове. Щастлив съм, че навсякъде ни приемат много добре. Да, RNB музиката навлезе и стана обичана по целия свят и ние също не сме изключение. Чрез нея развиваме и даваме нови насоки на нашия жанр- рабиз /арменска чалга/. Аз лично направих няколко дуета с DJ-и и рапъри, които станаха голям хит. Но трябва да отбележа, че те само рапират, а за мен остава всичко останало, за да направя хит ( смее се) Песента я създадохме в абсолютно неофициална, приятелска среда- аз, моят екип и Супер Сако, който в последствие ме разочарова. Аз го чувствам като предателство, тъй като двамата бяхме в много близки отношения. Когато забеляза, че песента става хит в Армения, той успя да убеди автора на песента да му я продаде за жълти стотинки и я присвои- без да го обсъди нито с мен, нито с екипа ни. Разбира се, аз винаги мога да го съдя, защото използва неправомерно гласа ми, но това не е в моя стил. Вместо това реших да бъда човечен и да не превръщам дългогодишното ни приятелство в договорни отношения. В момента сме се заели точно с това и по-точно моят продуцент Норайр работи по този толкова важен въпрос. В Армения, подобно на много други държави, авторите имат нужда да бъдат по-информирани относно правата си. Затова решихме да създадем център и сдружение в страната ни, което да подкрепя авторското право. За целта имаме уговорки с колеги от 9 страни- Русия, Германия, Холандия, Австрия, Франция, Белгия и други, които да дойдат в този център, в който да се регистрират всички автори на произведения-без значение дали се касае за мелодия, песен или друго изкуство. Вдъхновение може да бъде всичко. Музата може да ми дойде буквално навсякъде- в банята, когато шофирам, когато просто си лежа в тъмнината и музиката започне да звучи в главата ми... Аз съм един щастлив човек, защото работата, която имам, е тази, която обичам. Цял живот съм на сцената- още от 5- годишен пеех на събирания в село и в град Спитак, заедно със сестра ми. Дори помня, че бях толкова малък, че ме качваха на масата да пея, за да ме виждат хората.", "date": "2019.01.16", "title": "Хайко: Пловдив ме изненада приятно (ГАЛЕРИЯ)"}
{"url": "https://www.monitor.bg:443/bg/a/view/opozicijata-protiv-oglasjavaneto-na-sociologicheski-danni-154742", "text": "Опозицията в лицето на ДПС и БСП се оказаха против предложението на управляващите от ГЕРБ да отпадне забраната за огласяване на социологически данни в дена на вота и в деня на размисъл. Според зам-шефът на парламентарната група на ДПС Хамид Хамид трябва да остане заради фалшивите новини.  Той уточни, че не е запознат с мотивите на вносителите, но забраната била въведена, за да няма манипулации на общественото мнение по средата на изборния ден.  \"Докато не се справим с фалшивите новини и с киберсигурността, тази забрана трябва да остане\", аргументира се Хамид. \"Кой ще понесе отговорността, ако няколко медии обърнат изборния резултат в 17 ч. следобед в изборния ден\", попита още той.  „Трябва ли да отменим и Закона за движение по пътищата, защото шофьорите карат с превишена скорост, този аргумент не е толкова състоятелен“, коментира той. Междувременно от БСП коментираха, че не харесват предложението на ГЕРБ и най вероятно няма да го подкрепят. Лидерът на НФСБ Валери Симеонов също се обяви против промяната и така се оказва, че патриотите отново не са на едно мнение. Докато според депутатите от ВМРО идеята е добра, то за Симеонов не е така, като призова СЕМ да си върши работата и да санкционира нарушителите.", "date": "2019.01.16", "title": "Опозицията против огласяването на социологически данни в деня на вота"}
{"url": "https://www.monitor.bg:443/bg/a/view/prokuraturata-podhvashta-otkrivaneto-na-evropejskata-stolica-na-kulturata-154738", "text": "Окръжната прокуратура в Пловдив подхваща изразходените средства по откриването на Пловдив – Европейска столица на културата, съобщиха оттам. От държавното обвинение са се самосезирали за евентуално извършено длъжностно престъпление. Проверката, която ще бъде извършена на фондация „Пловдив 2019”, е възложена на сектор „Икономическа полиция” към пловдивската дирекция на МВР, уточниха от прокуратурата. Срокът проверката да приключи дали има данни за извършено престъпление, е 30-дневен. Според официална информация от фондацията за откриващата церемония са били изразходени около 2,2 милиона лева с ДДС. Отделно обаче от екипа на ЕСК в Пловдив са плащали за наем на огради, вишки, осветление, сваляне на ел. стълбове и други, които не са включени в общия бюджет на мероприятието. Заедно с допълнителните разходи сумата по откриващата церемония гони 3 милиона лева. От екипа на фондацията обаче твърдят, че това са пари, платени не за 1 час откриване, а за трите дни на откриващия уикенд. От прокуратурата ще проверяват дали има нарушения при изразходването на публичните средства и дали наистина наемът на сцената, тоест на 30-метровата кула, струва 219 053 лева без ДДС. Другата огласена цифра от фондацията е 880 124 лева без ДДС, които отишли за цялостното техническо обезпечаване на спектакъла, което включва озвучаване, осветление, видео оборудване и екип. От фондацията преди дни разпространиха анекс към бюджета на откриването от миналия септември, според който цялото откриване е струвало 1 милион и 842 хиляди лева без ДДС.", "date": "2019.01.16", "title": "Прокуратурата подхваща откриването на Европейската столица на културата"}
{"url": "https://www.monitor.bg:443/bg/a/view/evakuiraha-selo-zaradi-lavina-154757", "text": "Властите наредиха на жителите на село Райтен в Южна Германия, близо до границата с Австрия, да напуснат незабавно домовете си заради непосредствена опасност от лавина, предаде Асошиейтед прес. На хората било казано да вземат със себе си най-важните си документи и лекарства, и да уведомят на своите съседи, ако те не са чули предупреждението. Силните снеговалежи в последни седмици създадоха много голяма опасност от лавини в части на Германия, Австрия и Швейцария. Загиналите при лавини и свързани с лошото време инциденти са няколко десетки. Германската метеорологична служба днес отбеляза, че количеството на падналия в Алпите сняг напоследък е необичайно, но не е извънредно. Службата подчерта, че в резултат на климатичните промени обилните снеговалежи може да зачестят, макар че с повишаването на температурите се очаква валежите да са по-скоро от дъжд, отколкото от сняг.", "date": "2019.01.16", "title": "Евакуираха село заради лавина "}
{"url": "https://www.monitor.bg:443/bg/a/view/brigada-nov-dom-pomaga-na-oshte-14-semejstva-154740", "text": "Четвърти сезон на риалити формата „Бригада Нов дом“ се завръща в ефира на bTV на 28 февруари. В новите епизоди Мария Силвестър и бригадата на Влади Караджов ще протегнат ръка на 14 български семейства в тежко положение. Докато майсторите на Влади преобразяват домовете на многодетни майки, синеоката водеща ще се погрижи те да осъществят и дълго отлагани цели, които ще им дадат нови възможности за реализация. Затова ние в „Бригада Нов дом“ приемаме като лична кауза подмяната на отчаянието с надежда, премирението - с решителност, срамът - с гордост. Целият ни екип искрено желае децата на България да имат нужните условия, за да се превърнат в пълноценни членове на обществото. Затова даваме всичко от себе си да подкрепим техните майки, изпаднали в трудно положение, за да имат по-малко грижи и да отделят повече внимание на малките“, коментира Влади Караджов. „Красотата и хармонията възпитават! Ние заставаме до тези жени, за да им помогнем да се изправят на крака и да направят първата стъпка към един по-хубав свят за своите деца“, категорична е Мария. Тя призовава още:  ", "date": "2019.01.16", "title": "“Бригада Нов дом“ помага на още 14 семейства "}
{"url": "https://www.monitor.bg:443/bg/a/view/chernomorskite-letishta-s-rekordnite-nad-38-000-poleta-za-godina-154741", "text": "През миналата година аерогарите във Варна и Бургас посрещнаха 5,5 милиона пътници и повече от 38 000 полета на 103 авиокомпании. Ръстът отбелязан от летищата на „Фрапорт България“ бе 13%, а за последните 3 години трафикът на двете летища се покачи с 50% до 60%. „След една толкова успешна година, предизвикателството, което стои пред нас, е да поддържаме нивата на растеж. Няма да е лесно, тъй като авиокомпаниите преразглеждат маршрутите си, поради растящите цени на петрола. Разбира се, ние ще продължаваме да привличаме партньори и да се стремим към развитие на трафика извън активния сезон“, коментира Улрих Хеппе, главен изпълнителен директор на „Фрапорт България“. 2,3 милиона пътници са били обслужени на Летище Варна през миналата година, което представлява ръст от 16 % спрямо 2017 г. Най-много пасажери са пристигнали от Германия (596 930), България (287 458), Русия (226 608), Полша (193 337), Великобритания (151 626), Израел (110 226), Австрия (107 822), Турция (84 311), Чехия (66 228) и Белгия (59 979). За излитащите от Варна водещи дестинации са били София, Москва, Лондон, Тел Авив и Виена. През 2018 г. от летище Варна са изпълнени полети на 74 авиокомпании до 115 дестинации в 39 страни. През настоящата година нискотарифната авиокомпания Wizz Air ще обнови честотата на някои от осемте си настоящи дестинации, а от юли ще добави и 6 нови - Париж, Ливърпул, Копенхаген, Хамбург, Кьолн и Берлин. Друга добра новина за 2019 г. идва от полския национален превозвач LOT, който ще започне да предлага от 9 юни редовни полети веднъж седмично между Варна и Варшава. Обслужените пътници на Летище Бургас през миналата година са били 3,3 милиона, като са изпълнени полети на 78 авиокомпании до 143 дестинации в 32 страни, а ръстът е 10%. „През първите 12 години на концесията си, „Фрапорт България“ е инвестирала 390 милиона лева, в резултат на което българските Черноморски летища изпълняват най-високите стандарти за EASA – Европейската агенция за авиационна безопасност.", "date": "2019.01.16", "title": "Черноморските летища с рекордните над 38 000 полета за гoдина   "}
{"url": "https://www.monitor.bg:443/bg/a/view/pensionerka-na-75-udushi-myja-si-biel-ja-154722", "text": "67-годишната Веска Хаджийска е арестувана от полицията в Пловдив за убийството на мъжа си в пловдивското село Труд. Пред криминалистите съсухрената възрастна жена се оправдала, че удушила Костадин, защото той я биел. В същото време никой от съседите им не е чувал от голямата двуетажна къща на Хаджийски да има викове, скандали и крясъци. Затова и първоначално хората от село Труд не заподозрели, че е било извършено убийство. Те мислели, че Костадин Хаджийски на 73г. е получил инфаркт или инсулт, докато е бил в банята. И че при падането си в банята, се е порязал фатално по крака. „Когато видяхме, че къщата на Хаджийски е оградена от полицейска лента и толкова много криминалисти, си помислихме, че разследват смъртта му, защото се е порязал. Да не би някой да е влязъл у тях, за да граби и да го е убил. Никога не сме подозирали, че може леля Веска да прояви насилие. Той трябва да е бил с вързани ръце, за да успее тя да го удуши”, коментираха съседите на семейството. Самото убийство, извършено на 13 януари, се разплело чак след аутопсията, когато съдебните медици констатирали насилствената смърт. Тогава баба Веска била закопчана и пред разследващите признала за стореното. Тя и мъжът й Костадин не се разбирали след смъртта на сина им. Той починал преди около 5-6 години от инфаркт. Бил млад, на около 40 години, но не се бил женил и не оставил след себе си деца. Така Веска и Костадин Хаджийски продължили живота си в самота, без внуци и други деца. Въпреки възрастта си, тя работела като счетоводител в търговска фирма за продажба на селскостопански продукти и препарати. Костадин карал служебен бус и според съседите му работел, като шофьор, в Търговиите в Пловдив. Двамата живеели в голяма двуетажна къща в квартал „Гарваница” в село Труд, като всеки един от двамата съпрузи обитавал отделен етаж. „Веска е слаба, изпита, съсухрена и грохнала жена. Не вярваме да има силата да удуши Костадин, който беше напълно здрав и як мъж. Не вярваме да го е удушила, но всичко е възможно”, се чудеха как е възможно комшиите им. „Има задържано лице за убийството в село Труд”, потвърди само шефът на ОД на МВР в Пловдив ст. ком. Атанас Илков, който отказа на този етап от разследването да даде повече информация по случая.", "date": "2019.01.16", "title": "Пенсионерка на 67 удуши мъжа си, биел я"}
{"url": "https://www.monitor.bg:443/bg/a/view/dps-nastoja-borisov-da-se-razgranichi-ot-karakachanov-154750", "text": "ДПС поиска премиерът Бойко Борисов да се разграничи от изказванията на вицепремиера и военен министър Красимир Каракачанов по адрес на ромите,  а прокуратурата да се самосезира за всички прояви на омраза на етническа основа и да провери незаконното събаряне на ромските къщи във Войводиново. Това призова лидерът на ДПС Мустафа Карадайъ в декларация от парламентарната трибуна. Поводът за изказването на Карадайъ е случаят във Войводиново, когато военен бе пребит от двама роми, а след това курсанти бяха нападнати по пътя Сливен – Гурково. И апелира отговорните институции да си свършат работата и да накажат виновните. Според ДПС обаче тези неща се случват заради самите управляващи, който пък не си давали сметка какво следва. Те не разчитали правилно сигналите и остават глухи за посланията. По думите на Карадайъ подобни случаи са един тревожен сигнал за тежкото разделение в обществото, за войнстващата омраза и натрупания гняв и  агресията. \"Станахме свидетели на груба манипулация и опит за политическа употреба с цел краткосрочни дивиденти\", каза още той и поясни, че моделът винаги е един и същ - в навечерието на избори битови, хулигански или криминални случаи да се етнизират и се превръщат в групово наказание. Той определя като циничен фактът, че един вицепремиер поражда етническо напрежение, а ГЕРБ в Пловдив открива европейска столица на културата, където мотото били именно единство и заедно. Според Карадайъ сме свидетели сме на реални действия за етническо противопоставяне с непредвидими последици и на безпрецедентно разделение, каквото не е имало дори в зората на демокрацията. Вместо да отговарят за нерешените проблеми, управляващите увеличават разделителни линии., смята Карадайъ.  Лидерът на ДПС отхвърли обвиненията към неговата партия и съобщи, че от над 960 гласували в селото, в двете секции във Войводиново неговата партия е взела само 6 гласа. Именно затова от ДПС призовават не само за реакция на Борисов, но и от председателят на НС и президентът.", "date": "2019.01.16", "title": "ДПС настоя Борисов да се разграничи от Каракачанов"}
{"url": "https://www.monitor.bg:443/bg/a/view/bojinov-smenjam-oshte-5-otbora-i-prikluchvam-154737", "text": "Валери Божинов стана герой в специален филм на ФИФА, след като централата изпрати екип във Враца, за да направи интервю със звездата на местния „Ботев“. Нападателят говори за досегашната си кариера и защо е приел офертата на врачани. „Навсякъде, където съм играл, съм го правил с голяма любов към футбола. Италия е втората държава, в която израснах. Тази страна ме направи да бъда Валери Божинов. В Англия имах трудни моменти, получих две контузии, но не гледам негативните неща. Видях как от нищо стана нещо. Сменил съм доста държави и доста отбори. Това ме прави по-мъдър и силен. Научих много неща. Поставил съм си за цел да сменя още 5 отбора. Тогава ще прекратя кариерата си. В момента са 15-16“, пожела си с усмивка Божинов, като подчерта, че се чувства щастлив във Враца. „Важното е да изпитваш любовта и уважението на хората и на всички в клуба. Така се чувствам тук”, изтъкна нападателят.", "date": "2019.01.16", "title": "Божинов: Сменям още 5 отбора и приключвам  "}
{"url": "https://www.monitor.bg:443/bg/a/view/oblast-pazardjik-v-gripna-epidemija-uchenicite-bez-vakancija-154743", "text": "От 17 януари в Пазарджишка област е обявена грипна епидемия, но за учениците няма обявена грипна ваканция поради ниския процент на заболели в училищата-едва 18 %. Това реши на заседание Пандемичната комисия при областния управител Стефан Мирев. Спешното заседание бе свикано заради рязкото увеличаване на броя на заболелите от грип и остри респираторни заболявания в областта и по искане на Регионалната здравна инспекция в Пазарджик. В петък Оперативният щаб за борба с грип и остри заразни заболявания отново ще заседава и ако процентът на заболели в учебните заведения е повишен, може да бъде обявена грипна ваканция. Към момента в лабораторията на Болница \"Унихоспитал\" - Панагюрище, е изолиран щам на AH1N1, но до момента не е потвърден от националната референтна лаборатория. Вирусът, който в момента ни мори, засяга предимно децата до 4 години и възрастните хора. Голям е броят на усложненията и на болните в детските отделения и отделенията по вътрешни болести, стана ясно на заседанието на щаба. Очаква се пикът на заболеваемостта да е през следващата седмица, когато се очаква да бъде обявена и ваканция за учениците.", "date": "2019.01.16", "title": "Област Пазарджик в грипна епидемия, учениците-без ваканция"}
{"url": "https://www.monitor.bg:443/bg/a/view/dvudneven-kasting-otsjava-naj-krasivite-bylgarcheta-v-anglija-154747", "text": "Конкурсите за красота сред малчуганите Малка Мис и Мистър България завладяват и Англия. Това съобщи за „Монитор“ шефката на модна агенция „Интерсаунд“ Ирина Папазова. Най-малките хубавци сред българското общност в страната на Шекспир ще бъдат отличени със заветната лента, след като преминат през двудневни кастинги. Те ще се проведат съотетно на 19 и 20 януари, а впоследствие ще премерят сили и на голяма финална церемония. обясни ни Папазова. Към момента подробностите около големия финал все още се уточняват. Победителите от конкурса в Англия ще мерят сили в същите световни събития, както и малките красавци, които ще се окичат с короната на родна територия. „Вероятно, като деца, родени в Англия, те ще представят тази страна“, загатна още Папазова.", "date": "2019.01.16", "title": "Двудневен кастинг отсява най-красивите българчета в Англия"}
{"url": "https://www.monitor.bg:443/bg/a/view/53-godishen-rabotnik-zagina-na-stroej-udarila-go-tuhla-154728", "text": "Работник на 53 години загина на строеж в Пловдив в сряда по обяд. Той бил ударен от тухла по главата, паднала при издигане на палет. Сигналът в полицията за инцидента бил получен около 12 часа. Строителната площадка, където станало нещастието, се намира на кръстовището на бул. „Христо Ботев” с ул. „Любен Каравелов”. Там се строи голяма жилищна кооперация. На място повиканият лекарски екип от Спешна помощ констатирал, че пострадалият работник е изпаднал в безсъзнание. По-късно обаче мъжът почина. Случаят се разследва от следовател от Окръжна следствена служба в Пловдив.", "date": "2019.01.16", "title": "53-годишен работник загина на строеж, ударила го тухла"}
{"url": "https://www.monitor.bg:443/bg/a/view/vdigat-zaplatite-na-mediatorite-154727", "text": "По-високи заплати за медиатори и безработните наети по програми. Това предвижда националният план по заетостта за 2019 година, който бе приет от Министерски съвет. Възнагражденията на младежите, включени в програмата „Старт на кариерата\" от 600 лв. става 650 лв., на младежките медиатори към общините се вдига с 50 лв. и става 680 лв., а на психолозите и мениджърите на случай от 650 лв. ще скочи на 700 лв. По-високи заплати ще получават и ромските медиатори със средно образование, като те ще се повишат от 550 на 600 лв. Ромските медиатори с висше образование по програма „Активиране на неактивни лица\" пък вече ще взимат 650 лв., вместо 600 лв. Увеличават се средствата за подкрепа на заетост на лица с трайни увреждания или от други групи в неравностойно положение, наети на несубсидирани работни места - от 500 лв. на 700 лв. Ежедневните транспортни разходи, свързани с обучението на безработни лица пък скачат от 10 на 15 лв. Месечната субсидия за работодателите, които наемат безработни в субсидираната заетост ще се увеличи от 400 на 450 лв., а ако наетият е висшист на 500 лв. Останалата част от заплатата се доплаща от работодателя. По регионалните програми за заетост на 28-те области се предвижда през 2019 г. работа да започнат 2000 безработни, а по проект „Красива България\" ще се осигури заетост на 200 души. В Националния план се посочва още, че се очаква над 16 500 търсещи работа да започнат да се трудят, а над 11 500 души пък ще бъдат включени в обучения, за да станат по-конкурентоспособни на пазара на труда. Целта на мерките е безработицата у нас да се понижи до 4.8%. Предвидени са още средства за курсове по ключови компетентности на 1000 заети лица в малки и микро предприятия. Финансирането на заложените дейности ще бъде в рамките на утвърдените средства от държавния бюджет за активна политика на пазара на труда - 73 млн. лв. Правителството прие още и Национален план за действие за насърчаване на равнопоставеността на жените и мъжете. В него са планирани мерки за подобряване на професионалния и личния живот на родителите с малки деца, както и насърчаване на работодателите да наемат самотни родители и майки на деца до 5-години.", "date": "2019.01.16", "title": "Вдигат заплатите на медиаторите "}
{"url": "https://www.monitor.bg:443/bg/a/view/the-cranberries-se-pokloniha-pred-dolores-s-nova-pesen-154730", "text": "Точно година след трагичната смърт на Долорес О'Риърдън, The Cranberries направиха дълбок поклон към вокалистката си като пуснаха дългоочакваната първа песен от последния албум на бандата „In The End“, след който разпускат цирка окончателно. Това ще се случи на 26 април, когато тавата ще е по рафтовете на музикалните магазини.Точно година след трагичната смърт на Долорес О'Риърдън, The Cranberries направиха дълбок поклон към вокалистката си като пуснаха дългоочакваната първа песен от последния албум на бандата „In The End“, след който разпускат цирка окончателно. Това ще се случи на 26 април, когато тавата ще е по рафтовете на музикалните магазини. Новото парче носи името „All Over Now“ и е с продължителност 3:57 мин. Преди да напусне този свят на едва 46 години, за новата тава, това разкри китаристът и съосновател на бандата Ноел Хоган. Това е дало импулс на групата да се съберат отново и да довършат започнатото от нея, въпреки скръбта. „Долорес беше толкова ентусиазирана от перспективата да запишем този албум и отново да тръгнем на турне, за да го изпълним на живо“, спомня си Хоган пред NME. “Знаехме, че това ще е един от, ако не, най-добрият албум на The Cranberries, които можем да направим. Веднъж след като прослушахме всички демота, които аз и Долорес бяхме записали, бяхме сигурни, че ще се получи силен албум. Осъзнахме, че това е правилното нещо и най-добрият начин да отдадем почит към нея”, допълва музикантът. Върху тавата отново се труди продуцентът Стивън Стрийт, който е оставил своя отпечатък върху четири от албумите на бандата. В процеса на работа всички песни са изградени около вече съществуващите вокали на Долорес, а Хоган признава, че „Оставаше горчиво-сладък вкус в устата. Радостта от записите на нови парчета винаги повдига настроението и е едно от най-хубавите неща в работата на една банда. Но на края на всеки ден, когато легнеш да си почиваш, те обхваща едно чувство на тъга, знаейки, че Долорес няма да се появи на сутринта, за да продължим да работим по песните“, признава китаристът. Самият Хоган потвърди, че това ще е последният албум на The Cranberries, защото е „немислимо“ за всички останали да продължат без вокалистката си. „Хората ще са наистина впечатлени от вокалите, но още по-заинтригувани ще са от текстовете, които идват наистина от сърцето на Долорес“, разкрива той.", "date": "2019.01.16", "title": "The Cranberries се поклониха пред Долорес с нова песен"}
{"url": "https://www.monitor.bg:443/bg/a/view/ot-1-fevruari-vdigat-s-10-zaplati-za-shofiorite-v-gradski-transport-v-sofija-154729", "text": "С 10% ще бъдат увеличени заплатите на шофьорите в столичния градски транспорт от февруари. Това съобщи кметът на София Йорданка Фандъкова, която провери готовността за пускането на нови автобуси по линии 72 и 84. 10 млн. лв. ще излезе увеличението на възнагражденията, а средствата са осигурени от бюджета на общината. По-високи заплати ще има за всички работещи в транспортните общински дружества - „Столичен автотранспорт“, „Столичен електротранспорт“, „Метрополитен“ и Центъра за градска мобилност. Относно липсата на желаещи да станат шофьори в градския транспорт Фандъкова, заяви, че проблемът с кадрите е както в транспорта, така и във всички сфери. „Това е и най-важният аргумент за повишението на заплатите. Освен заплатите, те получават и различни социални добавки. Благодаря на синдикатите, с които разгледахме всички възможности, за да може служителите в градския транспорт да имат мотивация да останат“, коментира градоначалникът. От своя страна директорът на „Столичен автотранспорт“ Слав Монов обясни, че в дружество работят над 2000 души, като шофьорите са 1200. Средната брутна работна заплата, която получава шофьор там, е 1700-1800 лв, каза Монов. Фандъкова съобщи още, че от четвъртък сутринта ще бъдат пуснати 30 автобуса по линии 72 и 84, а до края на година в движение ще тръгнат и други 82 нови возила. „ 22 от тях вече са налични, оборудват се и може би до края на месеца, най-късно до началото на другия ще бъдат пуснати по други линии на градския транспорт. Започнаха да пристигат и съчленените автобуси, те са 60, които Столичният автотранспорт закупува. Очакваме 11 нови трамвая и пускането на първия участък на линиите на метрото до края на годината“, обясни тя. Според нея това наистина са огромни инвестиции и сериозни резултати. „Те са важни на първо място, за да не се движат старите 30-годишни автобуси, каквито имахме по улиците на София. На второ място, хората да имат по-добри условия“, коментира Фандъкова.", "date": "2019.01.16", "title": "Вдигат с 10% заплатите на шофьорите в градския транспорт в София"}
{"url": "https://www.monitor.bg:443/bg/a/view/emilija-i-bashur-stanaha-dvojka-na-godinata-snimki-154736", "text": "Поп-фолк дивата Емилия и съпругът й – бизнесменът Жорж Башур, бяха отличени за „Двойка на годината“ по време на церемонията по връчването на наградите The 1 Lifestyle Awards, която се проведе снощи. Изпълнителката на „Харем“ и любимият й бяха една от многото светски двойки в столичния клуб, в който се проведе церемонията. На терен бяха още бъдещите младоженци Софи Маринова и Гринго, водещите Гала и Стефан, Златка Димитрова и Миро, Фики и Гюлджан, Криско и Цвети, Джино Бианкалана и Кристиана, както и избраната за „Майка на годината“ - синоптичката Гери Малкоданска и интериорният дизайнер Алекс Ковачев. Най-много награди бяха раздадени в сферата на музиката. Организаторите връчиха специална награда за най-бързо развиващ се артист на антилопата на БГ попа Тита. За дует/ група на годината с огромна преднина пред другите статуетката грабнаха момчетата от „СкандаУ“. За музикални идоли от мъжете в БГ музиката и поп-фолка бяха отлъчени съответно Криско и Фики, а при дамите – Гери-Никол и Алисия. За балада на годината в същите категории бяха избрани песните на ТоТо Н - „Чужди усмивки“ и на Мария – „Кажи й“. Парчето на миньончето триумфира и в категорията за най-добри поп-фолк клипове. За най-добра музикална колаборация в поп-фолка беше определена „Шефката“ на Тони Стораро и Галена. Песни на годината станаха съответно „Гледай как се прави“ на Криско и Слави Трифонов и „По такива си падам“ на Емилия и Емрах. От сферата на телевизията бяха раздадени три награди. Най-добро лайфстайл предаване, както и миналата година, стана „Папараци“, a за най-добра водеща гласуващите отново определиха Гала от Нова ТВ. Любима риалити звезда на България с най-многобройния вот от всички номинирани във всички категории е „Светата троица“ от „ВИП Брадър“, а именно – Стефан, Атанас Колев и Папи Ханс. Лорд Евгени Минчев взе приз за цялостен принос в развитието на лайфстайла в България, Ники Кънчев – за риалити водещ, Софи Маринова – за цялостен принос в поп-фолк музиката и Наталия Кобилкина – за най-влиятелна личност в социалните мрежи. Три статуетки бяха раздадени и в областта на модата. Инфлуенсър на годината стана Златка Димитрова, а най-стилна личност – Зейнеб Маджурова. За най-екстравагантна личност гласуващите посочиха Валентин Кулагин. От сцената той не пропусна да „захапе“ словесно Папи Ханс, който му отговори без думи от своето сепаре, само с многозначителен жест. Наградите The 1 Lifestyle Awards се провеждат за втора поредна година, а в ролята на водещи влязоха Ива Атанасова и Виктор Самсонов.", "date": "2019.01.16", "title": "Емилия и Башур станаха „Двойка на годината“  (СНИМКИ) "}
{"url": "https://www.monitor.bg:443/bg/a/view/ludogorec-poiska-shampion-s-psj-154731", "text": "„Лудогорец“ е набелязал бившия младежки национал на Франция Ервен Онженда, който в момента играе за „Ботошани“. Шампионите изиграха във вторник контрола с румънците, която загубиха с 1:3, а , Според sport.ro веднага след мача хора на „орлите“ са питали колегите относно възможността за трансфер на французина. Турското издание „TelecomSport” пък твърди, че на мача свои скаути заради Онженда е имал местният гранд „Галатасарай“ и те са останали доволни от демонстрираното от футболиста. Само преди година французинът бе пред трансфер в „Левски“, но на „Герена“ се отказаха от него заради хронична контузия. Онженда е продукт на школата на ПСЖ и става шампион на Франция за 2014 и 2016 година, печели Суперкупата на страната през 2013 и 2014 г., Купата на Лигата през 2014 и 2016, както и националната купа през 2016 г.", "date": "2019.01.16", "title": "„Лудогорец“ поиска шампион с ПСЖ "}
{"url": "https://www.monitor.bg:443/bg/a/view/gurkova-i-endji-kasabie-govorjat-za-trynlivija-pyt-na-uspeha-v-onlajn-shou-154733", "text": "„Те са!“ - с това заглавие ще дебютира първото онлайн предаване на Мис България Наталия Гуркова. Красавицата е запретнала ръкави да покаже пътя към славата от първа ръка, като във всеки епизод ще разговаря с различна популярна личност от родния шоубизнес. Първа на стола на откровенията срещу чаровната брюнетка ще седне диетоложката на звездите Енджи Касабие, в чийто списък с популярни клиенти влиза и Силвестър Сталоун, научи „Монитор“. В ерата, в която телевизията отстъпва все повече на онлайн продукцията, Наталия дава заявка, че няма да бъде просто поредната еднодневка на екрана и можете да бъдете сигурни, че всичко ще бъде изпипано до съвършенство\", обясни ни пиарът на продукцията Атанас Лазаров. За „Те са!“ Гуркова работи в тясно сътрудничество и с популярния режисьор Стилиян Иванов, автор на документални творби за знаменитости от ранга на Лили Иванова, Емил Димитров и Ванга. Форматът на онлайн предаването пък ще предполага ежеседмични включвания с около 20-минутни интервюта. С цел да бъдат по-достъпни и за публика извън ширините на България, епизодите ще съдържат и субтитри на английски език. Освен темите, свързани с цената на успеха, Гуркова ще разнищва още въпросите за това какво е любовта, за какво са ни приятелите, нужен ли е бракът, защо изневеряваме, важна ли е кариерата и много, много други. Към настояща дата подготовката за шоуто върви на пълни обороти. То ще бъде заснето изцяло на родна територия, като и в момента бъдещата водеща е вече в София и организира и последните детайли около професионалната си рожба. „Те са!“ е първият сериозен ангажимент за Гуркова, след като преди по-малко от година съпругът й Джордже Михалевич бе убит в Южноафриканската република.", "date": "2019.01.16", "title": "Гуркова и Енджи Касабие говорят за трънливия път на успеха в онлайн шоу"}
{"url": "https://www.monitor.bg:443/bg/a/view/andre-rijo-i-antyni-hopkins-istorijata-na-edin-vals-video-154734", "text": "На концертите на Андре Рийо човек може да чуе от най-големите оперни класики, до филмови теми и дори рок хитове, редом с класическия валс. Това и очакват всички негови почитатели на предстоящия концерт на Краля на валса и неговия частен оркестър „Йохан Щраус“ на 8 юни. Летящият холандец обаче обича да изненадва и нищо чудно да ни засвири валса на Антъни Хопкинс. Да, правилно разбрахте - актьорът, изиграл Ханибъл Лектър в „Мълчанието на агнетата” е писал музика. А най-успешния класически музикант – Андре Рийо я поставя на голяма сцена. През далечната 1964 г. Антъни Хопкинс, още 27-годишен, свири и композира музика. Но в продължение на 50 години изпитва свян да покаже пред света своето произведение. През 2011 г. се решава да вдъхне живот на партитурите и избира да повери тази важна задача на Рийо. Диригентът също си спомня този момент, в който негов колега му се обажда по телефона с предложението. Но тъй като маестрото получава стотици подобни запитвания, за малко да пропусне, че в този случай става дума за големия актьор. Двамата се срещат в студиото на холандеца в Маастрихт, а голяма роля играе съпругата на Антъни Хопкинс, която го насърчава. Премиерата на валса се състои през 2011г. във Виена пред отбрана аудитория. Съпругата на актьора плаче, а Антъни Хопкинс се вълнува като малко дете, лицето му изразява всякакви чувства, следвайки акцентите на собственото си творение. Така след 50 години големият актьор и големият музикант показват на света „And the waltz goes on” / И валсът продължава/. Оттогава видеото трупа милиони гледания в мрежата. Маестрото изпълнява валса в големите концертни зали и площади под хиляди аплодисменти. А дали и публиката в София ще усети тази магия – организаторите от BG Sоund Stage все още пазят в тайна. Въпреки че има още 5 месеца до големия концерт в „Арена Армеец“ обаче, билетите вече са на привършване. Припомняме, че преди година, за първата си визита, Рийо разпродаде залата светкавично и се наложи да обяви втора дата.", "date": "2019.01.16", "title": "Андре Рийо и Антъни Хопкинс – историята на един валс (ВИДЕО)"}
{"url": "https://www.monitor.bg:443/bg/a/view/britanska-kompanija-vnedrjava-onlajn-sistema-za-avtobusni-bileti-154735", "text": "Британската ИТ компания „Viafik” стартира проект за създаване и внедряване на дигитална платформа в България, която ще обединява всички транспортни средства на едно място и ще дава възможност за закупуване на билети онлайн за тях. Инвестицията ще надхвърли 1 млн. лв., а страната ни е избрана за базиране на целия проект и неговото управление като той ще обхване няколко държави в региона. Това стана ясно по време на среща на зам.-министърът на икономиката Александър Манолев с ръководството на компанията, съобщиха от ресорното министерство. Предвижда се дигиталната система да бъде внедрена в пет държави – България, Унгария, Сърбия, Румъния и Хърватия, като ще започнем от автобусните превози, е обяснил Кент Мосбек, директор на компанията. По думите му след анализ те са избрали целият проект да бъде разработен и управляван от нашата страна, заради много високото ниво на специалистите ни в ИТ сектора. Те ще бъдат базирани във Варна, а плановете са им до средата на тази година услугата им да се предлага за българските потребители. Сегашният фокус на дигиталната система е основно върху междуградските и международните автобусни пътувания. Чрез платформата потребителите ще могат да закупуват билети за автобусните направления изцяло онлайн, без промяна в крайната цена и ще могат да предоставят билета си дигитално на мобилния си телефон или друго устройство на водача. По този начин ще се спести време, консумативи и др. От британската компания вече са провели предварителни разговори с някои от най-големите автобусни превозвачи, които са изразили сериозен интерес за партньорство. Според разчетите на „Viafik”, годишно в България се продават над 100 млн. билета за всички транспортни средства, а над 7,9 млн. са издадените кредитни карти. Същевременно над 3,9 млн. българи имат смартфони, което според тях е сериозна индикация за потенциала на бизнес модела, който са разработили. Зам.-министър Манолев е подчертал, че могат да разчитат на пълна подкрепа при реализирането на своя проект в нашата страна. ", "date": "2019.01.16", "title": "Британска компания внедрява онлайн система за автобусни билети"}
{"url": "https://www.monitor.bg:443/bg/a/view/svikvat-speshno-operativnija-shtab-za-borba-s-grip-v-pazardjik-154713", "text": "Във връзка с рязкото увеличаване броя на заболелите от грип и остри респираторни заболявания /ОРЗ/ в област Пазарджик и по искане на РЗИ - Пазарджик, областният управител Стефан Мирев свиква извънредно заседание на членовете на Оперативния щаб за борба с грип и ОРЗ. Това съобщиха от областна администрация.Заседанието ще се проведе днес, 16 януари, от 14:00 ч. в Приемна зала на Областна администрация - Пазарджик. Взетите решение по време на оперативния щаб ще бъдат оповестени на медиите след края на заседанието,  ", "date": "2019.01.16", "title": "Свикват спешно Оперативния щаб за борба с грип в Пазарджик"}
{"url": "https://www.monitor.bg:443/bg/a/view/voenni-ot-brigadata-v-karlovo-spasiha-bedstvashta-ptica-ot-zastrashen-vid-154732", "text": "Военнослужещи от 61-ва Стрямска механизирана бригада в Карлово спасиха премръзнала птица от изчезващ вид. Униформените от 1-и механизиран батальон на 2-ра рота са имали занятие по физическа подготовка, когато на стадиона в поделението, видели свитото тяло на бедстващото пернато. Тъй като в групата трениращи има военнослужещи ловци, те веднага са направили връзка с обявата за търсещата се изчезнала птица от Природозащитен център „Дуранкулак”, съобщиха от фейсбук страницата си от бригадата в Карлово. Младши сержант Кирил Костов Нончев и редник Иван Петров Узунов, загърнали птицата в камуфлажната си шуба и го предали на медицинския лаборант старши сержант Ивайла Бичева от Медицинския пункт в Карлово. Тя веднага се свързала със Спасителен център за диви животни – „Зелени балкани” в Стара Загора и ги уведомила за птицата. Оттам получила инструкции как да захрани птицата, за да не и се навреди и да се възстанови състоянието й, съобщиха от карловската бригада.  Плешивият ибис - вид птица от семейство Ибисови била предадена на доктор Руско Петров от Спасителния център за диви животни, които веднага се отзовавали на обаждането и изпратили екип. Птицата е с големина на дребна черна пуйка, около 80 см, и има характерен дълъг извит клюн. Има цветни пръстени на двата крака и допуска хора съвсем близо до себе си само защото била много изтощена.  Най-вероятно птицата произлиза от австрийски проект за реинтродукция на вида в Алпите, където е изчезнал преди три века. Тя е изключително застрашен вид, от който единствената дива популация е останала в Мароко. Сирийската популация е изчезнала покрай войната в Сирия. У нас видът не е регистриран досега. В България има регистрирана птица от рода на Черен блестящ ибис, но не и от Плешив ибис.", "date": "2019.01.16", "title": "Военни от бригадата в Карлово спасиха бедстваща птица от застрашен вид"}
{"url": "https://www.monitor.bg:443/bg/a/view/bylgarija-shte-razkrie-tyrgovsko-predstavitelstvo-v-skopie-154716", "text": "Разкриваме търговско представителство в Македония. Официално новата служба ще бъде открита от зам. икономическият министър Александър Манолев заедно с македонския му колега Кире Наумов в Скопие утре, 17 януари. По-рано същия ден ще се проведе и двустранен бизнес форум, който ще бъде открит от вицепремиерът Томислав Дончев и заместник министър-председателя на Република Македония Кочо Ангюшев, съобщават от пресцентърът на икономическото министерство. Представители на над 50 български компании в сферата на минно-добивната индустрия, строителството, транспортната инфраструктура и логистиката, земеделието и хранителните продукти, биохраните и туризъма ще участват във форума. Членството на България в ЕС е предизвикал интереса на македонските фирми, което е добра предпоставка за активизиране на бизнеса и търговския обмен. Поради това ръководството на икономическото министерство е взело решение за разкриване на нова Службата по търговско-икономически въпроси в Скопие, като вече от три месеца първото ни търговско аташе, което ще работи в нея, е командировано на място за установяване на контакти с институции и бизнес организации. Вече са идентифицирани и няколко потенциални проекти, които ще бъдат представени по време на събитието, става ясно от съобщението.  ", "date": "2019.01.16", "title": "България отваря търговско представителство в Скопие"}
{"url": "https://www.monitor.bg:443/bg/a/view/falshiva-novina-vkara-lili-ivanova-v-bolnica-154726", "text": "Фалшива новина „прати“ естрадната прима Лили Иванова директно в болнично легло. Няколко медии разпространиха лъжливата вест, че мегазвездата е Според публикациите, хипохондрия мъчи изпълнителката на „Дантелената примка на нощта“, от която последвала и дълга депресия. Фалшивите материали дори посочват, че наскоро Иванова е изпаднала в кома, след като са й поставили упойка в козметичен център. Клюката се появи още вчера, а певицата я тушира със снимки на уникалния си нов подарък. Както „Монитор“ първо писа, Лили получи 30-сантиметровата бронзова пластика от прочутия скулптор проф. Георги Чапкънов. Творението представлява умалено копие на самата певица, позиционирана на мястото, където се чувства най-добре в кожата си, а именно – на сцената. Статуята е изработена по предварително дадена от самата Иванова фотография от момент, в който тя поздравява верните си почитатели в публиката.", "date": "2019.01.16", "title": "Фалшива новина вкара Лили Иванова в болница"}
{"url": "https://www.monitor.bg:443/bg/a/view/grisho-preskochi-kuevas-sreshta-fabiano-v-tretija-kryg-melbyrn-154723", "text": "Най-добрият български тенисист Григор Димитров достигна до третия кръг на Откритото първенство на Австралия за шеста поредна година. Поставеният под номер 20 Димитров елиминира уругваеца Пабло Куевас с 6:3, 6:7(5), 6:3, 7:5 след почти три часа игра, след като не допусна нито един пробив. Хасковлията, полуфиналист в Мелбърн през 2017 г., пласира 57 печеливши удара срещу 34 на съперника, което беше и голямата разлика в мача. В третия кръг Димитров ще играе срещу италианеца Томас Фабиано, с когото не се е срещал досега. 173-сантиметровият Фабиано, 102-ри в световната ранглиста, елиминира 211-сантиметровия Райли Опелка (САЩ) с 6:7(15), 6:2, 6:4, 3:6, 7:6(10-5), въпреки че американецът наниза 67 аса и пласира общо 97 печеливши удара. Фабиано игра умно и се възползва от шансовете си, като допусна едва 26 непредизвикани грешки срещу 67 на Опелка. Фабиано е професионалист от 2005 г., а рекордното му класиране е №70 през 2017-та. Тогава той достигна до третия кръг на US Open, което означава, че с победата си над Опелка изравни своя рекорд в „Големия шлем“. Името му нашумя и през миналата година, когато във втория кръг на „Уимбълдън“ отстрани Стан Вавринка и отново достигна трети кръг в Шлема. На старта пък швейцарецът беше победил Григор Димитров. След победата си над Куевас Гришо даде кратко интервю за „Евроспорт“, в което сподели впечатленията си от двубоя. „Чувствам се невероятно. Беше добър мач за мен, от първата точка започнах да притискам опонента си. Исках да бъда по-агресивен, защото Пабло е доста труден съперник, играли сме няколко пъти и знам, че винаги е опасен. Публиката беше невероятна, отново имаше много български флагове, оценявам го“, коментира Димитров. Миналата година Григор отпадна на четвъртфиналите в Мелбърн, където беше спрян от Кайл Едмънд. Сега обаче пътят му е разчистен от високо поставени тенисисти, след като вчера отпадна и №5 в схемата Кевин Андерсън, с когото можеше да се срещне в четвъртия кръг. Южноафриканецът бе елиминиран от Франсис Тиафо (САЩ) след 6:4, 4:6, 4:6, 5:7. Следващият съперник на американеца, който ще играе в третия кръг в Австралия за първи път в кариерата си, ще е Андреас Сепи (Ит), победил представителя на домакините Джордън Томпсън с 6:3, 6:3, 6:4. Защитаващият титлата си от последните два сезона Роже Федерер се наложи над британеца Даниел Евънс със 7:6(5), 7:6(3), 6:3 и записа 16-а поредна победа в \"Мелбърн Парк\". Швейцарецът направи 56 печеливши удара, два пъти повече от съперника си, въпреки че на моменти изпитваше трудности с ветровитото време. Шампионът от 2009-а Рафаел Надал (Исп) пласира 33 печеливши удара при успеха над представителя на домакините Матю Ебдън 6:3, 6:2, 6:2 и също продължава напред.", "date": "2019.01.16", "title": "Гришо прескочи Куевас, среща Фабиано в третия кръг в Мелбърн (ОБНОВЕНА)"}
{"url": "https://www.monitor.bg:443/bg/a/view/12-000-neosigureni-sa-preminali-prez-pirogov-prez-minalata-godina-154719", "text": "Над 260 000 пациенти са преминали през \"Пирогов\" през миналата година. 12 000 от тях са неосигурени лица и това води до финансови проблеми за спешната болница, съобщи пред БНТдиректорът на спешния институт проф. Асен Балтов. Неосигурените пациенти са със 17% повече спрямо 2017 г., поясни професорът. \"12 200 са тези, които са регистрирани, преминали, а тези които са останали да се лекуват в \"Пирогов\", са 360. Това е немалка сума. През 2017-а са били 9000. Естествено ние нямаме право да върнем пациент. Те имат спешна нужда и самите се определят като спешни пациенти, трябва да им бъде оказана болнична и медицинска помощ. Всички знаят, че ще бъдат прегледани в \"Пирогов\" и това дава спокойствие и допълнително увеличава търсенето на хората, които искат да се лекуват в \"Пирогов\", заяви проф. Балтов. \"Министерството на здравеопазването плаща по 25 лв. на такъв преминал пациент, което за \"Пирогов\" не е достатъчно, защото в спешното в момента работят 410 човека. Тези пациенти в никакъв случай не могат да покрият техните възнаграждения\", поясни директорът на болницата.   С 6 млн. лева са намалени дълговете на болницата за година. Проф. Балтов заяви, че това е изключително трудно. Първо са били извършени няколко сериозни трансформации и реформи, окрупнени са няколко структури, други са намалени като леглова база, което е довело до по-стройна организация на работа.", "date": "2019.01.16", "title": "12 000 неосигурени са преминали през „Пирогов“ през миналата година"}
{"url": "https://www.monitor.bg:443/bg/a/view/eva-majdel-njama-opasnost-za-bylgarite-vyv-velikobritanija-154714", "text": "Българите и останалите над 3 милиона европейски граждани, живеещи във Великобритания, ще запазят статута и правата си дори и Обединеното кралство да напусне ЕС без споразумение за преходен период до края на 2020 г. или 2022 г. Такова уверение е получил главния преговарящ за ЕС Мишел Барние от британското правителство. Това заяви българският евродепутат от ГЕРБ/ЕНП Ева Майдел на 15 януари 2019 г. в Страсбург непосредствено след двустранна среща с главния преговарящ на ЕС по Брекзит Мишел Барние.  \"За България и нашите съграждани в Обединеното кралство и българските компании, развиващи бизнес там, би било най-добре да има споразумение за преходния период след Брекзит. То дава правна сигурност и предвидимост докато ЕС и Великобритания уредят бъдещите си взаимоотношения. Преговорите по споразумението отнеха над две години и е малко вероятно то да бъде предоговорено в последния момент със съществени промени. В крайна сметка целият процес по напускане е иницииран от Великобратания, а до сега в ЕС не сме получили конкретна идея какво искат те и как виждат бъдещите взаимоотношения\", допълни Ева Майдел. Брекзит е основна тема в днешното заседание на Европейския парламент. Евродепутатите ще обсъдят последиците от отхвърлянето на сделката от страна на британския парламент. Европейският парламент има ключова роля, защото трябва да одобри споразумението между Великобритания и ЕС, ако такова бъде гласувано в Лондон до края на март 2019 г.", "date": "2019.01.16", "title": "Ева Майдел: Няма опасност за българите във Великобритания "}
{"url": "https://www.monitor.bg:443/bg/a/view/tatuirovkite-nasyshtni-za-belgijcite-154715", "text": "Татуировките са насъщна част от живота не белгийците. Това става ясно, след като те бяха включени в потребителската кошница на цените, чрез която властите наблюдават стандарта на живот в страната. В кошницата се следят цените на 12 групи от най-търсените стоки и услуги от населението. Тя служи за изчисляване на индекс на цените, който е определящ за индексирането на доходите. Тази година към списъка освен татуировките за първи път се добавят още цените за смяна на брава, почасовата надница за ремонт на покрив, покупката детска количка и на автомобил на старо, както и стойността на готварските книги. Консултацията с диетолог, цената на термокомпресорите и наемът на студентско общежитие завършват допълненията към списъка за 2019 г., който се обновява всеки януари. Подборът на съдържанието на потребителската кошница се определя от тенденциите в търсенето, като дял от разходите на домакинствата. Данните се събират основно от магазините. От 2019 г. ще започне по-детайлно наблюдение на онлайн продажбите заради увеличаването на покупките през интернет в сравнение с тези в класическите магазини. Индексът за цените на обувките вече ще се взема от онлайн продажбите, съобщават местните медии. Съдържанието на кошницата се одобрява ежегодно от правителството в съгласие с работодателските организации и синдикатите. Миналата година към кошницата бяха включени разходите за ремонт на компютри и на жилищни блокове, за правене на педикюр, ортопедичните сделки, детекторите за дим и орхидеите, и бяха извадени празните CD, азалиите и алстроемериите. Цените на продуктите и услугите в кошницата се използват за изчисляване на индекса на потребителските цени, който служи за определяне на увеличението на пенсии и заплати. Индексацията на доходите цели стандартът на живот да се поддържа в съответствие с инфлацията. През 2018 г. статическата агенция на Белгия отчита най-голямо поскъпване на енергията и пътуванията в чужбина. Цените на наемите, културните събития, дрехите и телекомуслугите са поевтинели най-значимо.", "date": "2019.01.16", "title": "Татуировките - насъщни за белгийците "}
{"url": "https://www.monitor.bg:443/bg/a/view/okonchatelno-pregovarjame-za-f16-sys-sa-sht-154724", "text": "Народното събрание даде мандат на правителството да преговаря за F-16 със САЩ. Това бе гласувано след продължили близо 4 часа бурни дебати. Решението бе подкрепено със 130 гласa \"за\", а само 84 бяха против. То мина с гласовете на 94 от  ГЕРБ, 23 от ДПС, 11 депутати от \"Обединени патриоти\" и двама независими. Категорично против се оказаха 14 от патриотите, 66 от БСП и 4-ма от \"Воля\".  Наред с това депутатите отхвърлиха предложението на лидера на \"Атака\" Волен Сидеров да се преговаря не само със САЩ, но с всички страни, като по време на преговорите той дори предложи в псисъка от държави да се включи и Русия.  Сред другите му идеи, киоито също не се харесаха на мнозинството е да получим самолетите F-16 безвъзмездно и цената им да бъде сведена до нула като компенсация, че САЩ вече 12 г. ползвали бази у нас също безвъзмездно. тези предложения бяха подкрепени само от 15 народниизбраници, като 40 бяха против, а останалите 156 се възъджаха.  След гласуването Каракачанов обяснив кулоарите на НС, че преговорите трябва да продължат около 4 месеца, но разбира се ако текът нормално. Със заповед на премиера Бойко Борисов пък ще бъде назначен преговрния екип, в който трябва да влязат 4-ма министри. По време на разговорите ще присъстват и екепсертии и военни. Той за поредн път отрече да е имало натиск от американската страна. Именно по време на преговорите ще се уточнят и въпросите за срокове на доставка, обслужването, доставката на резервните части, защото практиката е различна - от 3/4 дни до няколко месеца. Първата среща, която той лично може да проведе е в Брюксел на 14-15 февруари с изпълняващия длъжността секретар на отбраната., когато е срещата на военните министри на страните в НАТО. Дотогава екеспертите са тези, които ще комуникират.  Преди гласуването в пленарна зала Каракачанов обясни, че дебатите са се превърнали в политически сметки, а опитите за купуването на нов самолет датират от 2004 година. оттогава обаче международната обстановка се е променила, а напрежението в Черно море е нарастнало. Според него е важно армията ни да бъде въоръжена с най-мнощното и качествено оръжие, за да има баланс на силите в региона. \"Ако закупим F-16, ще имаме най-модерния самолет от всички балкански държави\", смята Каракачанов. Той отрече критиките на БСП, че F-16 е само на хартия. \"Не е редно да казваме неистини. F-16 е модификация, пето поколение“, изтъкна той. Отрече и президентът Ръмен Радев да е бил изолиран, а лично той е водил 7-8 пъти разговори с него.  Той отново припомни, че САЩ ни предлагат пълен пакет и готовност за намаляне на цената, догато при Швеция закупуването на въоръжението зависи от трети страни.  „Категорично съм против нов конкурс, защото ще обречем ВВС на никакво решение“, подчерта военният министър.По думите му отклонението от цената може да е само до нивото на получената оферта от САЩ. Това е таван и имаме уверението, че той може да бъде свален, разясни Каракачанов. Ако не постигнат неизгидни условия, то въпросът е отново в ръцете на НС. Той определи като внушения твърденията,ч е обществото ще бъде ощетено за сметка на парите за пенсии, образование или здраве.  Преди Каракачанов, шефът на ПГ на ГЕРБ Цветан Цветанов пък поясни, че цени летеца Румен Радев, които е казал, че самолетът F-16 е с най-добрите показатели. ", "date": "2019.01.16", "title": "Окончателно: Преговаряме за F-16 със САЩ (ОБНОВЕНА)"}
{"url": "https://www.monitor.bg:443/bg/a/view/desetki-protestiraha-sreshtu-eko-katastrofata-v-bosilegrad-pitat-zashto-ni-trovite-154725", "text": "Десетки жители от Босилеград и Кюстендил протестираха пред сградата на Министерство на околната среда и водите. С лозунги „Защо ни тровите“, „Природата не е чести“ и др. нашите сънародници от Западните покрайнини обвиниха институциите в бездействие по случая с мина „Караманица“ в Босилеград, която ежедневно излива отрови в река Драговищица. Според протестиращите всичко това е довело до ръст на онкологичните заболявания на жителите на Босилеград. „Река е отровена. Може сами да се уверите. Там няма нито едно живо същество. Няма риба. Тази отрова напоява и почвите, представете си какво се случва с нас. Да не говорим, че всичко това се влива в река Струма“, коментираха още босилеградчани. Масовото недоволство беше подкрепено и от кюстендилци, които се обявиха против издадено наскоро разрешително на нова мина да започне да проучва възможностите за добив на злато в „Злогош“. „Функционирането на тези мини ще отрови водите в общините Кюстендил, Трекляно и Земен, а замърсяването на българското течение на Струма с тежки метали е въпрос на време“, коментира и общинският съветник от Кюстендил, инж. Огнян Атанасов. От своя страна министърът на околната среда и водите Нено Димов се срещна с граждани на Босилеград и Кюстендил, които поставиха въпроси, свързани с екологията в региона. Министър Димов посочи, че данните от изследванията на реката на наша територия показват, че няма превишения на нормите. „Въпреки това българската страна внимателно следи ситуацията, защото политиката на правителството е да бъдат защитени интересите и на нашите сънародници в Западните покрайнини“, заяви министърът. По дипломатически път България е поискала информация за качеството на водите на река Драговищица на територията на Република Сърбия и за разрешените и осъществявани на територията на Република Сърбия добивни и производствени дейности. До дни се очаква и среща с министъра на защитата на околната среда на Република Сърбия, Горан Триван. „Всяка страна, която иска да е член на ЕС, трябва да се грижи за околната среда, нещо повече – за всички свои граждани. А ние сме особено загрижени за нашите съграждани в Западните покрайнини. Това не е просто екологичен проблем, а цялостна политика на българското правителство. Затова ще положим всички усилия да помогнем на нашите сънародници“, категоричен беше министър Нено Димов. ", "date": "2019.01.16", "title": "Десетки протестираха срещу еко катастрофата в Босилеград, питат „Защо ни тровите“"}
{"url": "https://www.monitor.bg:443/bg/a/view/gotvjat-na-rusnacite-danyk-chujbina-154704", "text": "Асоциацията на предприемачите за развитие на бизнес патриотизма „Аванти“ излезе с инициатива за въвеждане на данък „пътуване в чужбина“ за руските граждани. Идеята предвижда пътуващите да плащат по 500 рубли /около 6,5 евро/ за всяко пресичане на границата на страната. От асоциацията предлагат събраните от новия налог средства да отиват за развитието на вътрешния туризъм. Ръководството на Федералната агенция по туризъм на Русия обаче гледа скептично на предложението на бизнесмените патриоти, тъй като евентуалното въвеждане на данък „чужбина“ би нарушило изконното право на гражданите да пътуват. Освен това съществува риск въвеждането на такса да се превърне в изкуствено ограничение на конкуренцията в бранша. Световните агенции припомнят, че в началото на януари т.г. Япония въведе данък за чуждите туристи в размер на 1000 йени /около 9 долара/ за влизане в страната.", "date": "2019.01.16", "title": "Готвят на руснаците данък „Чужбина“ "}
{"url": "https://www.monitor.bg:443/bg/a/view/pravitelstvoto-uvelichi-zaplatata-na-shefa-na-nap-154721", "text": "Правителството увеличи заплатата на шефа на НАП Галя Димитрова и от 1 януари основното ѝ месечно възнаграждение ще бъде 5000 лева. При решението на Министерския съвет е отчетен приносът на изпълнителния директор за успешното изпълнение на основните стратегически и оперативни цели на агенцията през 2018 година, свързани със събираемостта на приходите, доброволното изпълнение на задълженията и предоставяните електронни услуги. Увеличението е свързано и с повишаването на разходите за персонал в бюджетните организации с 10 процента от началото на тази година.", "date": "2019.01.16", "title": "Правителството увеличи заплатата на шефа на НАП"}
{"url": "https://www.monitor.bg:443/bg/a/view/z000-mikrobusa-prevozvat-pytnici-nelegalno-154705", "text": "3000 осемместни микробуса със статут на леки автомобили извършват нелегални междуселищни превози на пътници в България и това убива законните автобусни превозвачи. Това обявиха на пресконференция от Конференцията на автобусните превозвачи. Сабахатин Исмаилов, собственик на фирма припомни, че за последните 4 години са Според Магдалена Милтенова от Браншовия съюз за стопанска инициатива в транспорта подобни схеми ощетяват хазната с около 300 млн. лв. на година и е време нелегалните превози на пътници да бъдат криминализирани. Георги Милошев от Българската федерация пътнически транспорт поиска за автобусите да се плащат винетки, а не да се таксуват на километър с тол системата. 4 месеца преди стартирането й превозвачите нямат яснота за това колко ще им струва и как ще се отрази на крайната цена за потребителите. Браншовикът добави, че Вторият транспортен пакет на ЕС, с който ще се отвори вътрешният ни пазар за превозвачи от чужбина и ще доведе до фалит на български фирми и съответно още общини ще останат без междуселищен обществен транспорт. Договорите за обществен превоз са сключени основно по реда на ЗОП и са с фиксирана цена до края на изпълнението им, което не подлежи на промяна, посочи той. Колегата му Максим Петков припомни, че В тази връзка Магдалена Милтенова от Браншовия съюз за стопанска инициатива в транспорта поясни, че най-много населени места без обществен транспорт има в Северозападна България. Тя добави, че община Ковачевци е поредната такава община. Милтенова каза още, че държавата редовно изплаща на автобусните транспортни фирми само половината от парите за билетите, които те издават за пътуване с намаление на пенсионери, ученици, студенти и други. „70% от пътуващите с автобусите са именно със субсидирани билети“, твърди тя. Изпълнителният директор на Националното сдружение на автобусните превозвачи Ивайло Константинов заяви, че браншът но в законодателството ни трябва да се определи точно обхватът му. По думите му има неясноти в дефиницията за превозно средство за обществен превоз. Той посочи пример именно с микробусиоте 8+1, масово използвани в нелегалните превози на пътници не само в страната, но и за пътувания зад граница. Автобусните превозвачи поискаха и актуализация на националната транспортна схема и вземане мерки срещу търговете, правени от общини за превози с цена от 1 ст., какъквто случай имало в Търговище. От бранша се заканиха да дадат на прокурор подобни обществени поръчки, които, според тях, ощетявали държавната хазна. Превозвачите са изпратилви писмо до премиера със своите искания за решаване на проблемите в кратки срокове. В противен случай те планират от 18 февруари да спрат автобусните превози в цялата страна. Във връзка с исканията на автобусните превозвачи, касаещи толсистемата от МРРБ заявиха, че екип на Световната банка разработва варианти за тарифиране, които предстои да бъдат предложени за публично обсъждане. МРРБ е отворено за предложения, които ще бъдат дискутирани. Стремежът ни е да бъдат взети решения, които удовлетворяват всички заинтересовани страни.", "date": "2019.01.16", "title": "З000 микробуса возят пътници нелегално"}
{"url": "https://www.monitor.bg:443/bg/a/view/zadyrjaha-terorist-gotvel-atentat-sreshtu-putin-154711", "text": "В Сърбия е задържан 21-годишен уахабит, който се подозира в подготовка на покушение срещу руския президент Владимир Путин. Местните медии съобщават, че два дни преди предстоящата визита на държавния глава в Белград полицията е задържала в град Нови Пазар Армин Алибашич, който носел подозрителна раница. При извършената проверка униформените открили у младежа винтовка с оптически прицел. По-късно при обиск на квартирата на Алибашич полицаите се натъкнали на цял арсенал от оръжие и оборудване, необходимо за изготвяне на взривни устройства – от химически вещества за бомби до часовници за дистанционното им активиране. Били открити още специални телефони и устройства за детониране от разстояние, както и флаг на „Ислямска държава“ и пропагандни материали на терористическата организация. Сръбските медии припомнят, че Путин ще посети западната ни съседка на 17 януари т.г.  ", "date": "2019.01.16", "title": "Задържаха терорист в Сърбия, готвел атентат срещу Кремъл "}
{"url": "https://www.monitor.bg:443/bg/a/view/vzriv-v-himicheski-zavod-v-rusija-ima-postradali-154718", "text": "Мощен взрив прогърмя в завода за химически добавки за бетон и сухи строителни смеси „Полипласт“ в Кингисепския район на Ленинградска област. При инцидента са пострадали трима души, като травмите им са леки. По предварителни данни, става дума за технологическа експлозия, вследствие на която избухнал пожар върху площ от 50 кв. метра, зданието е частично разрушено.   Предполага се, че причина за взрива може да е станало нарушение, допуснато при съхраняването на леснозапалими вещества. Работи се още върху версиите за неспазване на технологическия процес и човешка грешка. Работниците на завода са евакуирани. Очевидци разказват, че експлозията е довела до лек трус в зданията в радиус от три километра. На този етап няма данни за химическо замърсяване на района, вследствие на инцидента.     ", "date": "2019.01.16", "title": "Взрив в химически завод в Русия, има пострадали "}
{"url": "https://www.monitor.bg:443/bg/a/view/alisha-kijs-shte-vodi-nagradite-grami-video-154710", "text": "Певицата Алиша Кийс ще влезе в ролята на водещ по време на церемонията по връчването на наградите „Грами“, която ще се проведе в Лос Анджелис през февруари. За това съобщи самата тя, публикувайки в канала си в YouTube деветминутен клип. Кадрите показват как 37-годишната красавица води телефонен разговор с мениджъра си, как се хвали на близките си и как участва в промоционална фотосесия за събитието. В изявлението си изпълнителният продуцент Кен Ерлих не пести похвалните слова за Алиша Кийс и изразява надежда, че тя ще \"направлява\" зрителите през едно \"специално шоу\" през февруари. На свой ред Нийл Портнау, президент и главен изпълнителен директор на американската Национална звукозаписна академия, която присъжда наградите \"Грами\", казва: \"Алиша Кийс е динамичен изпълнител, притежаващ рядката комбинация от смайващ талант и страст към \"занаята\". Алиша Кийс е носителка на 15 статуетки „Грами“. Наградите \"Грами\" ще бъдат раздадени за 61-ви път на 10 февруари в центъра \"Стейпълс\" в Лос Анджелис. С най-много номинации за отличията - осем на брой, е рапърът Кендрик Ламар. Следват рапърът Дрейк със седем, Бранди Карлайл и Бойуанда с по шест и Карди Би, Лейди Гага, Чайлдиш Гамбино, Марън Морис, Габриела Уилсън (H. E. R) и продуцентът Саунуейв с по пет.    ", "date": "2019.01.16", "title": "Алиша Кийс ще води наградите „Грами“ (ВИДЕО)"}
{"url": "https://www.monitor.bg:443/bg/a/view/klientite-na-a1-veche-mogat-da-kupuvat-e-vinetki-za-slujebni-avtomobili-v-edna-porychka-154707", "text": "Бизнес клиентите на А1 вече могат да закупят електронни винетки за всички свои служебни автомобили наведнъж, без да чакат с часове в пунктовете за продажба. Чрез подаване на едно заявление към своя акаунт мениджър с придружаваща декларация по електронен път, компаниите ще могат да заявят винетки за по 100 броя служебни автомобили в една поръчка. Те ще имат и възможността да правят няколко поръчки наведнъж, като няма ограничение в общия брой закупени е-винетки. След финализиране на процеса по активация от страна на А1, клиентите ще получат потвърдителен мейл и разписките за всички активирани винетки. За тяхно удобство те могат да се заплатят по банков път със следващата месечна фактура. Новите винетки се предлагат в търговската мрежа на А1 от 21 декември. Освен в магазините на компанията, винетките могат да бъдат закупени и онлайн на a1.bg, както и през приложението Моят А1. Необходимо е единствено да се посочат типът на превозното средство, както и данните на автомобила. С цел улеснение на клиентите в магазините на А1 те могат да закупят своята е-Винетка както в брой, така и с дебитна или кредитна карта, а при покупка онлайн на сайта на телекома не е необходима предварителна регистрация. Клиентите, които са закупили винетка през а1.bg като регистрирани потребители, ще имат достъп и до история на покупки и данните за своите автомобили, които ще могат да се ползват лесно и удобно и при следващи поръчки. В момента А1 е първият и единствен телеком в България, който предлага всички видове електронни винетки за 2019 г. Скоро А1 ще предложи и допълнителни функционалности - получаване на SMS при активация на е-Винетка и при наближаване на крайния срок на нейната валидност. Електронната винетка заменя досегашните хартиени винетки, като вече няма да се изисква и залепянето на стикер на стъклото на пътните превозни средства и няма да е необходимо да се носи документ, удостоверяващ закупена винетка. Цените на винетките се запазват без промяна, като за леките автомобили се добавя и възможност за закупуване на уикенд винетка на цена от 10 лева. Електронната винетка е достъпна в търговската мрежа на А1 в партньорство с „Интелигентни Трафик Системи” ЕАД, които са единственият национален доставчик на услуги за електронно събиране на такса за изминато разстояние и официален партньор на АПИ. Допълнителна информация за електронните винетки можете да видите на  .", "date": "2019.01.16", "title": "Клиентите на A1 вече могат да купуват е-винетки за служебни автомобили в една поръчка "}
{"url": "https://www.monitor.bg:443/bg/a/view/shefyt-na-nap-shte-poluchava-5000-leva-mesechno-154706", "text": "Правителството определи ново възнаграждение на изпълнителния директор на Националната агенция за приходите (НАП). Основната месечна заплата на шефа на данъчните Галя Димитрова става 5 000 лева. От съобщението на правителствената служба става ясно, че изпълнителният директор ще получава по-голяма заплата заради „водещият й принос за успешното изпълнение на основните стратегически и оперативни цели на НАП за 2018 г., свързани със събираемостта на приходите, доброволното изпълнение на задълженията и предоставяните електронни услуги”. Увеличението е свързано и с повишаването на разходите за персонал в бюджетните организации, считано от началото на годината.", "date": "2019.01.16", "title": "Шефът на НАП ще получава 5000 лева месечно"}
{"url": "https://www.monitor.bg:443/bg/a/view/majka-i-sin-zaginaha-v-pojar-v-shumen-154696", "text": "Мъж и жена са загинали в пожар в Шумен през нощта срещу сряда, съобщи говорителят на ОДМВР Ася Йорданова. Загиналите са жена на 80 години и 58 годишният й син. Пожарът е избухнал през нощта на първия етаж на жилищна сграда в кв. Дивдядово. По първоначални данни огънят е тръгнал от печка на твърдо гориво. Очаква се днес да бъде извършен допълнителен оглед на местопроизшествието.", "date": "2019.01.16", "title": "Майка и син загинаха в пожар в Шумен"}
{"url": "https://www.monitor.bg:443/bg/a/view/jyltite-jiletki-pognaha-google-154709", "text": "Централа на Гугъл в Белгия днес е била блокирана по призив на \"жълтите жилетки\", съобщиха местни медии. Уточнява се, че протестът ще продължи до петък вечер и в него участват също граждани на Франция. Разпространен е призивът за акцията, според който \"жълтите жилетки\" въстават срещу безконтролното събиране и съхранение на данни. Без да знаем, всички наши телефонни разговори и електронни съобщения се записват с нечестни цели, пише в призива. Това не е нищо друго, освен масов шпионаж, добавят протестиращите. Вървим към диктаторски свят, където частният живот е подчинен на информационните данни, допълват те. Жилетките отбелязват, че белгийският център на Гугъл, който още е в строеж, бива издиган с незаконен труд. Те се позовават на скорошна проверка на властите, при която за повечето работници бе установено, че работят в нарушение на изискванията. Белгийската инспекция по труда съобщи преди два месеца, че българи и румънци работят незаконно на строежа на третия център на Гугъл за съхранение и обработка на данни в страната. Проверяващите се натъкнали на 29 българи с подправени удостоверения за внасяне на здравни и социални осигуровки. Открити били и 76 румънци, които изобщо не разполагали с необходимите документи. Строежът на третия център на Гугъл за обработка на данни в Белгия в селцето Бодур край Монс бе открит в началото на миналата година от премиера Шарл Мишел и други представители на правителството.", "date": "2019.01.16", "title": "Жълтите жилетки погнаха Google"}
{"url": "https://www.monitor.bg:443/bg/a/view/kavyr-na-adel-izstrelva-kristian-kostov-na-vyrha-v-singer-2019-154708", "text": "След като изправи публиката на крака с изпълнението си на Beautiful Mess в аранжимент, включващ китайски барабани и ерху, Кристиан Костов ще се протегне към върха на класацията в риалити шоуто Singer 2019 с кавър на британската соул певица Адел. Момчето чудо, което класира България на рекордното второ място на Евровизия през 2017 г. ще извие глас за популярния хит на певицата Hello. Това ще се случи в рамките на втория епизод на най-голямото телевизионно предаване в Китай. Той бе заснет още миналата седмица, но публиката ще може да проследи представянето на Костов този петък от 16 ч. българско време, когато кадрите ще бъдат излъчени по Hunan Television (Mango TV). Няколко часа по-късно епизодът се очаква да бъде достъпен и за родната аудитория в YouTube канала на телевизията. Междувременно хиляди се стекоха за селфи и автограф по време на фен срещата на Кристиан в азиатската страна. Певецът замина за Китай заедно със семейството си, а в свободните минути всички те се възползват от възможността да разгледат туристическите забележителности наоколо. Сред местата, които изпълнителят на Get It и близките му вече успяха да посетят, е академията Юелу - едно от четирите най-престижни учебни заведения от такъв ранг през последното хилядолетие в Китай.", "date": "2019.01.16", "title": "Кавър на Адел изстрелва Кристиан Костов на върха в Singer 2019"}
{"url": "https://www.monitor.bg:443/bg/a/view/bsp-iska-borisov-v-parlamenta-za-samoletite-gerb-prezidenta-154695", "text": "БСП поиска премиерът Бойко Борисов да бъде повикан в НС и да присъства на дебатите по процедурата за покупка на нов изтребител.  Според социалиста Антон Кутев това, че военният министър Красимир Каракачанов е в залата, не е достатъчно. \"Г-н Цветанов не управлява държавата\", коментира Кутев. В отговор пък шефът на правната комисия Данаил Кирилов пък поска в пленарна зала да бъде поканен президента Румен Радев, който е и главнокомонадващ. По думите на Кирилов именно Радев е подописла документа, с който преди време се е дало старт на процедура. Кирилов изтъкна, че Радев не е идвал в НС от миналия парламент. \"Държавният глава има своята роля по конституция и място горе на балкона. След това имаме и вето, което също е на президента. Кога ще дойде да си представи мотивите\", каза Кирилов. На свой ред шефката на НС Цвета Караянчева поясни, че ще уведоми администрацията на президента, както и на премиера за поканите. ", "date": "2019.01.16", "title": "БСП иска Борисов в парламента за самолетите, ГЕРБ - президента "}
{"url": "https://www.monitor.bg:443/bg/a/view/dps-zad-kabineta-za-samoletite-patriotite-razedineni-volja-iska-referendum-154703", "text": "ДПС ще подкрепи правителството в решението за старт на преговори със САЩ за F-16., БСП са категорично против, а патриотите са разединени. „Воля“ пък иска референдум за харчовете за нови изтребители. Това стана ясно по време на дебатите в пленарна зала. ДПС категорично подкрепя решението. Нашата позиция е последователна. От 30 години поддържаме евроатлантическата ориентация на страната, обяви лидерът на движението Мустафа Карадайъ. Според него когато става дума националната сигурност, популизмът няма място. \"Говорим за купуване на сигурност, а не просто на бойни самолети. Решението е стратегическо за страната\", каза още той. Карадайъ обаче попита: „Ако ГЕРБ не може да осигури мнозинство в парламента, що за управление е това, в чий интерес е? Причината за питането си пролича по време на дебатите, когато стана ясно, че решението ще бъде подкрепено от ГЕРБ, но само от част от Обединени патриоти. НФСБ на Валери Симеонов са против. Според него едно такова решение по никакъв начин няма да обезпечи суверенитета на българското въздушно пространство. По думите му опазването на небето над България трябва да става и чрез ракетни бази земя-въздух, което било и най-евтиният начин. Според него е нелепо да разчитаме, че с 8 самолета може да защитим небето си, при условие, че една от нашите съседки има 600, а друга – 350. Той направи сравнение и с хилядите самолети на Русия или два пъти по-големия авиопарк на Сърбия. По думите му е трябвало да се се ориентираме към самолет, който ще ни коства най-малко средсва и самолети европейско производство. Другата причина за отказа на НФСБ да подкрепят кабинета е, че се нарушавал парламентаризма, а 4 от изискванията в проекта се нарушавали, както и пътна карта по него. По думите му се извършва политически пирует и отново поиска да се организира нов конкурс. БСП са също са против, защото с това решение се давало „празен чек“ на кабинета, а самата процедура била с привкус на външен натиск, като поискаха да на се отклоняваме от параметрите на проекта. От ГЕРБ пък поясни, че и трите оферти за самолети излизат от рамката и именно затова се пристъпва до преговори със САЩ за F-16. \"Без да гледаме боб и правим заклинания, ако вземем решение за преговори, ще постигнем по-добра цена, която влиза в рамката\" , каза Владимир Тошев и увери, че така ще осигурим авиацията си следващите 40 години. F-16 бил на въоръжение в 30 държави, включително в съседните Румъния и Гърция. Лидерът на \"Воля\" Веселин Марешки пък обяви, че ще инициира референдум по темата, а избирателите да кажат дали тези харчове са целесъобразни. Той отново изтъкна, че не може да се прави такъв голям харч за самолети при ниското ниво на пенсии и заплати в страната. Цинично е да твърдим, че закупувайки 8 самолета, ще направим България най-сигурната държава на Балканите, след като пенсионерите бедстват, демографският срив процъфтява. \"Ако купите тези самолети, утре няма да има кой да ги кара\", обяви Марешки. Той разкритикува и БСП като ги обвини в лобизъм. Социалистите били „за“ безсмислени харчове, но само ако ставало дума за “Грипен“, но и за F-16. Лидерът на \"Атака\" и шеф на ПГ на \"Обединени патриоти\" Волен Сидеров пък предложи да няма емоции, а прагматизъм в дебата  за F-16. Той похвали президентите Путин и Тръмп,които защитават интересите на държавите си. По думите му в Европа липсват лидери. Сидеров поиска кабинетът да преговаря с всички страни, които са ни отправили оферти за изтребители, а в този списък да се включи дори и Русия.Освен това Сидеров предложи в преговорите да участват и представители на българския парламент - по един от всяка група. И настоя ако изберем F-16 да ни ги дадат безплатно и напълно безвъзмездно. ", "date": "2019.01.16", "title": "ДПС зад кабинета за самолетите, патриотите разединени, \"Воля“ иска референдум (ОБНОВЕНА)"}
{"url": "https://www.monitor.bg:443/bg/a/view/po-lesni-prehodi-i-poveche-spuskanija-s-mundo-trailboard-154712", "text": "Ходенето през снега, в планината, е трудно, особено за тези, които носят и сноуборд със себе си. Mundo Trailboard е опростена версия на сноуборда, която е по-близко до скейтборда. Създаден да облекчи товара при преходите пеша, в търсене на недокоснат сняг, като същевременно предлагащ много добри възможности за контрол, благодарение на изразените очертания на формата му. Mundo е с дълъг 114 см и широк 28 см и има лека сърцевина от пенопласт, покрита с Ptex. Докато изразените извивки на стоманените му кантове, предлагат остър ръб в основата, който се забива в снега. Тъй като, основата е по-тясна от нормалното стъпало, петата и пръстите на каращия трябва да бъдат разположени точно над тези кантове, което позволява, само премествайки тежестта си, да завиват точно както със сноуборд. Друга интересна особеност е извитата нагоре опашка, която позволява на потребителя да се наклони назад и да вдигне предната част за по-лесно завиване, точно като при скейтборд.   Mundo Trailboard вече е постигнал целта си в Kickstarter, като цената при предварителна поръчка е $ 319. Доставката е предвидена за март 2019 г., ако всичко върви по план.", "date": "2019.01.16", "title": "По-лесни преходи и повече спускания с Mundo Trailboard"}
{"url": "https://www.monitor.bg:443/bg/a/view/jan-klod-van-dam-stava-razlojanin-154700", "text": "Жан-Клод  Ван Дам е изявил желание да му  се построят 3 къщи в голф градчето край Разлог. Холивудската звезда е посетила наскоро отново мястото и е останал поразен от чистата природа и красивите гледки към Пирин и Рила. „Сделката още не е факт, много е рано да се говори, казал пред struma.bg  Йордан Каназирев, един от собствениците на имота. Той потвърдил за потенциалния инвестиционен интерес от страна на холивудския актьор. Ван Дам е пожелал  неговият имот да бъде по-настрани и да се обособи като „затворен комплекс в комплекса“. В него да бъдат изградени 3 къщи, които да се различават от другите“, коментира още Каназирев. Синът на Жан Клод ван Дам – Кристофър, който е кинорежисьор също е посещавал Банско и голф селището край Разлог.Къщи в голф селището в м. „Бетоловото“ имат и родни знаменитости, като Веселин Маринов, например. От две години насам той посреща семейно Коледа и Нова година в къщата си в компанията на своя приятел, зам. председателя на ГЕРБ  Цветан Цветанов и семейството му. Жан-Клод Ван Дам е запознат с красивата българска природа, още повече че той има непосредствени наблюдения при участието си в снимките на екшъна „Непобедимите-2”, който през есента на 2011 г. се снима в България. В американската суперпродукция участва холивудският суперзвезден тим, включващ Силвестър Сталоун, Арнолд Шварценегер, Жан-Клод Ван Дам, Долф Лундгрен, Джейсън Стейтъм, Чък Норис и др. Една от снимачните площадки беше във Веляновата къща в Банско, като в екшън сцените от филма актьорите гърмяха и се гониха с военна техника из улиците, а сред статистите бяха местни хора. През двата снимачни дни кинознаменитостите бяха нагостени с агнета по гергьовски и местни специалитети в механа в Банско и във винарната на тогавашния кмет Александър Краваров. Тогава покойният вече градоначалник на Банско  изненадващо се появи на снимачната площадка с комитски дрехи, препасан със сабя, пистолет и пушка, завещани от дядо му и подари на актьорите плетени чорапи и ръчно тъкани покривки и торбички.", "date": "2019.01.16", "title": "Жан-Клод Ван Дам става разложанин"}
{"url": "https://www.monitor.bg:443/bg/a/view/teodora-duhovnikova-pregovarja-s-teroristi-v-djavolskoto-gyrlo-154677", "text": "Профайлър, обучен да преговаря с терористи – в такава роля ще видим Теодора Духовникова в криминалето на Нова тв „Дяволското гърло“. Поредицата, чиято премиера се очаква съвсем скоро, позиционира актрисата на терен в Родопите заедно с Владимир Карамазов. Двамата ще разнищват мистериозно убийство, а за да се справи с ролята си, Духовникова призна, че е тренирала всекидневно. анонсира звездата от „Дървото на живота“ пред сп. DIVA. Междувременно Духовникова се разписа в праймтайма на Нова тв и в „Откраднат живот“, където повдигна темата за жените, преборили рака на гърдата. Актрисата е категорична, че силната история с обещанието за липса на прекалено сълзливи сценарни капани, както и съвместната работа с Юлиан Вергов я спечелили за ролята на Виктория в медицинската драма. Именно заради нея пък тя не успяла да отпътува за Ел Ей, където по време на снимките се състоя промотура на „Вездесъщият“ във връзка с чуждоезичния „Оскар“. „Велислав Павлов замина сам, а билетът ми и визата останаха, както и багажът с няколко страхотни рокли, защото ми хареса историята на Виктория“, обясни още Духовникова.", "date": "2019.01.16", "title": "Теодора Духовникова преговаря с терористи в „Дяволското гърло“"}
{"url": "https://www.monitor.bg:443/bg/a/view/banka-dsk-prikluchi-sdelkata-za-sg-ekspresbank-154699", "text": "„Банка ДСК“ вече е собственик на 99.74% от „Сосиете Женерал Експресбанк“, съобщават от финансовата институция. Собственикът на „Банка ДСК“ - OTP Bank, е финализирал вчера, 15 януари, сделката по силата на подписания договор с френската Societe Generale Group. С пазарен дял от приблизително 6.4% „Сосиете Женерал Експресбанк“ е 7-ата по големина банка на българския банков пазар и като универсална банка е активна както в сегмента банкиране на дребно, така и в бизнес сегмента. В резултат на придобиването „Група ОТП“ ще засили още повече пазарната си позиция в България, коментират от банката. „Банка ОТП“ присъства в България от 2003 г. и нейната дейност е печеливша. Очаква се процесът по интеграция да приключи през 2020 г.", "date": "2019.01.16", "title": "Банка ДСК приключи сделката за SG Експресбанк"}
{"url": "https://www.monitor.bg:443/bg/a/view/cvetanov-za-f-16-moje-da-namerim-konsensus-za-cenata-154694", "text": "Mисля, че ще можем да намерим и необходимия консенсус за намаляване на цената. Това коментира шефът на ПГ на ГЕРБ Цветан Цветанов в кулоарите на НС след предеседателски съвет и преди засведанието на парламентът. Поводът е решението, което предстои да бъде взето днес за преговори със САЩ за нов изтребител F-16. Въпросът е втора точка в дневния ред, като преди това депутатите дебатираха по поправките в закона за храните, предложени от БСП, които в крайна сметка бяха отхвърлени. Цветанов обясни, че заседанието няма да бъде закрито и ще остане открито. Всички изразили тази позиция на председателския съвет и подкрепили предложението на Цветанов. \"Ние няма от какво да се крием. Обществото трябва да знае къде ще се направи този инвестиционен разход, защо го правим и че това е постигнат политически консенсус от коалиционния съвет, който беше взиман през всичките тези години\", каза Цветанов и добави: \"Има заявена подкрепа за правителството за това, че се движим към решаването на един важен проблем, който стои пред България, която е член на НАТО\". По думите му може да се намери и необходимия консенсус за намаляване на цената и същевременно да покрят очакванията и изискванията на всички. \"В момента това са само хипотетични цифри и докато не прикрлючи процесът на разговор със САЩ и детайлите, които ще бъдат уточнявани, защото към момента това е невъзможно да се случи, защото нямаме решение на парламента, нямаме решение правителството да определи САЩ като потенциален доставящ тази военна техника\", разясни той. При дебатите пък според него ще се изяснят всички детйали. \"И съм убеден, че ще може и цената да падне, така че тази цена, която към настоящия момент има в офертата, тя не е реална и тя няма да бъде съотносима към крайния процес, който би могъл да завърши след няколко месеца\", каза Цветанов. На въпрос дали цената е под 2, 1 млрд. долара, той отговори: \"Разбира се\". ", "date": "2019.01.16", "title": "Цветанов за F-16: Може да намерим консенсус за цената"}
{"url": "https://www.monitor.bg:443/bg/a/view/studyt-kachva-dekemvrijskite-smetkite-za-toka-pone-s-10-154671", "text": "Поне с 10 на сто ще са по-високи сметките заради студовете през декември и повечето почивни дни по Коледа, научи „Монитор“. По предварителни данни на ЧЕЗ за миналия месец средната фактура на битовите потребители е била с 43% по-висока спрямо ноември. От там обаче, отказаха да дадат колко е стойността й, но уточниха, че по начало в южните квартали на София, където има големи къщи, консумацията на електроенергия по начало и висока и съответните сметки са по-големи. През декември от ЧЕЗ отчитат дни около Коледа. За първите 13 дни от началото на годината пък студовете са качили консумацията на ток с 14 на сто, спрямо същия период през 2018 г., като товарът на енергосистемата е бил със 100 мегавата по-висок. Така основно заради приготвянето на коледната и новогодишната трапеза сметката за ток за топлофицирано жилище за ноември вероятно може да скочи поне с 4-5 лв. През декември 2018 г. битовите клиенти на EVN България са имали по-голямо потребление, което е средно 367 киловатчаса, или с 12,92% повече спрямо средното потребление за декември 2017 г. от 325 КВтч, съобщиха от ерепето, обслужващо Югоизточна България. Дневната тарифа на тока за битови абонати в тази част на страната е около 0,216 лв., а на нощната - 0,123 лв. В случай, че половината от изхарчените киловати са само по едната тарифа, то От ерепето поясняват още, че потреблението за миналия месец е с 35,42% по-голямо спрямо средното за ноември 2018 г., когато е достигнало 271 киловатчаса на едно домакинство. По данни на „EVN Топлофикация“ абонатите на централното парно в Пловдив за декември са изразходили общо 29 412 мегаватчаса топлинна енергия, което е с 12,6% повече от потреблението за декември 2017 г., когато е било 26 109 мегаватчаса. Причината е основно в по-студеното време през миналия месец под тепетата. От Енерго-ПРО информираха, че средната сметка за битовите клиенти в Североизточна България за декември 2017 г. - 45 лева, за ноември 2018 г. - 36 лева, а Общото количество електроенергия, консумирана от клиентите на дружеството (битови и бизнес клиенти) за периода 1 - 31 декември 2018 г. е над 680 хил. мегаватчаса, а за периода 1 - 14 януари 2019 г. - над 320 хил. мегаватчаса. Според енергийни експерти 50% от електричеството (жилище без централно топлоснабдяване) се консумира през зимата за отопление. 4-5% или около една двадесета - за готвене, а една десета за осветление и захранването на малки електрически уреди. Към една четвърт (23%) от изхарченият ток се пада на бойлера, а други 8 на сто се изразходват от хладилника и фризера.", "date": "2019.01.16", "title": "Студът качва декемврийските сметки за ток поне с 10%"}
{"url": "https://www.monitor.bg:443/bg/a/view/otmyknaha-mikelandjelo-ot-cyrkva-154697", "text": "Картината от 16 в. \"Светото семейство\", за която се предполага, че е рисувана от Микеланджело Буонароти, изчезна от църква във фламандския град Зеле, на около 60 км от Брюксел, съобщи в. \"Гардиън\". Според данни на Интерпол, картината е изчезнала на 11 януари между 5.00 и 6.00 ч. сутринта. Платното е с размери 145 на 99 см и заедно с рамката картината тежи около 100 кг. Липсата е забелязана от две посетителки в църквата, дошли да поднесат цветя пред олтара, а местният пастор Ян Ван Рамдонк се е обадил в полицията. Произведението е изчезнало ден преди планираното посещение на експерт в областта на изкуството - Мария Форчелино, която да определи дали наистина то принадлежи на бележития майстор. На картината са изобразени Св. Йосиф, Богородица, спящият Младенец и Йоан Кръстител като дете. Тя е дарена на църквата преди 16 години от бивш белгийски сенатор Етиен Корман. \"Жена, живееща наблизо е видяла младеж на около 20 години, който обикалял около църквата в четвъртък в пет сутринта, който избягал след като тя запалила лампата в дома си,\" каза Ван Рамдонк.", "date": "2019.01.16", "title": "Отмъкнаха Микеланджело от църква "}
{"url": "https://www.monitor.bg:443/bg/a/view/344-uchebni-zavedenija-bez-zanjatija-dnes-154702", "text": "В 344 училища и детски градини днес са преустановени учебните занятия заради грипна ваканция и лоши метеорологични условия. Това съобщиха от Министерството на образованието и науката. Заради висока заболеваемост от грип в 137 училища в Бургаска област остават затворени  до 18 януари. До петък по предписание от РЗИ няма да учат 120 училища в област Стара Загора, 65 училища в област Шумен и 16 училища в община Силистра. В област Пловдив в ОУ „Хр. Ботев“ в с. Поповица и ПГ \"Ген. Вл. Заимов\" в Сопот учебният процес също е преустановен.  Лоши метеорологични условия са причина в две учебни заведения в Кюстендилска област също да няма учебен процес - ОУ \"Хр. Ботев\" и ДГ\" Р. Княгиня\" в община Невестино. Едно училище в област Кърджали също е затворено - СУ „Н. Й. Вапцаров“ в с. Бенковски.  Продължават да не се провеждат занятия в ДГ \"Детелина\" в с. Черно поле, община Ружинци, Видинска област.", "date": "2019.01.16", "title": "344 учебни заведения без занятия днес "}
{"url": "https://www.monitor.bg:443/bg/a/view/coca-cola-otvarja-nov-finansov-centyr-vyv-varna-154701", "text": "Coca-Cola European Partners ще открие в България нов финансов офис. Той ще бъде отворен през май 2019 г. във Варна и в него ще бъдат открити над 90 работни места, съобщиха от компанията. Новите работни позиции изискват финансови умения и познаване на чужди езици, а Варна се превръща в желана дестинация за споделените центрове за услуги, коментират от компанията. Новооткритите работни места във Варна ще допълнят 700-те съществуващи позиции, с които екипът на Coca-Cola European Partner разполага в София. Офисът във Варна ще поеме редица задачи в областта на финансовите споделени услуги, с което ще бъдат подпомогнати вече съществуващите роли и отговорности на офиса в столицата. Компанията е избрала морската столица заради богатия набор от млади специалисти и комуникативността на града. Coca-Cola European Partners беше създадена през 2016 г. в резултат на обединение на трите основни бутилиращи компании на Coca-Cola Company в Западна Европа. Бутилираща компания произвежда продуктите на Coca-Cola за 13 европейски държави в Западна Европа, включително Андора, Белгия, Франция, Германия, Великобритания, Исландия, Люксембург, Монако, Холандия, Норвегия, Португалия, Испания и Швеция. Coca-Cola European Partners не бутилира или продава в България, но както и бутилиращата компания за България и региона - Coca-Cola Hellenic Bottling Company, компанията развива своя център за споделени финансови услуги в страната.", "date": "2019.01.16", "title": "Coca-Cola отваря нов финансов център във Варна"}
{"url": "https://www.monitor.bg:443/bg/a/view/predpaznijat-mehanizym-kojto-spyna-brekzit-shto-e-to-154698", "text": "Голяма част от опозицията срещу споразумението на Тереза Мей с ЕС за Брекзит се дължи на предпазния механизъм - разпоредба в споразумението, целяща да предотврати връщането на проверките на границата между Северна Ирландия, която е част от Обединеното кралство, и Република Ирландия, която е член на ЕС. След Брекзит границата ще бъде единствената сухопътна граница на Обединеното кралство с ЕС, припомня АП. Сега Великобритания и Ирландия са части от ЕС с неговия единен пазар и свободно движение на стоки и хора и нуждата от митнически проверки отпада. Но Брекзит може да наруши това спокойствие, като засегне живота на хората и компаниите. На риск ще бъде изложен и крехкият мирен процес в Северна Ирландия. Според предложението на Мей предпазният механизъм ще означава гарантиране, че твърда граница няма да има, като Обединеното кралство запази митнически съюз с ЕС след Брекзит. Договорът на Мей с ЕС дава на двете преговарящи страни срок до 2022 г. да постигнат постоянно ново споразумение и гласи, че предпазният механизъм може да влезе в сила само ако те не постигнат това. Политиците, които подкрепят Брекзит, се оплакват, че Великобритания няма да може да се измъкне от предпазния механизъм едностранно. Той може да бъде прекратен само с взаимно споразумение. Това означава, че той може да остане в действие за неопределено време, като обвърже Обединеното кралство с митническите разпоредби на ЕС. Това пък може да попречи на усилията на Великобритания да сключи търговски сделки с други страни и региони по света. Онези, които искат оставане в ЕС, също не харесват механизма, защото той означава, че Великобритания ще бъде подложена на мита и на търговски правила, по които няма думата. Съюзниците на Мей от Северна Ирландия -Демократичната юнионистка партия, също е против предпазния механизъм, защото той третира Северна Ирландия различно от останалите части на Обединеното кралство и отслабва връзките между Северна Ирландия и останалата част от Обединеното кралство.  ", "date": "2019.01.16", "title": "Предпазният механизъм, който спъна Брекзит - що е то?"}
{"url": "https://www.monitor.bg:443/bg/a/view/kitaj-s-istoricheski-rekord-na-realiziranite-chujdi-investicii-154691", "text": "Обемът на реализираните чужди инвестиции през миналата година в Китай е достигнал исторически рекорд от 885,61 млрд. юана (134,97 млрд. долара), съобщава „Синхуа”, като се позовава на данни на търговското министерство. В щатска валута сумата бележи ръст на годишна база от 3 на сто. Най-голямо увеличение от 20,1% на чуждите инвестиции е отчетено в обработващата промишленост, като там са отишли 30,6 процента от външните капиталовложения в най-голямата комунистическа държава през миналата година. Ръстът на инвестициите във високотехнологичната индустрия пък е 35,1%. За 2018 г. са регистрирани почти 1700 проекта с договорна инвестиция над 50 млн. долара всеки, като броят им на годишна база скача с 23,3%. Вложенията в икономиката на Китай отчитат ръст и от страните основни инвеститори. От Сингапур увеличението е 8,1%, от Япония - 13,6%, от Великобритания - 150,1% и от САЩ -7,7 на сто. По протежение на териториите обхванати от инициативата „Един пояс, един път” реализираните чужди инвестиции са се увеличили през миналата година с 13,2 процента. По тази причина и в Западните райони на Китай ръстът на проектите, осъществени с участието на чужди капитали са 18,2 на сто повече, спрямо 2017 г. Интересът за инвестиции в Китай остава голям. Свидетелство за това са намеренията на американския гигант Tesla да изгради свой завод там. През октомври стана известно, че фирмата за електромобили е купила терен от 865 декара за новия си завод в Линганг, на около 75 км югоизточно от Шанхай.", "date": "2019.01.16", "title": "Китай с исторически рекорд на реализираните чужди инвестиции"}
{"url": "https://www.monitor.bg:443/bg/a/view/chujdite-rabotnici-u-nas-kolkoto-grad-kato-kubrat-154672", "text": "Сезонните работници от трети страни, които идват да се трудят у нас, са точно толкова, колкото населението на малък град в България. Годишно в летните и зимните ни курорти пристигат над 8000 бачкатори от чужбина, става ясно от данните на Агенцията по заетостта, предоставени на „Монитор“. Такова е и населението на градове като Кубрат и Своге. От всички трудови мигранти едва 623-ма са избрали да работят у нас през студените месеци. Те са се увеличили малко повече от два пъти в сравнение със зимния сезон на 2017 г., когато са били 245. Двойно повече са били и чужденците от трети страни от началото на 2018 г. до края на летния сезон спрямо същия период на предходната година. Ръстът се дължи на промените в Закона за трудовата миграция и трудовата мобилност, които влезнаха в сила в средата на 2018 г. С тях се даде възможност делът на служителите от трети страни да нарасне от 10 на 35% за малки и средни предприятия. Освен това задължителният пазарен тест за синя карта отпадна и работодателите вече не са длъжни да доказват, че в продължение на 6 месеца не са успели да си намерят нужния кадър у нас. През настоящата година пък правителството прие още едно облекчение – работниците от трети страни да получават виза за дългосрочно пребиваване в по-кратък срок. Така терминът бе съкратен от 35 работни дни на 15 календарни дни. Най-предпочитаната за работа ски дестинация от чужденците е Банско (245), следвана от Боровец (165), Разлог (65) и Пампорово (54). Малко над 10 служители от трети страни пък са избрали да се трудят в Самоков и Смолян. До внос на кадри работодателите прибягвали по-често през лятото, отколкото през зимата.", "date": "2019.01.16", "title": "Внесохме цял град чужди работници "}
{"url": "https://www.monitor.bg:443/bg/a/view/ekshyn-po-kitajski-s-bg-scenarij-154674", "text": "Младите столичани се чудят, защо няколко блока в „Красна поляна“ са популярни като Виетнамските общежития. Ами защото в тях живееха виетнамци. А живееха там, защото работеха в строителството през 70-те години. Тогава „внасяхме“ чужди работници предимно от Виетнам. От онези години, резултат на българо-виетнамската дружба, се родиха българо-виетнамчета, които останаха да живеят у нас и успешно израснаха тук и се интегрираха в родната действителност. Чужди работници, които се трудят у нас, има и сега. Намират се и виетнамци, но са не повече от една десетка, поне толкова са официално регистрираните. Основната маса хора, които идват да работят по курортите у нас, са от Украйна и Молдова, в немалка част бесарабски българи. Имало и от Киргизстан, от Филипините, от Турция. Приживе проф. Божидар Димитров лансираше идеята, че трябва да привличаме македонци да работят у нас, защото са ни близки. Даваше пример и за лекар, който се преместил да живее в София и станал един от най-добрите специалисти в болницата. В общата статистика обаче македонците са малцинство. Като говорим за използването на работници от страни извън ЕС, това, което може да привлече един служител, е заплащането. Очевидно те идват, защото парите, които получават, ги устройват. Експерти в областта на туризма твърдят, че и германец би дошъл да работи сезонна работа, ако получава около 1500 евро. С тези пари гражданинът на ЕС би могъл да живее повече от добре според родния стандарт, както и да се труди съвестно, както един германец може да го прави. Заплатите по принцип не се коментират, но вероятно украинските и молдовските камериерки успяват да заработят 1000 лева или малко под тази сума. Дано не звучи твърде утопично, защото пък ако сумата е много под тази, за какво би се бъхтила жената по цял ден. Чувало се е, че някои комбинират дневната работа в хотела с нощна смяна в друго естество, но това е в зоната на здрача. Заплатите на чужденците са съобразени и с тези на българите в сектора, казват от АЗ. Остава големият въпрос, защо българите не се съгласяват на тези условия? Разбираемо е, че сезонната работа не може да осигури препитание за цялата година, но пък при толкова безработни младежи, които нито учат, нито работят, не е ясно защо не се хващат на работа, макар и за три месеца. Между другото в последните 20 години в България живеят и китайци, но те по-скоро развиват собствения си бизнес като навсякъде по света, където има китайски ресторанти и магазини. Обаче споменах китайците заради една случка. Млад безработен българин си намира работа в склад за китайски стоки. Между другото, те са доста затворена общност и рядко вземат нашенци, при положение че могат да наемат роднини или поне сънародници. Така или иначе младежът започва работа, но само след месец се отказва. Причината е, че за 20 работни дни от по почти десет часа, почивките му се свеждали до 15 минути дневно. Тук не се сяда, казал собственикът и правилото било желязно. За пушене на цигара и дума не можело да се отвори. Е, за азиатските му колеги условията си били съвсем наред, защото те така си работели. Момчето беше потресено и разказваше историята си като някакъв екшън. Екшън по китайски, но дали няма нещо подобно и по нашите курорти, но с БГ сценарий?", "date": "2019.01.16", "title": "Екшън по китайски с БГ сценарий"}
{"url": "https://www.monitor.bg:443/bg/a/view/marijan-marinov-inspektor-v-sektor-ekstradicii-i-konvoj-v-gdo-v-ministerstvo-na-pravosydieto-pribrahme-banevi-s-dva-poleta-zaradi-pravilata-na-prevozvacha-154634", "text": "-Процедурата е една и съща и за приемащите, и за предаващите на задържания, който е екстрадиран. Когато например трябва да предаваме задържано лице по ЕЗА, колегите от приемащата страна пристигат в България предния ден и осъществяват контакт с нас, уговаряме се на следващия ден в колко часа къде да се чакаме. Имаме достатъчно време на аерогарата да се срещнем, да се чекира багажът, да се издадат бордните карти, да се предадат и съответно приемат съпътстващите документи, които касаят лицето – приемно-предавателен протокол, опис на лицето, на неговите лични вещи и ценности, с които пътува, медицинска справка за здравословното му състояние към момента на предаването, дали е в състояние да пътува с въздушния транспорт, справка за срока на задържането му в съответния затвор или арест и копие на съдебното решение. -Когато екстрадирането е по въздух, в България това става на аерогара София. От 2009 г. предаването на екстрадирани лица от и за Гърция става на ГКПП Кулата, екстрадираните от и за Сърбия - на ГКПП Калотина, екстрадираните от и за Македония – на ГКПП Гюешево, екстрадираните от и за Румъния – на Дунав мост и на Дунав мост 2. За Гърция предаването изпълняват колегите от областното звено на ГДО Благоевград. За Македония това правят колегите от областното звено за охрана в Кюстендил. За Сърбия сме ние поради близкото разстояние от София до Калотина. За Дунав мост и Дунав мост 2 – колегите от Русе и Видин. С Турция екстрадиции се правят само от летището в Истанбул, с турските авиолинии, тъй като само те изпълняват полети София-Истанбул и обратно, „България еър” нямат полети до Истанбул. -„България еър”, чиито услуги често ползваме, разрешава белезници. Единствените авиокомпании, които не разрешават на борда на самолета конвоираните лица да бъдат с белезници, са австрийската авиокомпания и „Луфтханза”. Това е тяхно изискване и ние се съобразяваме с тях. Прави впечатление, че винаги командирът на самолета на немската авиокомпания слиза и разговаря със задържаното лице. Ние до самолета го конвоираме с белезници и след като сме подписали приемно-предавателния протокол, чуждестранните колеги вече носят отговорност за него. В момента, в който командирът на самолета даде разрешение за качването на лицето на борда, нашият служител му сваля белезниците и вече се поема от чуждестранните ни колеги.  -При последното приемане на лице във Венецуела това стана на борда на самолета. През есента на 2017 г. с оглед на политическата обстановка в страната и понеже авиокомпанията искаше да се случат нещата по-бързо. Предприехме ход за приемането на лицето на борда на самолета – той кацна в Каракас, имаше престой 2,3 часа, приехме конвоирания и веднага излетяхме обратно за Европа. -По принцип конвоираните са на последния ред, авиокомпанията е запозната още докато се правят резервациите. Това изискване е за сигурността на останалите пътници. В зависимост от броя на пътуващите в самолета, предният ред е свободен или не. Ако самолетът е пълен, пред нас седят цивилни лица. Преди полета уговаряме с кабинния екипаж има ли възможност предният ред да бъде свободен, те ни съдействат. Досега винаги сме получавали разбиране и съдействие. Всичко е в рамките на нормалното, не сме имали някакви сериозни произшествия, някой задържан да не иска да седне на мястото, което му е определено. Но е имало случаи, когато роднини на задържания пътуват със същия полет, искали са да правят контакт с него, което е абсолютно забранено, искали са да му предават или да приемат неща от него, което също е абсолютно забранено. -От 14 г. съм в Дирекцията за охрана, участвал съм в над 200 екстрадиции само на аерогара София. Засега не сме имали някакви груби агресивни действия от страна на конвоираните. -Процедурата беше както обикновено – предварително събиране, обработване и анализиране на цялата информация за конвоирания – прави се, за да се осигури сигурност по време на полета и да не се допусне извънредна ситуация при приемането, конвоирането или по време на полета и влизането в страната на лицето. Когато конвойният екип и задържаното лице кацнаха в София, то премина през системата на Гранична полиция за снемане на ирисови и пръстови отпечатъци и след това се конвоира до съответното място за лишаване от свобода, където по постановлението на ВКП трябва да бъде настанено. За Северин бяха включени допълнително служители, според мен всичко мина без проблеми. По линия на конвоирането и охраната му нямаше никакви проблеми. Изпълнявал е разпорежданията на конвоиращия екип, не се е държал агресивно, не сме имали проблеми при кацането в София и след конвоирането му до следствения арест в Русе. -Те бяха докарани с полети на авиокомпания „Луфтханза” от Франция до София. Тъй като изискването на „Луфтханза” е на борда да бъде качен само един задържан, преценихме, че трябва да ги върнем с два полета на авиокомпанията - през Франкфурт и през Мюнхен. Участваха два различни наши конвойни екипа – през Мюнхен беше докарана госпожа Банева, а през Франкфурт – господин Банев. Те също не са създавали никакви проблеми. По време на приемането и конвоирането до България са изпълнявали разпорежданията на екипите ни до настаняването им в ареста на „Г.М. Димитров“. -За него все още нямаме писмо за екстрадиция. Като получим информация, ще преценим. Както вече казах, с Турция екстрадиции се правят само от летището в Истанбул, с турските авиолинии, тъй като само те изпълняват полети София-Истанбул и обратно, „България еър” нямат полети до Истанбул.", "date": "2019.01.16", "title": "Мариян Маринов, инспектор от ГД \"Охрана\":  Прибрахме Баневи с два полета заради правилата на превозвача"}
{"url": "https://www.monitor.bg:443/bg/a/view/vetrovito-no-s-po-visoki-temperaturi-154692", "text": "Предимно слънчево ще бъде времето днес с временни увеличения на облачността, по-значителни над северните и източните райони, но без валежи. Ще духа умерен и силен запад-северозападен вятър. Обявен е жълт код за силен вятър в 18 области на страната - Видин, Монтана, Враца, Плевен, Ловеч, Пловдив, Пазарджик, Стара Загора, Сливен, Габрово, Велико Търново, Търговище, Русе, Разград, Силистра, Шумен, Варна и Добрич. В тези райони поривите на вятъра ще достигнат до 20-22 м/сек. Атмосферното налягане ще бъде по-ниско от средното за януари и през деня ще се задържи почти без промяна. Дневните температури ще се повишат и максималните ще бъдат предимно между 3 и 8 градуса. В планините ще има променлива облачност и на отделни места ще превали слаб сняг. Ще духа силен и бурен северозападен вятър. Максималната температура на височина 1200 м ще е около 0 градуса, на 2000 м - около минус 4 градуса.", "date": "2019.01.16", "title": "Ветровито, но с по-високи температури"}
{"url": "https://www.monitor.bg:443/bg/a/view/evrostat-vseki-treti-pensioner-u-nas-e-bil-v-risk-ot-bednost-154693", "text": "Около 32% от българските пенсионери са били изложени на риск от бедност. Това показват данни от анализ на Евростат за дела на пенсионерите, изложени на риск от бедност в страните на Европейския съюз (ЕС) през 2017 г. Средният показател за ЕС е бил 14% или приблизително 1 на 7 пенсионери в страните от ЕС е живял в риск от бедност през въпросния период. Междувременно данните на Националния средностатистически институт (НОИ) у нас през 2017 г. сочат, че броят на пенсионерите е бил 2,5 млн., като от тях 457 000 са били пенсионери поради инвалидност поради общо заболяване. Средната месечна пенсия за един български пенсионер (изчислена от НОИ общо за всички видове пенсии) е била 345 лева, което е било около 30% от средната месечна заплата в страната - 1060 лева за 2017 г. Броят на жените в пенсионна възраст значително превишава броя на мъжете - 1,4 млн. жени пенсионери към 1,1 млн. мъже, показват данните на НОИ. Само през 2017 г. броят на новите пенсионери е бил около 130 000, от които 46 000 са били по инвалидност поради общо заболяване. Като цяло броят на пенсионерите у нас е съставлявал 30% от българското население, което към края на 2017 г. е било 7 050 000, според данните на НОИ.  Най-рисково е било положението на пенсионерите в Естония, където 46% или почти всеки втори пенсионер в балтийската страна, е бил изложен на риск от бедност. Идентично е било положението на пенсионерите в Латвия - 44% и в Литва - 37% от жителите на тези две балтийски страна в пенсионна възраст е бил изложен на риск от бедност. България е на четвърта позиция в тази класация с 32% пенсионери в риск от бедност, като зад нас остават по този показател страни като Хърватия - 25%, Кипър и Малта - 22%, Румъния и Словения - по 16% пенсионери в риск от бедност и др. На другия полюс най-ниски проценти на пенсионери в риск от бедност са регистрирани във Франция - 7%, Словакия - 8%, Дания, Унгария и Люксембург - всички по 9% и др. В две държави на ЕС мъжете пенсионери са живели в по-голям процент от риск на бедност, отколкото жените пенсионери - в Малта - плюс 5% и Испания - плюс 2% от мъжете там са били изложени в по-висок риск от бедност. От друга гледна точка процентът на бедност при жените пенсионери е бил по-висок от този за мъжете пенсионери в Естония - 19% от дамите там са били в по-висок риск от бедност от мъжете, Литва - 16%, България и Латвия - и в двете страни 15% от жените са живели в по-висок риск от бедност в сравнение с мъжката половина.", "date": "2019.01.16", "title": "Евростат: Всеки трети пенсионер у нас е бил в риск от бедност"}
{"url": "https://www.monitor.bg:443/bg/a/view/kianu-rijvs-vliza-v-igrata-na-igrachkite-154670", "text": "Холивудският ас Киану Рийвс призна, че се е почувствал изключително поласкан от офертата на Pixar да се включи в четвъртото заглавие от поредицата „Играта на играчките“. „Беше страхотен момент. Както си лежах спокойно на дивана, ми се обадиха създателите на тази чудновата анимация“, сподели наскоро в свое интервю екранният Джон Уик, но и към момента избягва да дава подробности около ролята си в прочутия франчайз. загатна единствено Тим Алън, който дава гласа си назаем на Бъз Светлинна година във филмите. Той уточни, че персонажът на Рийвс ще има много общо с неговия, но в същината си двамата ще са коренно различни. Припомняме, че „Играта на играчките 4“ трябва да направи световната си премиера това лято. За факта, че от студиото подготвят ново попълнение на поредицата, се говореше още от 2014 г. Тогава мнозина останаха скептични към опцията, тъй като по думите им третата лента бе достоен завършек на историята. Според първоначалните данни, четвъртото заглавие щеше да проследи пътешествието на Шериф Уди и Бъз в търсене на Бо Пийп. Оттогава обаче сценаристите Рашида Джоунс и Уил МакКормак са напуснали проекта. Режисьорската позиция също претърпя промени. През 2017 г. от поста се отказа Джон Ласетър, като обяви, че остава ангажиран с проекта като негов продуцент. Мястото му начело на „Играта на играчките 4“ зае Джош Кули, който се труди и върху сценария.", "date": "2019.01.16", "title": "Киану Рийвс влиза в „Играта на играчките“"}
