{"url": "https://www.monitor.bg/bg/a/view/razmisli-na-edno-mule-167776", "text": "\"Аз те разбирам, знам какво е моралът. Ама по принцип те, бабичките, се връзват. Аз те разбирам ти какво искаш да ми кажеш, но... Вярно е, че той, Господ, гледа отгоре, но той, Господ, ако е решил нещо да ми даде на мене, значи е решил нещо добро да направи за мене, а другия да го изгори.\" С такава богоугодна трактовка телефонен измамник, който ме вербува за муле преди време, се опитваше да счупи и \"последните ми задръжки\", породени от това, че ако се хвана да работя за него, трябва да крада не от богатите, а от възрастни бабички. \"Интервюто\" за работа ми го проведе по телефона тарикат, представил се като Стефан, който в първия момент си беше набелязал на случаен принцип по телефонния ми номер за жертва. За жертва, която да клъвне и да хвърли през балкона някоя хилядарка. Явно обаче видя в мен потенциал и за нула време ме прехвърли от партидата на жертвите в тази на измамниците. Така станах муле, муле за един сезон. Кратките полицейски съобщения за поредната телефонна измама не могат да покажат целия спектър на вълненията, емоциите и драмите, които се случват по веригата от участници от фаталното обаждане на измамника до позвъняването в полицията, че сте станали жертва на престъпници.  Вътрешните драми започват доста преди позвъняването на жертвата, тогава, когато бандите за телефонни измами си набират посредниците - мулетата. В много от случаите това са хора без занаят и доходи, които са пуснали обява, с надежда да започнат да си подреждат живота. За един такъв човек перспективата да получи за няколко дни печалба от 5, 10 или 20 хиляди лева звучи като шанс за \"пълна промяна\" на фона от доходите в провинцията, които в много случаи не надхвърлят 7-10 хиляди лева годишно.  \"Разбира се, винаги можеш да се откажеш, това не е за цял живот\" - убеждава ме патронът. А истината е съвсем различна - подадеш ли ръка, или работиш за тях, или те предават на полицията, знаят кой си, знаят телефона ти. И така от муле измамник се връщаш в категорията на жертвите. В две трети от случаите на телефонни измами в Шуменско полицията е успяла да залови посредниците и да ги изправи на съд. Така че работата е високорискова. Не всички издържат, някои се предават сами. Няма да забравя първата си \"жертва\", старица, която излъгали, че трябват пари за животоспасяваща операция на катастрофиралия й син. Дори след като полицай й обясняваше, че всичко е наред, че не трябват пари, че са й звънили телефонни измамници, жената не спираше трепереща да пита: \"А синът ми ще се оправи ли?\"  Или друг от случаите, в които болна жена беше увила за измамниците всички семейни спестявания и чакаше седнала до съпруга си с ампутиран крак да дойде \"човекът на д-р Петров\" да ги вземе.  Тези лични драми няма да трогнат по никакъв начин Стефан и неговите колеги, за които плячката е Божи дар за тях, и наказание от Господа за жертвите. Някъде извън кадър остава и самодоволният кикот на бандюгите, докато броят поредната купчина пари. Един от начините да бъдат лишени от това удоволствие е да не им помагаме. Затова един апел към всички, които биха се изкушили - не ставай муле. Спаси старица. Спаси себе си!", "date": "2019.06.12", "title": "Размисли на едно муле"}
{"url": "https://www.monitor.bg/bg/a/view/vandali-dupchat-dyrvetata-v-kustendil-nalivat-v-tjah-nafta-167783", "text": "Вандали дупчат дърветата в Кюстендил, след което наливат в тях нафта. За това сигнализираха общественици от областния град, които са подготвили и сигнал до Общината. Последно обект на посегателство стана емблематичната върба, която се намира в непосредствена близост до римските терми. „Поредният и особено драстичен е случаят с варварски пробитите дупки в короната на прекрасната върба край римските терми. Подобни действия се видяха и на други места в страната – през дупките се налива нафта, за да се убие дървото и да се наложи неговото отсичане. Ако там е могло да се пробият десетки дупки в тялото на едно дърво - което не става за пет минути, и никой нищо да не е видял, кой ще види, ако някой някого убие там за пет секунди?! Сигурно има начини този драстичен случай да бъде разследван, да има някаква реакция от Общината. Иначе излиза, че ни е безразлично. Или че сме безпомощни. А и двете неща са страшни!“, посочва в писмото до общинската администрация кюстендилката Виолета Атанасова.  Наскоро вековните секвои в местността „Ючбунар“ също станаха обект на вандалска проява. При проверка от РИОСВ и ДЛС Осогово беше установено, че непосредствено до гората от млади секвои има организирано нерегламентирано огнище. На две от вековните секвои бяха направени дупки, от които имаше изтичане на смола, която в последствие е палена и по корите има следи от обгаряне. От страна на стопанството бяха взети своевременни мерки за ограничаване на тази вандалска проява. „Ние от ДЛС Осогово взехме мерки, като поставихме две табели. Едната противопожарна, другата забранителна, със съответните съдържания да не се пали огън в гората и, че се забраняват всякакви дейности като кастрене на клони, чупенето им, които могат да навредят на вековните дървета. Вследствие беше отстранено и заличено самото огнище и апелираме към жителите на Кюстендилска област тази вандалщина да бъде прекратена”, обявиха от ДЛС Осогово.  Към този момент няма постоянна охрана, която да наблюдава природната забележителност. Трите гигантски секвои в местността Ючбунар, село Богослов, попадащи в териториалният обхват на ТП ДЛС \"Осогово\" са обявени за природна забележителност през 1989 година с цел опазване на вековни дървета. Забранени са всякакви дейности, които могат да доведат до тяхното повреждане или унищожаване, а именно - кастрене, чупене на клони и нараняване на стъблата. Секвоите бяха номинирани за Европейско дърво на годината за 2018г. и бяха класирани на 8 място с 11 625 гласа.", "date": "2019.06.12", "title": "Вандали дупчат дърветата в Кюстендил, наливат в тях нафта"}
{"url": "https://www.monitor.bg/bg/a/view/izoblicheni-alo-izmamnici-verbuvat-jertvite-si-za-muleta-167784", "text": "Ало-измамници вербуват за мулета жертви, които не са успели да им се вържат на лъжите. За целта предлагат 20% от плячката, която някой заблуден пенсионер ще изхвърли през прозореца. Това установи „Монитор“, след като перо на медията се превърна в муле под прикритие.   Кореспондентът от Шумен Красимир Крумов получил обаждане на телефона си. Опитали се да го преметнат, но през това време той успял да направи 18-минутен запис, който дори ще се използва от МВР в превантивни кампании. Той не се вързал на регулярните лъжи за пострадал роднина, а малко след това измамникът му казал: „Виждам, че не си прост човек, дай да лъжем заедно“. „Преди време, да не уточняваме точно кога, на домашния ми телефон се обади телефонен измамник. Започна с тривиалното „Здрасти, позна ли ме?“. Разменихме няколко думи, Очаквах да затвори, обаче човекът, мисля, че се представяше като Стефан, не затвори. Вика, „ясно, не можах да те излъжа, ама гледам, че не си прост човек, дай да лъжем заедно“. И започна един дълъг разговор, по-голямата част от която записах, в който той започна да ме убеждава да работя за него. Това беше първото „интервю“, имаше още 1 или 2, преди да започна. Приех, защото си представях нещата по филмите как съгласувано с полицията отивам за парите, как слагам вътре радиомаяк за проследяване, карам парите на уречено място, а после по радиомаяка залавят измамниците и текат финални надписи на филма. Още в първия „работен ден“ си взех предплатена СИМ карта и дадох номера на „шефовете“, за да имат контакт с мен. Легендата беше, че съм Румен, таксиметров шофьор. Това ги устройваше“, разказва Крумов. От полицията не приели новината с голям ентусиазъм, когато той потърсил техен служител, вероятно защото не разчитали на дълга оперативна игра. „Казаха ми, ако ми се обадят изобщо измамниците, да им звънна и да им дам адреса, за да предупредят хората. Първата поръчка дойде към края на работния ден към 17 часа, бях тъкмо в супермаркета, когато Стефан ми каза да отида на ул. „Панайот Волов“, до бившия магазин „501“ - на около 500 метра от мен. нашият колега. „Шефа“ поиска да не изключвам телефона и да бъда през цялото време на линия и да бъда неговите очи и уши. Трябваше да разкажа какво виждам - да се огледам за камери, кой влиза и излиза от входа. Мислех си как да осуетя взимането на парите. Измамникът ми каза, че възрастна жена, облечена с плетен елек, ще слезе пред блока, само трябва да се приближа да взема парите и да изчезвам. Жената наистина слезе, но излъгах Стефан, че не е сама, а говори с някаква по-млада жена. Видях, че се появи униформен полицай и още един цивилен. Предадох на Стефан, че бях дотук, появил се е полицай и аз изчезвам. Затворих му и „духнах“, обяснява с подробности кореспондентът на „Монитор“ Крумов. „Всъщност отидох при жената. Полицай й обясняваше, че няма нищо, че става въпрос за измама, да не дава никакви пари. Няма да я забравя никога, прегърнах я, тя почти рухна в ръцете ми и само питаше: „Ще се оправи ли синът ми, много ли е зле?“. До нея не стигаше това, което й говореха полицаите. Ама как така, нали катастрофирал. Стефан се обади след десетина минути. Казах му, че не искам повече да имам вземане даване с него, че без малко щеше да ме хване полицията, че това е опасна работа, трябват ми пари, но не на всяка цена. Моят човек каза да не изпадам в паника, справил съм се чудесно, точно това искал от мен, обективна информация за обстановката, преценка на риска, оценка на ситуацията, бил съм точно за тази работа. Забрави, викам. На следващия ден обаче въпреки моя отказ Стефан отново се обади. С адрес в Нови пазар този път. Запалих колата, тъй като искаше да държа телефона отворен, нямаше как да предупредя нормално полицията, но успях от другия телефон. Полицията отново не ми съдейства. „Добре, ще кажем на колегите в Нови пазар, ти се прибирай“, обясниха от МВР. Пред отворения телефон изпсувах и го затворих. Стефан веднага позвъни отново, но отхвърлих, втори, трети път. На едно от поредните позвънявания вдигнах и го напсувах: „Да ти... майката, че ти се вързах на акъла, спряха ме ДАИ, изгубил съм си тефтерчето с документите, пишат ми акт, знаех си, че това да мамя баби и на Господ няма да се хареса, да те... в измамника прост. Ама ти като си прост, аз що ти се вързах\" - и ги заредих от тоя род. Казах не мога да говоря сега. Той ми вика - добре, като свършиш с ДАИ, ми се обади. Не му се обадих, той звънна, не се притеснявай вика, ще ти платим и акта, нищо не е станало. Междувременно разбрах, че и в Нови пазар бабата е предупредена. Имах разговор с директора на полицията. Не можех да приема, че ако се обадя и заплаша по телефона кмета или министър-председателя, до вечерта ще ме намерят, а тия измамници не могат да ги хванат. Доста по-късно разбрахме вече за румънските схеми. Оказва се, че мошениците звънят от територията на Румъния, за да не могат да бъдат проследени. Там те ползвали дори румънски СИМ карти. Последваха поръчки на „Цар Освободител“. Там пък жертвата ме видяла в храстите, викала на полицаите: Абе това е журналистът Крумов, да не е той измамникът. После от бул. „Славянски“, сумата беше голяма, над 10 хиляди лева. Гледам около мен в периметър от 20-30 метра няколко цивилни полицаи, телефонът отворен, не мога да говоря. Дядото, който трябваше да ми даде парите, не слиза. Викам - тука се усетиха. Идва обаче единият цивилен полицай и шепне - колегите са получили обаждане на 112 от банката, която се намира под жилището на дядото. Той отишъл да тегли парите от банковата си сметка, служителят се усетил и повикал полиция. И тоя дядо се размина с измамата. Стефан, а после и негов колега нито в един миг не се усъмни в провалите. Продължавахме нататък. Седмият случай беше в една едноетажна стара къща в южната част на града. Отидохме с полицаи там, старица беше приготвила парите. Оказа се, че е болна, инвалид и гледа болния си съпруг, който беше с ампутиран крак. Този случай и първият с бабата, която питаше за сина си, ме потресоха най-много. Осмата поръчка се осуети. Падна ми батерията. Обаче Стефан изпратил муле от Велико Търново. Следобед разбрах, че има заловено муле на „Дедеагач“. Жертвата се усетила и със съседка успяла да разиграва мулето, докато дойдат полицаи и го проснат на асфалта пред блока. Разказахме подробно за тази случка в \"Монитор\". Ходих при жената, която помогнала да заловят измамника, пуснах й записа на „вербовчика“ ми. Разтрепера се - вика същият глас е, не мога да го сбъркам. В четвъртък в \"Арена Шумен\" МВР организира пред 2500 души публика концерт-беседа „Заедно можем да спрем телефонните измами“ с участието на \"Сигнал\" и Славка Калчева. След извличането на профил на жертвите на телефонни измами е направена таргет група на потенциалните жертви - най-често жени от областния град, живеещи в широк център и тази таргет група е поканена на концерта. Полицията ще покаже технологията на измамата от началото до края - от вербуването на муле, през измамата, усещанията на жертвата, работата на криминалистите. Перото на „Монитор“ Красимир Крумов ще изнесе лекция, насочена основно към младите хора, които могат да бъдат вербувани за мулета. Той ще бъде и награден. Това обясни говорителката на ОД на МВР в Шумен Ася Йорданова. По думите й само за последната година са били дадени над 300 хил. лева на телефонни измамници само на територията на Шумен. Това била в пъти в повече от предходните години. Лекция ще изнесе и възрастна жена, която е станала жертва на измама, но благодарение на полицията и че тя навреме се е усетила, парите й били върнати.", "date": "2019.06.12", "title": "Изобличени ало-измамници  вербуват жертвите си за мулета (ТЕМАТА)"}
{"url": "https://www.monitor.bg/bg/a/view/jega-utre-jivakyt-stiga-35-167781", "text": "През нощта ще бъде предимно ясно, а утре слънчево и горещо. Максималните температури ще са между 30° и 35°, в София около 31°. Това съобщи пред „Фокус“ дежурният синоптик от Националния институт по метеорология и хидрология (НИМХ) Христо Христов. В следобедните часове над източните и планинските райони ще има временни увеличения на облачността, но само на отделни места краткотрайно ще превали. Ще духа слаб, в източните райони до умерен вятър от север-северозапад. Над Черноморието ще бъде слънчево, след обяд с купеста облачност, но валеж е малко вероятен. Ще духа до умерен север-северозападен вятър. Туристите ще се радват на максимални температури между 29° и 31°, а температурата на морската вода е 23-24°, по-ниска на север от нос Калиакра – около 19°. Вълнението на морето ще бъде между 1 и 3 бала. Над планините също ще бъде слънчево, след обяд с купеста облачност, но само на отделни места ще превали краткотраен дъжд. Ще духа слаб и умерен север-североизточен вятър. Максималната температура на височина 1200 метра ще е около 24°, на 2000 метра – около 16°. В петък и през почивните дни ще преобладава слънчево време, в следобедните часове и в събота с временни увеличения на облачността. На отделни, а в събота на повече места в източните и планинските райони ще превали краткотраен дъжд с гръмотевици. Ще духа слаб, в източните райони до умерен вятър от изтоксевероизток. Преобладаващите максимални температури ще бъдат между 30° и 35°.", "date": "2019.06.12", "title": "Жега утре, живакът стига 35° "}
{"url": "https://www.monitor.bg/bg/a/view/za-48-chasa-nad-1000-narushiteli-v-bus-lentite-v-sofija-167786", "text": "Над 1000 нарушители за 48 часа са заснети да карат в бус лентите в София. Това показват данните от новите камери, съобщи Нова ТВ. Устройствата са 40 и са монтирани на ключови кръстовища в София. „Постоянно съм на нокти. Най-опасното е, когато автобусът е в движение, а двете колони вляво са спрели. И когато колега реши да се включи в бус лентата, тогава вече трябва да реагираш със спирачки, което не е много добре за пътниците”, разказва Ромео Рангелов, който от 10 години e зад волана на автобус от Градския транспорт. 40-те нови камери вече следят кой нарушава правилата. Картината, запечатана от тях, пристига в Центъра за управление и анализ на трафика.  „Не е хубаво да се издава точната локация. Тя няма да остане константна във времето. Ако усетим, че някъде има бум на нарушители или заобикаляне на камерите или нещо друго, което пречи на градския транспорт, те ще бъдат с променено разположение”, каза директорът на дирекция „Управление и анализ на трафика” Димитър Петров. На базата на записа се оформя досие на провинението и виновника. Данните отиват в Пътна полиция, която трябва да наложи санкции. „Главната цел е да се превъзпитат водачите, а не да се наложат, колкото се може повече глоби”, допълни Петров.  Наказанието за такова провинение е глоба от 50 лева. „Малко са 50 лева. Би трябвало първо нарушение 50, второ – 100 или 200 да кажем, за да може човек да се чукне в главата, че трябва да спазва някакъв ред на движение”, коментира Ромео Рангелов.  От Столичната община очакват в рамките на месец камерите да дадат резултат и броят на водачите, които шофират неправомерно в бус лентата, да намалее.    ", "date": "2019.06.12", "title": "За 48 часа: Над 1000 нарушители в бус лентите в София "}
{"url": "https://www.monitor.bg/bg/a/view/brakonieri-zastreljaha-kafjava-mechka-v-rila-167785", "text": "Бракониери застреляха кафява мечка в Рила. Престъплението е извършено над самоковското село Радуил. При случаен обход охранители на местността са се натъкнали на животното. То е младо, мъжко, на 4-5 години. Застреляно е с един изстрел в сърцето. А местните и полицията смятат, че мечката е била убила от бракониери, предаде Нова ТВ. Мечката е била убита преди няколко дни в местност на 8 км от село Радуил. Предполага се, че престъплението е дело на бракониери. „Още на 4 юни в същия район, на същото място, към 20:30-21:00 часа има сигнал за бракониерство”, обясни Дамян Дамянов, директор на ЮЗДП. Сигналът е подаден от служителите на парковата охрана на парк Рила. Те спират автомобил с двама души вътре и с ловна карабина. Докато пристигнат представители на управата на парка, хората бягат. Към 21:00 часа вчера охранители на концесионера в района усетили силна миризма. След броени минути намерили мъртвото животно. „Веднага след сигнала са изпратени експерти на мястото”, обясни Борислав Георгиев, РИОСВ. „Отидоха към мястото да обследват, да снимат, някъде около 30 човека бяха”, разказва кметът на селото Любомир Димитров. Огледът продължава 3 часа. „Огнестрелната рана е само една, всъщност е стреляно само веднъж. Има входно-изходна рана. Раната преминава и засяга сърцето. Мечката е непокътната, нито лапите, нито главата, нито самата мечка, мечката е оставена на място”, обясни Борислав Георгиев. Разследващите предполагат, че след изстрела животното е успяло да мине още няколко метра, а бракониерите са избягали. Местните са убедени, че извършител е млад мъж от село Радуил. Животното днес бе погребано на мястото, където е било застреляно. По случая работи прокуратурата. Ако извършителят бъде открит и признат за виновен, наказанието е затвор до 5 години и глоба до 20 000 лева.      ", "date": "2019.06.12", "title": "Бракониери застреляха кафява мечка в Рила"}
{"url": "https://www.monitor.bg/bg/a/view/za-kaolin-obiski-i-novo-obvinenie-za-oligarha-prokopiev-obzor-167782", "text": "С ново обвинение за незаконната приватизация на „Каолин“ и пране на пари при препродажбата на дружеството на немската фирма „Кварцверке“ се сдоби олигархът Иво Прокопиев. Разградският бос е бил подведен под отговорност за престъпно съдружие миналата седмица, като делото срещу него вече се води от спецпрокуратурата.  За това пък стана ясно, след като днес следобед тя влезе в сграда в центъра на София, където са офисите на свързаната с олигарха Иво Прокопиев \"Алфа финанс холдинг\". По време на обиските на прокуратурата разградският олигарх бе в сградата заедно с адвокатите си. Самото разследване срещу него за схемите в „Каолин“ стартира още миналата година, а през октомври той беше обвинен за пране на пари чрез продажбата на дружеството. Тогава под отговорност освен Прокопиев, който ще отговаря пред Темида в качеството си на председател на Съвета на директорите на „Алфа финанс холдинг“ АД, по досъдебното производство като обвиняеми бяха привлечени още и двамата членове на Съвета на директорите на фирмата Константин Ненов и Иван Ненков. Сега е образувано ново производство, вече в спецпрокуратурата, като все още не е ясно колко общо души ще бъдат обвинени по него. Самото дело пък е трето за разградския бос, който вече е подсъдим за аферата „ЕВН“ заедно с бившите министри на финансите и енергетиката Симеон Дянков и Трайчо Трайков. „Специализирана прокуратура ръководи разследване за пране на пари във връзка с продажбата на акции от приватизираното и след това продадено предприятие \"Каолин\" и това е причината за претърсването на офиса на \"Алфа финанс холдинг\", каза вчера шефът на магистратурата Димитър Петров, час след като влезе в бизнес центъра. Иззети са документи на проверяват се и други бизнес дейности на олигарха. Прокурор Петров изрично подчерта, че операцията на държавното обвинение няма нищо общо с издателската дейност на олигарха, която той често ползва като щит именно срещу проверки на бизнеса и имането му. \"В края на миналата седмица г-н Прокопиев и още няколко лица бяха привлечени като обвиняеми по дело, което се наблюдава от Специализираната прокуратура. Получихме разрешение от Специализирания наказателен съд за претърсване в офиса на \"Алфа финанс консултинг\". Целта на това претърсване са документи, които считаме, че са необходими за разследването. Тези документи са свързани с покупко-продажбата и въобще с трансакции на предприятието „Каолин“. Към момента колегите работят на 7-ия етаж, оказва им се съдействие\", каза прокурор Димитър Петров. „Това, което ни е разрешено към момента да търсим, е налице, един от обвиняемите е на място заедно с неговите защитници“, допълни още той. Обвинението срещу Прокопиев е за пране на пари при продажбата на „Кварцверке“ на миноритарни дялове на „Каолин“. Тя е осъществена броени дни преди да бъде финализирана сделката, с която немското дружество закупи през май 2013 г. мажоритарния пакет от акциите на фирмата в размер на 67%. На 27 май 2013 г., на извънборсовия сегмент на БФБ са разиграни 6,6% от акциите на „Каолин“АД, като „Алфа финанс холдинг“ първо откупува близо 3,5 милиона акции на дружеството на цена от 1,73 лева всяка, след което – няколко часа по-късно, препродава на по-ниска цена 2 милиона от тях на две кипърски компании, намиращи се на един и същи адрес в Никозия. Едната е „Столбърг инвестмънтс лимитид”, другата - „Уиклеф холдинг лимитид”. Любопитното е, че офшорките ги придобиват на цена от 1,45 лева, но още в рамките на същия ден ги препродават на немската „Кварцверке” при тарифа от 4 лева всяка. Само а тъй като „Столбърг” продава още 400 000 акции от „Каолин”, сумата набъбва с още 1,5 млн. лева и става общо 6,5 млн. лева. Това е печалба, която вместо в „Алфа“, отива в кипърските офшорки. Дължимият данък от 10% пък не отива в българската хазна. Името на едната офшорка - „Столбърг“, влезе с трясък в публичното пространство, след като се оказа, че Прокопиев я закрил на пожар при старта на проверката на КПКОНПИ срещу него. Вследствие на проверката беше запорирано имане на стойност почти 200 млн. лева на Прокопиев по искане на комисията. Тогава шефът на КПКОНПИ Пламен Георгиев разкри обаче, че буквално два дни преди старта на разследването Прокопиев е закрил три свои кипърски офшорки, като едната е била именно „Столбърг“. Освен финансовите афери през кипърските дружества, другата линия, по която тече разследването на прокуратурата, е за ощетяване на държавната хазна с близо 13 млн. лева чрез скриване на концесионни такси и неплащане на данъци върху добитите количества каолин (виж карето). По тази линия се разследват и лица, които са имали отговорни позиции във властта. От прокуратурата съобщиха миналата година, че разследването е стартирало като проверка за евентуални във връзка с изпълнението на концесионните договори с „Каолин“ АД, гр. Сеново. Стана ясно и че се разследва периодът, в който съпроцесникът на Прокопиев – Трайчо Трайков, оглавяваше МИЕТ. Разследването срещу олигарха Иво Прокопиев има за цел да установи дали не е нанесена щета за над 13 млн. лв. на държавата. Сигналът за злоупотребите с „Каолин“ пък дойде от комисия „Антикорупция“, която преди близо 2 години поиска запор за близо 200 млн. лв. върху имуществото на Прокопиев и фамилията му. След като съдът уважи иска и реши да блокира имането на разградския бос, пред Темида беше внесен и иск за конфискацията му в полза на държавата, тъй като е придобито незаконно. Именно в иска на Комисията за противодействие на корупцията и отнемане на незаконно придобитото имущество (КПКОНПИ) пред Бургаския окръжен съд, който Агенция Монитор получи по Закона за достъп до обществена информация, се появяват първите документи за укриването на концесионни такси, дължими за добитото количество каолин и други суровини, а също и неплащането на дължими данъци. От иска на КПКОНПИ става ясно, че прането на пари всъщност е предшествано от две т.нар. предикатни или първични престъпления. Първото е незаконната продажба на дружеството по времето на ментора на Прокопиев – Иван Костов, на РМД-то на брата на Прокопиев – Александър. От документите става ясно, че Прокопиев-брат не е имал право да участва в работническото обединение, тъй като не е бил служител в дружеството и не е имал двугодишен стаж, както изисква законът. Освен това компанията е купена на драстично занижена от управляваното тогава от екипа на Командира министерство цена, която накрая дори не е била платена на държавата. Второто престъпление, прикрито с продажбата на „Каолин“, пък е именно занижаването по документи на добива на природни ресурси от компанията. Според назначените експертизи само за периода 2005-2009 г. укритият добив възлиза на над 93 млн. лв. Това означава, че на държавата не са платени концесионни такси за близо 5 млн. лв. и още поне над 8 млн. лв. данъци. В следващите години практиката по укриване на добив се е запазила. \"От години повтарям, че този розовобузест красавец е най-опасният олигарх“ Така екологът Емил Георгиев коментира пред ПИК акцията на спецпрокуратурата. „Ние от години водим битка с него заради Меричлери, където той и приближените му убиха чувството за справедливост у хората. Аз бях първият, който го осъди.  Бях притиснат до стената и само честното професионално отношение на съдиите в Градски съд, а после и във ВАС доказаха моята правота. Това, което се случи с него, е възмездие за хората от Меричлери. Заклех се на гроба на Танко Русев, че докато се движа по тази земя, ще направя всичко възможно, за да има възмездие. В Меричлери през 2011 г. починаха четирима души, всичките от левкемия. Данните, които изнесоха ваши колеги, доказаха, че там има много хора, болни от левкемия. Водата беше замърсена, огромно количество минерална вода с космически стойности на арсен влезе в питейните кладенци. Тези хора в продължение на години са консумирали тази вода и резултатът е налице\", посочи екологът.\"Сагата с Прокопиев даде огромно отражение и върху мен, и върху моите близки. Аз бях първият, който го нарече олигарх и бях първият, който изнесе данни за продажбата и приватизацията на \"Каолин\". Това ми струваше много, за мен 720 хиляди са много. Повярвайте ми, безобразията на Прокопиев и Прокопиевци продължават. Тези хора смятат, че всичко в държавата им е бащиния, а не е така\", заяви Емил Георгиев.", "date": "2019.06.12", "title": "За \"Каолин\": обиски и ново обвинение за олигарха Прокопиев (ОБЗОР)"}
{"url": "https://www.monitor.bg:443/bg/a/view/bjala-pjana-poteche-po-reka-struma-v-pernik-167780", "text": "РИОСВ – Перник проверява сигнал за замърсяване на река Струма, съобщиха от районната инспекция. Сигналът е за пяна в коритото на река Струма в участъка от моста на кв. \"Мошино\" в Перник по течението на реката към центъра на града. Извършена е незабавна проверка като е обходено коритото на реката в пет участъка – от центъра на града срещу течението на реката до кв. \"Мошино\". Локализирано е мястото на заустване на замърсени води – бетонов колектор на левия бряг на реката, който е заустен след моста на кв. \"Мошино\". При проверката е установено, че от колектора изтича вода с бяла пяна. Пяната е по повърхността на водите в определен участък – от моста на кв. \"Мошино\" до моста срещу бензиностанция „Шел“ в Перник. Органолептично не е установена миризма на химикали или гнилостни процеси във всички проверени участъци, нито наличие на умряла риба. По искане на РИОСВ - Перник ИАОС - София е взела водни проби за извършване на последващ лабораторен анализ. Резултатите ще бъдат обявени допълнително. Освен на зеления телефон на екоинспекцията, жителите на района са подали сигнала и на тел. 112, както и на дежурния телефон на общински съвет за сигурност на Община Перник.  ", "date": "2019.06.12", "title": "Бяла пяна потече по река Струма в Перник"}
{"url": "https://www.monitor.bg:443/bg/a/view/doktori-tochat-zdravnata-kasa-s-falshivi-pregledi-167769", "text": "Двама лекари с кабинети в Бяла Слатина и две съседни села са опитали да точат здравната каса с фалшиви прегледи.  Служители от сектор „Противодействие на икономическата престъпност“ при ОД на МВР-Враца са извършили проверки в три лекарски кабинета, ползвани от двама доктори във вторник.    При обиските са намерени и иззети 55 амбулаторни листове на пациенти, подписани и подпечатани от медиците, и с положени подписи, удостоверяващи извършени медицински прегледи за времето от 5 до 12 март.  Установено е, че в посочения период лекарите са били извън страната. Пациентите, нанесени  в картоните пък категорично заявяват, че не са ходили на преглед на посочените дати и че положените подписи не са техни.  Изготвените документи са отчетени пред Районната здравноосигурителна каса във Враца с цел получаване на средства от бюджета, съобщиха от пресцентъра на МВР във Враца.  От полицията на този етап не огласяват имената на фалшификаторите. Според пациенти от белослатинско обаче става дума за семейство медици. Жената е общопрактикуващ лекар. Тя има практика в Бяла Слатина и близките села Галиче и Търнак. Докторката с инициали Л.Д. е съпруга на кардиологa М.М. А при полицейската операция било установено, че двамата са прегледали 55 пациента, докато са били на екскурзия извън страната. И не само това е нарушението им. По думите на запознати с работата на фамилния тандем, съпругата е издавала направления като личен лекар за преглед от съпруга й – сърдечен доктор. Предстои да се докаже дали тази схема е действала само в засечения период, когато двамата са били в чужбина, или наистина е била трайна практика. Това не е  първият случай на подобно източване на здравната каса в региона. Но обикновено тези далавери се засичат при контрол на служители в касата.  ", "date": "2019.06.12", "title": "Доктори точат здравната каса с фалшиви прегледи"}
{"url": "https://www.monitor.bg:443/bg/a/view/edva-petima-inspektori-sledjat-pilotite-167773", "text": "Силно текучество на инспектори, които да проверяват пилотите, има в администрацията, показва анализ на транспортното министерство след зачестилите авиокатастрофи с фатален край през последните месеци. Изясняването на причините продължава и в момента. Едва година е срокът за задържане на проверяващите лица в Главна дирекция „Гражданска въздухоплавателна администрация\" (ГД ГВА). Едва петима са в момента инспекторите, по изискванията това трябва да са пилоти с много летателни часове, но заради заплащането и други причини, обяви пред журналисти транспортният министър Росен Желязков. Затова се работи за повишаване на квалификацията и надзорната дейност на ГВА. За проблема търсим помощ и от Европа. Следващия месец ще бъде сключено споразумение между въздухоплавателната администрация и Европейската агенция по безопасност, шефът ѝ идва на посещение у нас. Междувременно започват проверки на малките летища, площадки и самолетите, които са регистрирани на наша територия. Ще се търси и причината у нас да летят и множество малки самолети, но под чужд флаг, като и те ще бъдат обект на проверките. Основно а не у нас, обяви транспортният министър Росен Желязков. Срокът на инспекцията е два месеца. Но парапланери и други подобни летателни средства няма как да бъдат проверявани или да попаднат под надзор, допълни министърът на въпрос на \"Монитор\". До 90 дни след отварянето на офертите за концесия на летище София трябва да приключи работата на комисията, която ги оценява. Това означава, че до средата на юли трабва да бъде избран концесионер, обяви пред депутатите от транспортната комисия Росен Желязков. Към настоящия момент е в ход обсъждането на предложенията на офертите за концесията за летище \"София\" в тяхната пълнота. Предстои обявяване на нов търг за концесия на летището в Пловдив до два месеца, допълни ресорният министър пред депутатите.", "date": "2019.06.12", "title": "Едва петима инспектори следят пилотите"}
{"url": "https://www.monitor.bg:443/bg/a/view/dyrjavnite-poshti-shte-mogat-da-zakrivat-klonove-167774", "text": "Пощите ще може да са по-гъвкави в управлението на услугите си в малките население места. Депутатите от транспортната комисия гласуваха на второ гласуване промени в Закона за пощенските услуги. Според измененията ще има най-малко една стационарна пощенска станция в населените места с население от 800 до 15 000 жители. Това дава възможност \"Български пощи\" да закрие станции, но пред депутатите ресорният министър Росен Желязков и шефът на пощите Деян Дънешки обещаха, че няма да оставят малките населени места без услуги. \"Независимо от това дали са под или над 800 души население, те ще бъдат обслужвани\", увери Желязков. Той посочи, че по никакъв начин концентрацията на граждани в големите населени места не е натиск върху \"Български пощи\" да редуцира центровете си в малките населени места. В момента \"Български пощи\" имат мрежа от 2979 пощенски станции в страната, от които 638 са в големите градове, но 1500 са в селища с под 800 жители, обяви Дънешки. Срещу решението гласуваха против депутатите от ДПС и БСП. Сред аргументите им беше, че така се развързват ръцете законово на пощите да намалят клоновете си и да навредят на голяма част от населението. В отговор Желязков коментира, че и досега пощите са можели да редуцират клоновете си, но не са го направили. Отделно развиват и алтернативи като междуселищни пощальони, които разнасят парите на 300 000 пенсионери всеки месец. Той акцентира, че в бъдеще обслужването е възможно да се извършва и от дронове.", "date": "2019.06.12", "title": "Държавните пощи ще могат да закриват клонове"}
{"url": "https://www.monitor.bg:443/bg/a/view/meril-strijp-vleze-s-pisyk-v-golemite-malki-lyji-video-167770", "text": "Ако играта на Мерил Стрийп в сериала „Големите малки лъжи“ трябваше да се опише с картина, то това несъмнено щеше да е шедьовърът на Едвард Мунк от 1893 г. - „Викът“. И не само заради сцената на масата, в която излива скръбта за починалия си син с писък. Всяка секунда, в която Стрийп се появява в хитовата драма на НВО, е урок по чудовищно актьорско майсторство и притегателна сила за редовия зрител. Персонажът й може да бъде обобщен и с една дума – свекървище. 69-годишната звезда се появява в ролята на Мери Луиз - майката на екранния съпруг на Никол Кидман Пери (Александър Скарсгард) , който се прости с живота си заради изнасилване и побой над половинката си. Макар Селест (Кидман) да твърди, че свекървата й помага с домакинството и грижата за децата, напрежението във въздуха помежду им може да се реже с нож. По всяка вероятност Мери Луиз сама ще се опита да разплете убийството на Пери, което главните героини представиха пред органите на реда като нещастен случай. Тя не пропусна да захапе на няколко пъти и Маделин (Рийз Уидърспуун), само защото Във втори сезон на „Големите малки лъжи“ ще видим повече и от персонажа на Зоуи Кравиц –Бони. Първи епизод завърши с кадър на Бони пред полицейското управление, която е на път да си признае, че Пери е умрял именно от нейните ръце. Междувременно продукцията може да се похвали с летящ старт. Въпреки че се появи на екран две години след първи сезон, новата серия е гледана от общо от 2, 6 милиона зрители само в деня на премиерата си.", "date": "2019.06.12", "title": "Мерил Стрийп влезе с писък в „Големите малки лъжи“ (ВИДЕО)"}
{"url": "https://www.monitor.bg:443/bg/a/view/vokalistyt-na-rammstein-schupi-chelustta-na-svoj-fen-167772", "text": "Тил Линедман – вокалист на групата Rammstein, влезе във физическа саморазправа със свой почитател. Това се е случило в хотелски бар, вечерта след концерт на бандата в Мюнхен на 8 юни. Линдеман бил в заведението със свои приятели, когато към него се приближил фенът – 54-годишен мъж от Хамбург, и поискал селфи с идола си. Последвал отказ, който агресирал почитателя и той започнал да хвърля обиди към певеца. Тогава Линдеман ударил мъжа, а очевидци обясняват, че фенът останал с кървав нос. На мястото на произшествието пристигнал и полицейски екип. По-късно станало ясно, че мъжът е с фрактура на челюстта.", "date": "2019.06.12", "title": "Вокалистът на Rammstein счупи челюстта на свой фен"}
{"url": "https://www.monitor.bg:443/bg/a/view/mej-ostava-deputat-167777", "text": "Британският премиер Тереза Мей каза днес, че възнамерява да остане депутат в главната палата на британския парламент - Камарата на общините, след като напусне поста си другия месец, предаде ДПА. Тя изключи възможността да остане министър-председател след края на юли, когато следва да приключи процесът по избор на нов лидер на управляващата Консервативна партия, който ще наследи Мей и като лидер на правителството. \"Дала съм дума на моята партия какво смятам да правя и ще удържа на тази дума\", каза тя.", "date": "2019.06.12", "title": "Мей остава депутат"}
{"url": "https://www.monitor.bg:443/bg/a/view/ekaterina-zaharieva-prie-na-proshtalna-sreshta-poslanika-na-sa-sht-erik-rubin-167771", "text": "Вицепремиерът и министър на външните работи Екатерина Захариева прие посланика на САЩ Ерик Рубин по повод приключването на мандата му у нас, съобщиха от МВнР. Двамата обсъдили отличните двустранни отношения и възможностите за тяхното задълбочаване в бъдеще. „Трите години на Вашия мандат бяха особено ползотворни за връзките между двете страни. Направихме много, но, разбира се, можем и повече“, заявила министър Захариева. „Иска ми се да се завърна у дома, но е трудно човек да напусне България“, казал на свой ред посланик Рубин. Той благодарил на вицепремиера Захариева за добрата съвместна работа и изтъкнал, че достъпността на Министерството на външните работи, както и на други институции у нас, е била от особена важност за развитието на интензивните отношения между България и САЩ. Министър Захариева подчертала, че в лицето на посланик Рубин България има още един приятел в САЩ.", "date": "2019.06.12", "title": "Екатерина Захариева прие на прощална среща посланика на САЩ Ерик Рубин"}
{"url": "https://www.monitor.bg:443/bg/a/view/zabraniha-pluvaneto-v-neohranjaemite-vodni-basejni-v-dupnica-167765", "text": "Съгласно Наредбата за водноспасителната дейност и обезопасяването на водните площи на територията на община Дупница, кметът инж. Методи Чимев издаде заповед, с която забранява къпането и плуването във всички неохраняеми водни площи - язовири, канали, малки водоеми и други водохранилища. Кметовете на кметства и наместници трябва да предприемат мерки за уведомяването на стопаните на водни площи да ги обезопасят, а тези които ще се ползват за къпане и плуване, да бъдат осигурени с необходимия брой правоспособни водни спасители със заверени лични картони в БЧК- Кюстендил, необходимо оборудване, както и медицинско осигуряване. Комисия по организацията и контрола на водноспасителната дейност и обезопасяването ще извърши проверка за годността на водните площи за къпане и плуване и да разреши ползването им през летния сезон, обявиха от общинската администрация в града.", "date": "2019.06.12", "title": "Забраниха плуването в неохраняемите водни басейни в Дупница"}
{"url": "https://www.monitor.bg:443/bg/a/view/sravniha-grigor-s-geroj-ot-erotichen-roman-167761", "text": "Най-добрият ни тенисист Григор Димитров качи в профила си в Инстаграм снимката, която ще бъде използвана в материала за него в лайфстайл списанието \"Gio\" и привлече вниманието на феновете си преди старта на сезона на трева. Българинът е част от петима играчи, избрани от редакторите като най-вълнуващите в света на тениса. Останалите в компанията са Фелисиано Лопес (Исп), Диего Шварцман (Арж), Стан Вавринка (Швейц) и Доминик Тийм (Ав). Общо 24 страници ще включва приложението за тенис към луксозното издание, като тенисистите не са избрани заради постиженията си на корта, а по-скоро заради присъствието си. Почитателите на Григор коментираха находчиво публикацията му. Един от тях дори му препоръча да се снима в ролята на героя от еротичния роман на Ел Джеймс \"50 нюанса сиво\" Крисчън Грей. Димитров обаче от няколко дни е в Лондон, където тренира за започващия в понеделник турнир в Куинс. Вчера той пусна снимка как се готви във фитнеса на „Ол Ингланд Клуб“, където в края на юни започва „Уимбълдън“.", "date": "2019.06.12", "title": "Сравниха Григор с герой от еротичен роман"}
{"url": "https://www.monitor.bg:443/bg/a/view/vas-otrjaza-ivancheva-za-jalbata-j-do-ks-167779", "text": "Пленумът на ВАС попари мераците на бившата кметица на столичния район „Младост“ Десислава Иванчева, която бе осъдена за подкуп като реши да не уважи предложението й съдът да поиска от КС касиране на резултатите от евровота. 53 от съдиите са гласували „против“ него, а само 18 са го подкрепили. Иванчева, която бе кандидат за място в ЕП и спечели 1,55% от гласовете подаде жалби във ВАС и във ВКС, като за мотивите по тях услужливо бе подпомогната от обслужващото банкера беглец Цветан Василев НПО „БОЕЦ“. В искането си, което няма да бъде препратено към КС Иванчева оспорва решението на ЦИК, с което тя обявява за избрани новите 17 евродепутати и обвинява комисията по примера на кампанията на „БОЕЦ“ срещу депутата и издател на „Телеграф медиа“ Делян Пеевски, че незаконно е заличила него и председателя на ДПС Мустафа Карадайъ, въпреки че двамата се отказаха от местата си в ЕП. Всъщност Иванчева, чиито действия след отхвърлените жалби на „БОЕЦ“ по всичко личи са стиковани е единственият от общо 318 кандидати за евродепутати, който иска касиране на вота. Заседанието по темата на пленума на ВКС, който се главява от друг бранител на интересите на олигарсите – Лозан Панов, пък ще се проведе в четвъртък. В същото време в синхрон с напъните на осъдената екскметица НПО-то на авера на БГ Мадоф Георги Георгиев продължи атаката си, оспорвайки отказа на ВАС да уважи жалбите му пред петчленен състав.", "date": "2019.06.12", "title": "ВАС отряза Иванчева за жалбата й до КС"}
{"url": "https://www.monitor.bg:443/bg/a/view/petkov-syjaljavam-che-dogodina-njama-da-sme-v-ligata-167766", "text": "Селекционерът на женския ни волейболен отбор Иван Петков изрази съжаление, че догодина тимът ни няма да играе сред най-добрите в Лигата на нациите. „Това е действителността, ясно е, че трябва да продължим да работим“, коментира наставникът след поредната загуба на отбора в надпреварата. В Перуджа нашите не успяха да се противопоставят на тима на домакините от Италия и отстъпиха с 0:3 (-19, -23, -20). Това бе 10-о поражение за нашите от 10 мача, което ги държи на последното 16-о място в класирането с актив само от 1 точка. Италианките са втори с 25 точки (8 победи и 2 загуби). „В този мач, ако бяхме намалили индивидуалните грешки във важните моменти, можеше и да си помислим за нещо. Но се видя, че сме още доста зелени. Според мен има израстване в отбора и трябва да се играе срещу най-добрите, за да може наистина да си анализираме играта. Може би всички ще съжаляваме, че следващия сезон няма да бъдем в този турнир, но това е действителността на този етап“, допълни Петков.", "date": "2019.06.12", "title": "Петков: Съжалявам, че догодина няма да сме в Лигата"}
{"url": "https://www.monitor.bg:443/bg/a/view/grantajdiite-napirat-da-nominirat-glaven-prokuror-167762", "text": "Да могат да влияят върху избора на главен прокурор, като получат право да издигат номинации за обвинител №1 настояха неправителствени организации от обкръжението на олигарха Иво Прокопиев и приближения му бивш правосъден министър и настоящ лидер на „Да, България“ Христо Иванов. Наглото искане, минаващо отвъд всякакви граници предвид факта, че Прокопиев, чийто интереси представят въпросните организации, е съответно подсъдим и разследван по две дела, бе отправено на кръгла маса, организирана от президента Румен Радев. Поводът й бе предстоящият избор на нов главен прокурор, но голяма част от участниците реално превърнаха дискусията в опит за обяздване на държавното обвинение. Искането за „граждански номинации“ за обвинител №1 далеч не бе единственият опит. То бе отправено от председателя на „Правосъдие за всеки“ Петромир Кънчев - организацията, правеща от години общи инициативи с финансираното от друг подсъдим олигарх – Цветан Василев НПО БОЕЦ. Кънчев дори настоя за промяна на Конституцията, а подкрепа в атаката си срещу фигурата на главния прокурор срещна и от страна на друга, свързана с Прокопиев и прокарваща интересите му в Темида организация – Съюза на съдиите в България. Председателят на ССБ Калин Калпакчиев, чиято принадлежност към обкръжението на Прокопиев и Иванов бе дори запечатана на снимки с втория, заяви на форума, че в ръцете на обвинител №1 била концентрирана твърде много власт, която трябвало да се ограничи. В същото време от Асоциацията на прокурорите в България подчертаха, че е най-подходящо новият главен прокурор да произхожда от срещите на прокуратурата. „Не защото друг колега не би бил перфектен главен прокурор или досегашните главни прокурори са направили всичко по силите си, а защото професионалист от прокуратурата с дългогодишна кариера би имал летящ старт“, подчерта обвинителят от Плевен и член на управителния съвет на асоциацията Владимир Николов.", "date": "2019.06.12", "title": "Грантаждиите напират да номинират главен прокурор"}
{"url": "https://www.monitor.bg:443/bg/a/view/lidl-shte-investira-562-mln-evro-v-london-167764", "text": "Lidl планира през следващите 5 години да инвестира 500 млн. паунда (562 млн. евро) в британската столица Лондон, пише сайтът Euronews, цитиран от Economic.bg. Планът включва и създаването на възможно най-централен магазин на улица „Тотнъм корт”. Търговската верига ще отвори над 40 нови магазина, създавайки около 1500 работни места. Обектите ще бъдат локализирани в кварталите „Алпертън”, „Източен Актън”, „Хакбридж”, „Уотфорд”. Германската търговска верига до момента има 760 магазина в Обединеното кралство. Главният изпълнителен директор на Lidl Великобритания Кристиан Хартнагел коментира: „Нашата инвестиция отразява мащабът на възможността, която имаме, да предоставим качествените ни продукти на още повече жители на британската столица при цени, които всеки може да си позволи”. В понеделник търговската верига откри поредните си 2 нови магазина в София. Единият е на пл. „Сточна гара“, а другият - близо до пресечката на бул. „Евлоги и Христо Георгиеви“ и ул. „Оборище“.", "date": "2019.06.12", "title": "Lidl ще инвестира 562 млн. евро в Лондон"}
{"url": "https://www.monitor.bg:443/bg/a/view/gabriela-petrova-se-klasira-za-svetovnoto-v-doha-167760", "text": "Габриела Петрова започна летния сезон по отличен начин. Българската състезателка в тройния скок стана третата наша атлетка с покрит норматив за световното първенство в Доха през есента след Радослава Мавродиева и Ивет Лалова-Колио. Това стана факт, след като Петрова спечели силния международен турнир “Пааво Нурми” в Турку (Фин) с резултат от 14,29 м, постигнат с по-силен от допустимото вятър. Възпитаничката на Атанас Атанасов покри норматива за планетарния форум с редовния си опит от 14,22 м, което е с 2 см над нормата. Квота за олимпийските игри в Токио догодина се взема с резултат от 14,32 м. Второто място в Турку зае представителката на домакините Кристина Мякела с 13,97 м, а трета се нареди Теа Лафорд от Доминикана с 13,91 м. Следващото състезание на Габриела ще е в събота на турнира „Самарско знаме” в Стара Загора, където заедно с Александра Начева ще участват в скока на дължина. В Турку Георги Цонов се отказа от последните си три опита в тройния скок при мъжете. Той направи само един успешен опит в състезанието, в който постигна 15,76 м. Този резултат му осигури седма позиция в крайното класиране. Само преди седмица Цонов започна сезона със силен резултат от 16,80 м в Гърция. Победата в Турку заслужи китаецът Ямин Дзю със 17,36 м. Втори се нареди американецът Доналд Скот със 17,05 м, а третото място зае представителят на домакините Симо Липсанен с 16,57 м.", "date": "2019.06.12", "title": "Габриела Петрова се класира за световното в Доха"}
{"url": "https://www.monitor.bg:443/bg/a/view/energijnata-borsa-zatvori-pri-sredna-cena-85-96-leva-za-megavatchas-167767", "text": "При средна цена 85,96 лева за мегаватчас е търгуван днес токът на Българската независима енергийна борса /БНЕБ/, показват данните от търговията на борсата при сегмента \"пазар ден напред\". Сделките са на база утрешен ден на доставка /13 юни/. Средната цена на пиковата енергия /9.00-20.00 ч./ e 102,54 лв. за мегаватчас. Извънпиковата енергия /1.00-8.00 ч.; 21.00-24.00 ч./ е изтъргувана при средна цена 69.38 лв. за мегаватчас. Най-ниската цена в рамките на днешната сесия, при утрешен ден на доставка, е 45,98 лв. за мегаватчас, достигната за 4.00-5.00 ч., а най-високата е 121,14 лв. за мегаватчас - за 20.00-21.00 часа. Данните от БНЕБ показват, че са продадени общо 20 366.30 мегаватчаса електроенергия. Енергийната борса вчера затвори при средна цена 86,00 лв. за мегаватчас. В сегмента \"пазар в рамките на деня\" за днес, 12 юни, БНЕБ отчита до момента общ търгуван обем от 423,60 MWh. Среднопретеглената дневна цена е 57,73 лева за мегаватчас.", "date": "2019.06.12", "title": "Енергийната борса затвори при средна цена 85.96 лева за мегаватчас"}
{"url": "https://www.monitor.bg:443/bg/a/view/tramvaj-i-tri-koli-se-smjalaha-do-dans-167768", "text": "Трамвай и три коли участвха във верижна катастрофа край сградата на ДАНС на столичния булевард „Черни връх“. Инцидентът станал в ранния следобед като се предполага, че автомобилите са се опитали да изправарят трамвая и се е стигнало до сблъсък. Няма пострадали, а само материални щети основно по два от автомобилите.", "date": "2019.06.12", "title": "Трамвай и три коли се смялаха до ДАНС"}
{"url": "https://www.monitor.bg:443/bg/a/view/jeremy-se-vryshtat-na-scenata-na-festivala-exit-v-syrbija-167759", "text": "Музикантите от една от най-обичаните рок банди у нас – Jeremy?, ще се качат за втори път на Fusion Stage – част от пъстрия сръбски фестивал в Нови Сад Exit. Ерсин Мустафов и компания ще подгреят участието на хедлайнера за вечерта – Таря Турунен, като това ще се случи след месец – на 7 юли. Това ще бъде второ гостуване на Jeremy? на събитието. Те вече дадоха тон за песен на фестивала и през 2016 г., когато участието им бе част от фестивалното турне на бандата, включващо и 3 концерта с Queen и Адам Ламберт в Полша, Румъния и България. Преди да отпътуват за западната ни съседка, музикантите от Jeremy? ще свирят в София на сцената на Radio Park Fest (на 15 юни) и в Kino Cabana (на 26 юни)!Фестивалът Exit се провежда за първи път в Нови Сад, Сърбия през 2000 година, като студентски протест срещу комунистическия режим в страната и с идеята да докаже, че „музиката е универсален език, който може да свързва и събира хората, за да направят света по-добро място“. От тогава EXIT се е превърнал в един от най-популярните музикални фестивали на световната карта. Тази година той ще се проведе от 4 до 7 юли.", "date": "2019.06.12", "title": "Jeremy? се връщат на сцената на фестивала Exit в Сърбия"}
{"url": "https://www.monitor.bg:443/bg/a/view/manowar-idvat-v-sofija-s-60-choveka-ekip-167763", "text": "Екип от 60 човека ще доведат със себе си музикантите от Manowar за концерта си в зала „Арена Армеец“. Впечатляващи пиро ефекти и огромен LED екран ще допринесат за грандиозния концерт на метъл звездите, които пристигат в София и със собствено озвучаване и осветление. Броени дни преди шоуто на 16 юни, най-върлите фенове на Manowar все още могат да се снабдят с билети за седящи места в залата. „Ще получите най-грандиозното шоу, което някога сме правили с Manowar. Феновете ни заслужават внушителна продукция за парите, които дават, за да ни видят. Нямаме търпение да се върнем отново в България, за да се видим с всички вас в залата. Елате, за да разтърсим мястото до основи!“, обеща наскоро басистът на групата Джоуи ДеМайо", "date": "2019.06.12", "title": "Manowar идват в София с 60 човека екип"}
{"url": "https://www.monitor.bg:443/bg/a/view/10-lekari-vyrnaha-jivota-na-5-godishno-momchence-s-otrjazana-ryka-167756", "text": "Интердисциплинарен екип от хирурзи на частната болница „Тракия“ и държавната УМБАЛ „Проф. д-р Стоян Киркович“ върнаха живота на 5-годишно момченце от Казанлък, което постъпило по спешност с буквално срязана в китката дясна ръка. Инцидентът е станал вечерта на 6 юни, когато докато хлапето и сестричката му играели в къщи и по невнимание счупили холната врата. Парче стъкло прерязало артерия улнарист, преминаваща по китката и дланта и сухожилията на три от пръстите. Малчуганът е бил приет по спешност в болница Тракия с голяма кръвозагуба. За минути е бил събран екип от съдови специалисти и неврохирурзи, които в продължение на 5 часа направили чудото – пациентът да напусне болницата на 11 юни при 95-процентови възстановени двигателни способности и очаквания ръката да се ползва съвсем нормално до няколко месеца.  „Имаше опасност детето да загуби не само ръката си, но и живота си, тъй като напълно беше прерязана една от основните артерии на ръката в областта на китката и дланта – артерия улнарис, както и един от важните нерви – улнарния нерв. Прерязани бяха и сухожилията на 3-ти, 4-ти и 5-ти пръст“, обясни д-р Павел Атанасов.При оперативната намеса е ползван микроскоп,тъй като срязаните структури са били съвсем миниатюрни, коментира колегата му д-р Антон Елкин.  „Малкият пациент има много добър отговор по отношение на възстановените нервни структури като флексия, екстензия и ротация на засегнатите пръсти. Те имат нормална чувствителност, единствено в палеца детето все още чувства леко изтръпване, което се очаква скоро да отшуми“, обясни д-р Атанасов.", "date": "2019.06.12", "title": "Лекари спасиха 5-годишно момченце с отрязана ръка"}
{"url": "https://www.monitor.bg:443/bg/a/view/specprokuraturata-vleze-v-ofisi-na-prokopiev-167747", "text": "Специализираната прокуратура влезе в сграда в центъра на София, където са офисите на свързаната с олигарха Иво Прокопиев \"Алфа финанс холдинг\". Дружеството се обискира с разрешение на съда по делото за пране на пари от продажбата на „Каолин“, за което разградския бос получи обвинение още през октомври миналата година. „Специализирана прокуратура ръководи разследване за пране на пари във връзка с продажбата на акции от приватизираното и след това продадено предприятие \"Каолин\" и това е причината за претърсването на офиса на \"Алфа финанс холдинг\", каза шефът на спецпрокуратурата Димитър Петров, час след като влезе в бизнесцентъра. проверяват се и други бизнесдейности на олигарха. Прокурор Петров обаче изрично подчерта, че операцията на държавното обвинение няма нищо общо с издателската дейност на олигарха, която той често ползва като щит именно срещу проверки на бизнеса и имането му. \"В края на миналата седмица г-н Прокопиев и още няколко лица бяха привлечени като обвиняеми по дело, което се наблюдава от специализираната прокуратура. Получихме разрешение от специализирания наказателен съд за претърсване в офиса на \"Алфа финанс консултинг\". Целта на това претърсване са документи, които считаме, че са необходими за разследването. Тези документи са свързани с покупко-продажбата и въобще с трансакции на предприятието Каолин. Към момента колегите работят на 7-я етаж, оказва им се съдействие\", каза прокурор Димитър Франтишек. „Това, което ни е разрешено към момента да търсим е налице, един от обвиняемите е на място заедно с неговите защитници“, допълни още той. През октомври миналата година олигархът бе подведен под наказателна отговорност за пране на пари. Това бе второто обвинение срещу разградския бос, което разобличава и задкулисните му заигравания с хора от властта и разкрива механизмите, по които е забогатял незаконно. Прокопиев вече е подсъдим за аферата „ЕВН“ заедно с бившите министри Симеон Дянков и Трайчо Трайков. които са имали отговорни позиции във властта. От прокуратурата съобщиха миналата година, че разследването е стартирало като проверка за евентуални „престъпления по служба, извършени от служители на Министерството на икономиката, енергетиката и туризма (МИЕТ) във връзка с изпълнението на концесионните договори с „Каолин“ АД, гр. Сеново“. Стана ясно и, че се разследва периода, в който съпроцесникът на Прокопиев – Трайчо Трайков оглавяваше МИЕТ. От прокуратурата посочиха още, че делото е прераснало в разследване на пране на пари, „касаещо продажбата на придобити от „Алфа Финанс Холдинг“ АД акции от капитала на „Каолин“ АД, представляващи 100% от капитала на „РМД Каолин 98“ АД, на регистрирано на 20.12.2012 г. в местния съд в гр. Кьолн, Германия дружество „Кварцверке ГмбХ“.“ Освен Прокопиев, който на „Алфа Финанс Холдинг“ АД, по досъдебното производство като обвиняеми са привлечени още и двамата членове на Съвета на директорите на фирмата Константин Ненов и Иван Ненков. И тримата бяха пуснати на свобода срещу „подписка“. Сигналът за новото разследване пък дойде от Комисия „Антикорупция“, която преди близо 2 години поиска запор за близо 200 млн. лв. върху имуществото на Прокопиев и фамилията му. След като съдът уважи иска и реши да блокира имането на разградския бос, пред Темида беше внесен и иск за конфискацията му в полза на държавата, тъй като е придобито незаконно. Именно в иска на Комисията за противодействие на корупцията и отнемане на незаконно придобитото имущество (КПКОНПИ) пред Бургаския окръжен съд, който агенция „Монитор“ получи по Закона за достъп до обществена информация, дължими за добитото количество каолин и други суровини, а също и неплащането на дължими данъци. От иска на КПКОНПИ става ясно, че прането на пари всъщност е предшествано от две т.нар. предикатни или първични престъпления. Първото е незаконната продажба на дружеството по времето на ментора на Прокопиев – Иван Костов, на РМД-то на брата на Прокопиев – Александър. От документите става ясно, че Прокопиев-брат не е имал право да участва в работническото обединение, тъй като не е бил служител в дружеството и не е имал двугодишен стаж, както изисква законът. Освен това компанията е купена на драстично занижена от управляваното тогава от екипа на Командира министерство цена, която накрая дори не е била платена на държавата. Второто престъпление, прикрито с продажбата на „Каолин“ пък е именно занижаването по документи на добива на природни ресурси от компанията. Според назначените експертизи само за периода 2005-2009 г. укритият добив възлиза на над 93 млн. лв. Това означава, че и още поне над 8 млн. лв. данъци. В следващите години практиката по укриване на добив се е запазила. Назначените по делото експертизи са установили нарушения по 4 направления. Първото е изкуствено занижаване по документи на крайната продажна цена на суровината. При пазарна цена 150-200 долара на тон, за пред държавата са декларирани стойности от 65 лв. за тон. Освен това е прикривано реалното количество на добитите природни ресурси и е декларирано на занижени стойности. Третото нарушение е добиването на суровини от по-голяма площ, от тази, разписана в договора на Каолин“ за концесия. Последното нарушение е свързано с технологията на добиване, разписана в контракта на „Каолин“ с държавата – използвани са многократно повече взривове за добив от разрешените в договора.", "date": "2019.06.12", "title": "Обиски в офиси на олигарха Прокопиев (ОБНОВЕНА)"}
{"url": "https://www.monitor.bg:443/bg/a/view/podsydimi-oligarsi-lyjat-sa-sht-za-peevski-167758", "text": "Не знаем дали сте забелязали, но мине се не мине седмица и току в някой сайт на подсъдим олигарх се появи доклад срещу депутата от опозиционната ДПС и издател на „Телеграф медиа“ Делян Пеевски. И то не какъв да е доклад, а „авторитетен“ - изпълнен със страховити заключения за това колко лош е народният представител. Ето такъв пример можете да видите в любимия на банкера-беглец Цветан Василев сайт „Фрогнюз“. Да не се объркате от това, че по делото КТБ излязоха солидни данни какви още по солидни траншове от парите на вложителите е плащал Василев на собственика на „Фрог“ - ченгето от ДС Огнян Стефанов. Не! Подсъдимият беглец от закона обича „Фрог“ безплатно, а бутиковото издание му отговаря с подобаващото послушание на питомник, готов да захапе всеки враг на господаря си. Та в една такава „Фрог“ имат всекидневната задача да бълват компромати срещу Пеевски, когото шефът им хич не харесва. Че и как да е другояче? Пеевски е неприятният прът, който редовно се завира в олигархичното колело на афери и престъпни схеми. Я ще внесе закон, с който да се посекат опитите на олигарсите да ограбят за втори път остатъците от вече веднъж оглозганата КТБ. Я ще предложи промяна в нормативната уредба, с която медиите да са задължени да декларират източника на финансите си. И така наяве излизат необяснимите парични потоци, текли към „независими“ медии от подсъдими олигарси. Не само Василев е в тази група. Там са и други любимци на бившия премиер Иван Костов като Иво Прокопиев, Огнян Донев и Сашо Дончев, които през годините са доказали, че могат да слушкат, папкат и да чернят враговете по поръчка. Освен това че като издател на „Телеграф медиа“ не праща опорки по мейл-а към своите журналисти ( както правеше Прокопиев, който между другото заложи служителите си и редакционната политика на изданията си заедно с бюрата и техниката за банков кредит – б.р.), а им осигурява свободни медии, в които те да разкриват престъпните схеми на задкулисните играчи у нас. А свободни медии, непопадащи под контрола на олигарсите са истински трън в очите на подсъдимите босове. И затова олигарсите се консолидират и дават депеша на пионките си – клепайте Пеевски. Най-лесно това се случва през доклади, разбира се. А душите на крими босовете са най-пълни, когато докладите са американски – защото много искат Пеевски да се възприема като зло зад Океана и така да се посече опасността някой в САЩ да види аферите на БГ олигарсите, които Пеевски вади наяве. Прозрачно прост план, който обаче се върти вече десетилетие. А най-тревожното в случая е, че за източници на тези доклади се използват #КОИ? НПО-тата, свързани с олигарсите у нас. Порочен кръг, в която Прокопиев от алчност почти затри курортното градче Меричлери и точи гражданите през ВЕИ-та и перки, Цветан Василев изкоруби цяла банка и все още си живее в лукс в Белград, а играчи като Сашо Дончев и Огнян Донев се превърнаха в милионери от газ и лекарства, отново на гърба на народа. Ако от Инвестиционния фонд за развитие на медиите, които са пуснали поредните овехтели опорки на олигарсите за Пеевски, бяха провели реално разследване за състоянието на медиите у нас, щяха да бъдат доста изумени от резултата. А той не се съдържа в лесно проверимите лъжи, че Пеевски държал 80% от разпространението на печатни издания у нас (в този сектор депутата не притежава никакъв дял – б.р.), нито в описването на вече несъществуващ холдинг, а щяха да видят, че „Телеграф медиа“ е обект на постоянни опити за цензура. По искане на различни партии, захранвани с олигархични пари дотук А само преди седмица марката на най-големия ежедневник у нас - „Телеграф“, бе разпоредено с безпрецедентно прокурорско постановление да се заличи от правния мир. Щяха да видят и, че изречения като „държавното финансиране се оказа особено ефективен инструмент във време, когато много медийни платформи са изправени пред финансови затруднения поради намаляване на приходите“ лепват като ръкавица на изданията на подсъдимите олигарси, които заради липса на читатели се издържат именно от гранове и различни държавни и еврофондове. А и от пари на самите олигарси, да не забравим. Но US фондът очевидно не знае това, защото черпи данните си от неправилните източници – сдружения и хора, свикнали да припечелват за насъщния си с лъжа и в угода на група олигарси. А когато се обградиш с подобни „приятели“, лъжата често става част от теб самия, независимо дали умишлено или не.", "date": "2019.06.12", "title": "Подсъдими олигарси лъжат САЩ за Пеевски"}
{"url": "https://www.monitor.bg:443/bg/a/view/prez-telefona-sledim-kakvo-se-predlaga-na-jenskija-pazar-167753", "text": "Мобилно приложение, на което ще може да се следи какво се продава на Женския пазар, както и какви събития се организират, ще бъде пуснато до няколко дни. Това съобщи директорът на „Пазари Възраждане“ Драгомир Димитров. Дружеството изгражда платформата заедно с мобилния оператор А1. „Приложението ще бъде разпространено чрез QR-кодове из цяла София – по бул. „Витоша“, на летището, заведения и др. По този начин туристите и столичани ще може да влезнат в сайта на Женския пазар и да направят виртуална разходка във всички обекти“, обясни Димитров. Информацията на платформата ще бъде обновявана на всеки три месеца с цел потребителите да получават актуална информация за случващото се на пазара. Димитров съобщи още, че до две седмици предстои монтиране на нови 32 камери в зеленчуковия сектор на пазара между ул. „Кирил и Методий“ и бул. „Сливница“. „Заедно с LED осветлението в търговската зона и осветлението на алеите, което монтирахме, ще направим Женския пазар най-сигурната територия в София по отношение на битовата престъпност. Това е част от цялостната ни концепция за превръщането на зоната в модерна градска територия, в която хората да идват не само да пазаруват пресни плодове и зеленчуци, а да могат да се насладят на атрактивна обществена среда, да осъществяват социални контакти и преживявания“, каза шефът „Пазари Възраждане“. Димитров отчете, че близо 100 хил. лв. са инвестирани в мащабен ремонт на търговските площи. Боядисани са и ремонтирани всички 181 търговски маси на пазара, подменени са тентите и механизмите, сменена е подовата настилка в сектора, поставено е LED осветление на пазарната площадка и на алеите, подменени са надземната част на контейнерите за боклук, озеленени са и градинките.", "date": "2019.06.12", "title": "Следим през телефона стоката на Женския пазар"}
{"url": "https://www.monitor.bg:443/bg/a/view/borisov-s-novite-iztrebiteli-shte-ohranjavame-i-nebeto-nad-makedonija-167757", "text": "„С колегата Зоран Заев говорихме миналата седмица – живот и здраве, сега, като придобием новите изтребители, ще пазим въздушното пространство и на Северна Македония“. Това заяви министър - председателят Бойко Борисов, придружен от министъра на отбраната Красимир Каракачанов и началника на отбраната генерал Андрей Боцев, пред журналисти по време на международното обучение по тактическите занятия по програмата „Ответен удар – 2019 г.“ Борисов добави, че това ще е добре и за тях и за нас, защото тези самолети така и така не можели да завият толкова близко над пистите и ходят над Македония. Премиерът отново беше зад волана на джипа и премина през цялата редица танкове, които бяха обозначени с флаговете на държавите.  \"Ние като кашици много прах сме поели\", пошегува се Борисов, докато джипът минаваше през траншетите, изкопани от танковете. Той слезе от колата, за да проследи стрелбите с танкове. В учението участваха над 800 военнослужещи от въоръжените сили на България, Албания, Гърция, Северна Македония и САЩ. Въоръжените сили на България бяха над 600 от 38-ми механизиран батальон и 20-ти самоходен артилерийски дивизион от втора механизирана бригада, танкова рота от Центъра за подготовка на специалисти, както и средства за непосредствена авиационна поддръжка от състава на ВВС. Военните упражняват способности за контра атака, блокиране и унищожаване. Борисов похвали военната база и изтъкна, че над 5000 американски военнослужещи минават да се обучават с нас в Българо- американската база в „Ново Село“. \"Всички ни знаят в света, че продължават цяло лято занятията тука“, допълни той. „В България идват всички на учения, а прескачат другите държави“, изтъкна Борисов и уточни, че в тези занятия се създава бойно другарство и качества между силите. Премиерът подчерта, че това обучение се ръководи изцяло от български командири и поздрави с доброто учение и добрата стрелба международните участниците в учението, и призова към добро бойно приятелство и винаги да сме готови за „strike back” (ответен удар). „Ще го взема войник да дойде на обучение“, пошегува се пък Каракачанов, помолен за коментар за нападките на лидера на „АТАКА“ Волен Сидеров. Министърът на отбраната обясни, че през последните няколко години са се отделили толкова средства за армията, колко не са се от деляли десетилетия. Той благодари на премиера, че за 2 години нищо не е отказано от това, което е поискано. Генерал Андрей Боцев допълни, че модернизацията е в крак с плановете и графиците. „Надявам се всички тези неща, които сме планирали да се изпълнят в срок, за да имат нашите военни самочувствието, което имат колегите от Алианса“.", "date": "2019.06.12", "title": "Борисов: С новите изтребители ще охраняваме и небето над Македония"}
{"url": "https://www.monitor.bg:443/bg/a/view/prashtat-na-probacija-bashta-na-11-deca-probval-podkup-na-policai-167751", "text": "През 6 –месечна пробационна процедура при регулярни срещи със служител ще премине 51-годишен дървар от сливенското село Сотиря, който застана пред Темида по обвинение в опит да подкупи пътни полицаи. Разведеният Йордан Х., който сам се грижи за болните си родители и единадесетте си деца от бил задържан на 28 май на сливенската улица „Добри Димитров“, където служители на РУ „Полиция“ констатирали че в чужд микробус „Форд Транзит“ превозва два коня без необходимите ветеринарно-медицински документи за тях. За да отърве наказателното постановление мъжът предложил на служителите на МВР да ги „почерпи“, след което подхвърлил три десетолевки в купето на патрулката. В хода на съдебното дело подсъдимият изразил съжаление за стореното. Превозваните в микробуса животни били негова собственост, едното от тях било болно и бързал да го заведе на ветеринарен лекар. По същото време болни били и две от петте му малолетни  деца, а имало вероятност да му бъде отнето свидетелството за правоуправление , разказал той пред магистратите. Дърварят е с чисто съдебно минало, има постоянен адрес, няма противообществени прояви , а и подкупът не бил довършен, защото никой от двамата униформени полицаи не докоснал падналите в краката им банкноти, обясняват снизходителността си съдиите, които решили да не налагат парична санкция на Йордан Х..  ", "date": "2019.06.12", "title": "Пращат на пробация баща на 11 деца, пробвал подкуп на полицаи"}
{"url": "https://www.monitor.bg:443/bg/a/view/levski-v-bitka-s-parma-i-kaljari-za-vratar-167748", "text": "„Левски“ следи италианския вратар Мирко Пилячели от румънския „Университатя“ (Крайова), съобщава местното издание „Проспорт“. 25-годишният страж, който има един мач за младежкия национален отбор на „Скуадра Адзура“, направи силен сезон, като опази вратата си без гол в 17 от 43-е си мача през последната кампания. Интерес към оценявания на над милион евро страж имат още кипърският шампион АПОЕЛ (Никозия), един от бившите му клубове „Парма“ и „Каляри“. Пилячели, който е преминал през школите на римските съперници „Лацио“ и „Рома“, вече започна лятна подготовка с „Университатя“. „Имам няколко оферти, но ще видим какво ще стане“, лаконичен бе стражът. Пилячели има договор с тима до лятото на 2022 година, а преди време интерес към него имаше и ЦСКА. В същото време чуждестранната колония на „Герена“ е на път да се свие още повече. Младото казахстанско крило Еркебулан Сейдахмет иска да получава повече игрово време и затова може да смени клубната обстановка. Той е титуляр в мъжкия отбор на родината си, но заради ограничените си изяви при \"сините\" тази пролет, беше върнат в младежката гарнитура. Новият селекционер на Казахстан Михал Билек препоръча на младока да отиде другаде.", "date": "2019.06.12", "title": "„Левски“ в битка с „Парма“ и „Каляри“ за вратар"}
{"url": "https://www.monitor.bg:443/bg/a/view/superboul-vryshta-nagradite-oskar-otnovo-v-kraja-na-fevruari-167754", "text": "Супербоул, зимните олимпийски игри и американските национални празници ще изместят церемонията по раздаването на наградите „Оскар“ отново в последната седмица на февруари. Това става ясно от съобщение, изпратено до медиите от Американската филмова академия. Година, след като изяви желание да премести събитието по-напред в календара, от киноинституцията ще сбъднат искането си само следващата година, когато филмовите призове ще бъдат раздадени на 9 февруари. През 2021 и 2022 г. обаче церемониите ще се състоят – както и досега – в последната неделя на месеца. В причина за това се превръща именно опитът да се избегне засичането на оскарите със спортните събития и празниците. Точните дати за следващите церемонии са 28 февруари 2021 г. и 27 февруари 2022 г. посочва се още в съобщението. Припомняме, че 92-ата церемония по връчването на оскарите ще се проведе по-рано, като до това решение се стигна миналата година, когато Академията взе редица от мерки, свързани с повишаването на зрителския интерес към събитието. Междувременно представители на институцията се явиха в съда по-рано през седмицата. До това се стигна, след като през април режисьорът Роман Полански заведе дело срещу Академията заради неправомерното му, според него, изключване от редиците й. В иска си авторът на „Пианистът“ посочва, че не е бил осведомен предварително за намеренията на Академията. Пред съда адвокатът на институцията – Джон Куин, посочва, че режисьорът е получил право да защити своята гледна точка пред борда на директорите, като юристите му са представили писмо от 10 страници. „За противоположната теза бяха представени документи от 400 страници, копие от документален филм и т.н. Решението бе взето на 26 януари 2019 г., като за изключването на Роман Полански гласуваха повече от 2/3 от членовете на борда“, коментира още Куин, цитиран от The Wrap.", "date": "2019.06.12", "title": "Супербоул връща наградите „Оскар“ отново в края на февруари"}
{"url": "https://www.monitor.bg:443/bg/a/view/nalivame-mineralna-voda-ot-pyrvija-akvapark-v-sofija-167740", "text": "Жителите и гости на София ще могат да си наливат напълно безплатно минерална вода от новия аквапарк в града, който в момента се строи. Водната атракция ще бъде в парк „Възраждане“, а строителството й се очаква да приключи през ноември. Това стана ясно след като кметът на София Йорданка Фандъкова инспектира обекта. Водоналивният кът ще бъде разположен пред обслужващата сграда и достъпът до него ще бъде денонощен. „Реално изграждаме нови 25 дка пространство, като 19 от тях са реално парково пространство, а на останалата територия за първи път в София ще бъде изграден обществен аквапарк“, обясни Фандъкова. На терена ще бъдат изградени 5 открити басейна – три, от които детски, един развлекателен с дълбочина 140 см и хидромасажен. Проектът предвижда 2 водни пързалки тип „ролба“ с по 1 улей и 1 пързалка с 3 успоредни улея в северната част на комплекса, предназначени за лица с ръст над 130см. В зоната ще има закрит басейн и SPA център с ползване на минералната вода от находището „Баталова воденица“. Водният атракцион ще може да приеме до 500 посетители. В обслужващата сграда ще бъде разположено и заведение за бързо хранене. В зелените площи е предвидено поставянето на 130 пейки, шезлонги и 2 чешми. Пет зелени площадки ще бъдат разположени в периферията на парка в близост до второстепенните подход. Специална атракция ще бъде съществуващият сега голям дъб с корона с диаметър 25 метра. В централната зона на парка ще бъдат оформени поляни за слънчеви бани, пикник и свободни игри. „Над 60% от дейностите са изпълнени – цялата подземна инфраструктура е готова“, констатира Фандъкова. Кметът на София припомни, че в момента се възстановя и минералната баня в Банкя, където работата трябва да приключи следващата година. Предстои и обявяване на процедура за възстановяване на банята в „Овча Купел“. „Преди няколко дни обявихме и процедурата за парк „Дружба“, където ще обновим детски площадки, ще се изгради зона за спорт и ще се оформи пространството към понтона“, каза Фандъкова.", "date": "2019.06.12", "title": "Наливаме минерална вода от първия аквапарк в София"}
{"url": "https://www.monitor.bg:443/bg/a/view/isus-ot-kamenovo-bere-dusha-grymnali-go-v-gyrba-167739", "text": "27-годишен баща на три невръстни деца от новозагорското село Каменово е настанен в сливенската болница с огнестрелна рана в гърба след изстрел почти от упор с незаконна ловна пушка. Сигналът за простреляния на улицата в близост до дома му Исус Димитров е бил подаден около 7,10 часа на 11 юни от негов роднина, който го открил паднал облян в кръв. Пристигналите на място полицаи от Нова Загора установили, че раната е от стрелба с ловно оръжие, за по-малко от част бил установен и задържан извършителят. Оказало се, че изстрелът е произведен от 34-годишния  Стефан Карадев, който преди две години се прибрал в селото заедно с брата си близнак Пламен. Двамата братя – ергени заживели в неследствения си дом, занимавали се с поправка на електроуреди, били търсени от мнозина заради техничарските си познания. През миналото лято Карарадев и Исус влезли в спор за изчезнало имущество от двора, словесната разпра прераснала във формен двубой при който мургавият адаш на Христос цапардосал „опонента“ си по главата с лопата и едва не го убил. Братята близнаци завели гражданско дело, но то се замотало в съдебните кулоари и най-вероятно Стефан не издържал и тръгнал да си отмъщава, коментира кметицата на Каменово Иванка Димова. Раненият е настанен в сливенската УМБАЛ, направена му е операция и на този етап няма пряка опасност за живота. При операцията от гърба на мъжа били извадени дузина сачми за пернат дивеч, с които е била заредена едноцевката. Близо 500 са официално регистрираните като постоянно живеещи в Каменово , но повече от половината са се разпилели по света в търсене на препитание, уточни селската управничка. Единици били като братята – близнаци, които се завърнали обратно, но ето че точно с един от тях възникнали проблемите. Карарадев е задържан първоначално за 24 часа по закона за МВР, очаква се прокуратурата да поиска постоянното му оставяне в ареста. Иззето е оръжието, за което липсвало разрешително за ползване.  ", "date": "2019.06.12", "title": "Исус от Каменово бере душа, гръмнали го в гърба"}
{"url": "https://www.monitor.bg:443/bg/a/view/mon-dava-24-mln-lv-za-obrazovanie-chrez-rabota-167741", "text": "24 млн. лв. ще бъде финансирано образованието чрез работа. Средствата за дуално обучение ще бъдат отпуснати по проект по Оперативна програма \"Наука и образование за интелигентен растеж\", който ще бъде продължение на швейцарски проект \"ДОМИНО\". Това обясни просветният министър Красимир Вълчев по време на втората национална конференция за дуално образование. \"Ще има разлика между настоящия проект ДОМИНО и този по оперативната програма. Новият ще бъде насочен към това да се подготвят наставници, организиране на обучението, а не толкова да се изплащат стипендии \", уточни Вълчев. Той припомни, че заплащането на обучението чрез работа от тази година ще бъда от държавния бюджет. Новият проект ще бъда в период от две години и половина. Той ще стартира есента.  В план - приема след 7-и клас тази година са заложени 149,5 паралелки от всички близо 2500.  Вълчев посочи, че това са около 6% от всички паралелки, докато миналата са били само 3%. В тях могат да се запишат около 3 900 ученици. Ръководителят на швейцарски проект \"ДОМИНО\" Петя  Евтимова обясни, че по него се обучават 1  600 ученици от 32 професионални гимназии. В 11 - и клас те прекарват два дни във фирмите, а в 12-и - три. Първоначално те са получавали възнаграждение в размер на 90% от минималната заплата спрямо заработеното време. Сега вземат вземат по 120 лв. в 11-и клас и по 180 лв. в 12-и. От всички обучаващи се 200 вече са завършили, а на 70% им е предложена работа в предприятията, в който почти са ае обучавали, обясни Евтимова. \"Отбелязваме ръст на учениците, които се обучават в дуално обучение. Училища, които започват преди 4 години с една паралелка в дуално обучение, вече всичко са такива.\", обясни ръководителят на проекта \"ДОМИНО\". По време на дискусия за обучението чрез работа просветният министър заяви, че дуалното обучение набира популярност, но голяма част от фирмата се въздържат все още от него .\" Вълчев посочи, че земеделието е един от отраслите, в който почти няма работодатели, които да обичават чрез работа.  Просветният министър изтъкна като проблем сегрегацията на част от професионалните гимназии.\" От културни предразсъдъци някои родители не записват децата си.\", каза Вълчев. Той посочи, че в  следващите години ще се влагат средства за оборудването на гимназиите. Желяз Енев от министерството на икономиката посочи, че с обучението чрез работа ще задържим повече млади хора и ще постигнем по - голям икономически растеж. \"Дуалното форма на обучение дава възможност да бъдат подготвени подходящите кадри за бизнес. Това привлича инвеститори\", заяви той.  По време на дискусията председателят на управителния съвет на Браншовата камара по дървообработване и мебелна промишленост Галин Господинов посочи като проблем, че между второ и трето класиране заложените в план - приема паралелки се променят. \"Елитните гимназии приемат с тройки и вече не са такива. От друга страна няма деца, които да отидат в професионалните гимназии.\", обясни той.  ", "date": "2019.06.12", "title": "МОН дава 24 млн. лв. за образование чрез работа "}
{"url": "https://www.monitor.bg:443/bg/a/view/irlandskijat-premier-predupredi-velikobritanija-novo-rykovodstvo-ne-oznachava-nova-sdelka-za-brekzit-167738", "text": "Ирландският премиер Лео Варадкар предупреди Великобритания, че промяната в ръководството на държавата не означава, че Лондон може да получи по-добро споразумение за Брекзит. \"Малко съм притеснен, че някои хора в Лондон изглежда смятат, че след като Камарата на общините не успя да ратифицира това споразумение, това автоматично означава, че те ще получат по-добра сделка. Това е ужасна политическа грешка\", изтъкна Варадкар пред ирландският парламент. Коментарът на премиера на Ирландия очевидно е предизвикан от думите на бившия външен министър на Великобритания Борис Джонсън, който е фаворит за нов лидер на Консервативната партия и оттам за премиер на Великобритания. Той се зарече, че ще сключи ново споразумение с Европейския съюз за Брекзит и че Лондон няма да изплаща на ЕС около 50 млрд. паунда. Варадкар добави, че отиващият си британски премиер Тереза Мей била \"не лош преговарящ\" и че нейното споразумение за Брекзит било \"добре балансиран компромис\", въпреки че не е съвършено. Германският министър по европейските работи Михаел Рот също подчерта, че споразумението за излизането на Великобритания от ЕС не може да бъде предоговаряно. Междувременно Европейската комисия съобщи, че няма да се налагат допълнителни мерки, в случай че Великобритания напусне ЕС без споразумение. Комисията отбеляза, че това заключение няма да се промени, независимо на каква дата британската страна може да се оттегли от Общността без сделка. ЕК уточнява, че ако раздялата настъпи без договор, Лондон ще трябва да реши три основни задачи, преди да може да пристъпи към преговори с ЕС за бъдещите отношения. Тези открити въпроси са свързани с правата на гражданите на ЕС, заселили се във Великобритания преди оттеглянето на страната от Общността, вноските в общия бюджет, прилагането на споразумението между Лондон и Дъблин за ирландската граница.", "date": "2019.06.12", "title": "Ирландският премиер предупреди Великобритания: Ново ръководство не означава нова сделка за Брекзит"}
{"url": "https://www.monitor.bg:443/bg/a/view/jovich-na-bernabeu-az-sym-naj-shtastlivoto-momche-na-sveta-167750", "text": "Лука Йович едва сдържа сълзите си от щастие при представянето си като играч на „Реал“ (Мадрид). Сръбският стрелец премина успешно традиционните медицински прегледи вчера, посети музея на „Сантиаго Бернабеу“, а след това парафира договора си в офиса на Флорентино Перес. „Аз съм най-щастливото момче на света. Вълнувам се и съм сигурен, че взех най-доброто решение. Ще дам всичко от себе си, за да спечелим още повече трофеи”, бяха първите думи на Йович, който се утвърди като един от най-впечатляващите млади офанзвини футболисти в Европа по време на двата си сезона в „Айнтрахт“. Най-интересна за привържениците на „Реал“ бе появата на Йович на терена на „Сантиаго Бернабеу“, където се бяха събрали няколко хиляди привърженици, за да посрещнат новия си любимец. Той направи обичайната фотосесия, след което ритна няколко топки в трибуните. Сръбският национал ще струва на „кралете“ между 60 и 70 млн. евро. 21-годишният Йович завърши изминалия сезон с 27 гола и 7 асистенции в 48 срещи за „Айнтрахт“ във всички турнири.", "date": "2019.06.12", "title": "Йович на „Бернабеу“ : Аз съм  най-щастливото момче на света "}
{"url": "https://www.monitor.bg:443/bg/a/view/100-evro-za-chadyr-po-plajovete-na-toka-na-botusha-167744", "text": "Швейцарският банкер от с италианско потекло Рене де Пичото ще иска това лято по 100 евро на посетител на взетия от него плаж под аренда. Оборудваният с всички възможни екстри пясъчен рай се намира край прочутото с баровските си курортни кътчета градче Фазано в южната италианска област Пуля. Районът е известен като любимо място за отмора на поп-звездата Мадона и нейната челяд, там обичат да се препичат на слънце още куп известни певци, актьори и спортисти. Райските ваканционни селища по крайбрежието на Фазано, както и свръх луксозните чифлици из маслиновите гори във вътрешността, са станали от няколко години „Мека“ за венчавките на деца на мултимилионери от Азия, Европа и САЩ. За италианските медии, според които богатството на 75-годишния Рене де Пичото се изчислява на половин милиард евро, итало-швейцарецът просто е решил да натрие носа на бившия бос на „Формула 1“ Флавио Бриаторе. Негови засега са най-скъпите плажове в Италия – този край ваканционното бижу „Порто Черво“ на о. Сардиния и този на намиращия се западно от Флоренция курорт Форте дей Марми. Преди две лета Бриаторе се опита да менажира и плаж южно от Фазано с цени до 50 евро на калпак или като тези на другите му плажове, но миналата година се отказа от начинанието. Тогава той мотивира решението си с твърденето, че областта Пуля била все още „твърде провинциална, за да приема богати гости“. Рене де Пичото обаче смята, че изцепката на Флавио е чиста проба клевета, тъй като според него въпросният регион, който е известен като „тока на Ботуша“, бил изключително перспективен за летен туризъм и то за богаташи. За това предприемачът вече е инвестирал много пари в няколко свръх баровски хотела и в изключително луксозни вили, в които може да се летува срещу седмичен наем от над 30 хил. евро. А що се отнася до входната цена от 100 евро на човек за плажа, то тя се отнася до ползването на т.нар. шатри по пясъка, докато ако се наеме само шезлонг под чадър, то за това удоволствие всеки отделен гост ще се ръси по 50 – 60 евро.", "date": "2019.06.12", "title": " 100 евро за чадър по плажовете на тока на „Ботуша“"}
{"url": "https://www.monitor.bg:443/bg/a/view/deficit-na-toaletna-hartija-plodovete-lekarstva-i-benzin-pri-brexit-bez-sdelka-167742", "text": "Дефицит на множество продукти се очакват на Острова при излизането на Обединеното кралство от ЕС без споразумение, пишат световните агенции. Сред тях са тоалетната хартия, плодовете и зеленчуците, зехтинът, лекарствата. В списъка са още и бройлерите за веригите за бързо хранене, сирената, сандвичите, някои марки сладкиши и сладоледи, цветята, минералната вода, виното, джинът, частите за велосипеди и чувалите за трупове. В сряда Еврокомисията препоръча на правителствата и европейския бизнес да се възползват от отсрочката на процедурата до 31 октомври за по-добра подготовка на Brexit без споразумение. От ЕК предупреждават, че сценарият без сделка остава възможен и при него всички европейски норми няма да се прилагат спрямо Великобритания, което ще донесе значителни проблеми за гражданите и ще нанесе значителни икономически щети, който ще е по-чувствителен за Обединеното кралство, отколкото за страните от ЕС. На заседанието на колегията в сряда еврокомисарите са решили, че планираните мерки до първия срок 29 март 2019 г. за Brexit без споразумение остават актуални и нямат нужда от преразглеждане.", "date": "2019.06.12", "title": "Дефицит на тоалетна хартия, плодове, лекарства и бензин при Brexit без сделка"}
{"url": "https://www.monitor.bg:443/bg/a/view/samo-trima-nashi-shte-zashtitavat-medalite-si-v-minsk-167749", "text": "Само трима от медалистите ни от Баку 2015 ще защитават отличията си на вторите Европейски олимпийски игри, които ще се проведат в Минск (Блрс) от 21 до 30 юни. Това са стрелкинята Антоанета Бонева (сребро) и борците Даниел Александров и Тайбе Юсеин (бронз). Съставът на делегацията ни бе утвърден на заседание на БОК днес. За Минск ще пътуват 85 състезатели в 15 вида спорт. За сравнение, на първите игри в Баку страната не бе представена от 127 атлети в 21 спорта, които донесоха общо 10 медала в 5 вида спорт (1 златен, 4 сребърни и 5 бронзови) и заеха 27-о място в класирането по нации. Сега от състава отпаднаха единствените ни златни медалисти от този форум – Габриела и Стефани Стоеви (бадминтон), които обявиха преди време, че не желаят повече да играят за България. Драстично намалената бройка на участниците ни пък идва от факта, че в Баку имахме два волейболни отбора (мъже и жени), като дори взехме сребро при силния пол. В Минск обаче няма да има волейбол в програмата, тъй като в началото на август започват световните олимпийски квалификации за Токио 2020. Българките играят от 2 до 4 август в САЩ с домакините, Аржентина и Казахстан, а момчетата на Силвано Пранди приемат у дома Бразилия, Египет и Пуерто Рико от 9 до 11 август. В Минск ще се съберат над 4000 представители на 50 европейски държави, които ще се състезават в 19 вида спорт. България няма да има свои представители в баскетбола 3х3, плажния футбол и колоезденето. В осем от спортовете игрите ще са и квалификации за Токио, а два от турнирите ще са със статут на европейски първенства - бокс и джудо. Ще се раздадат 200 комплекта медали: 91 при мъжете, 89 при жените и 20 за смесени отбори. Над 18 000 са акредитираните за Европейските игри, от тях 8000 са доброволци. Реферите са над 1000, толкова са и журналистите. Игрите се провеждат веднъж на 4 години и се ръководят от Европейския олимпийски комитет. Те следват модела на други подобни континентални формати - Азиатските или Панамериканските игри, които вече имат по 18 издания след дебюта им през 1951 г.  Ана-Мария Стоилова - смесена двойка/група, Антонио Папазов - смесена двойка/група, Дарина Пашова - смесена двойка, Ивелина Лукаки - смесена двойка, Тихомир Баротев - смесена двойка  Линда Зечири - сингъл, Даниел Николов - сингъл, Мария Мицова - смесена двойка, Алекс Влаар - двойка мъже/смесена двойка, Димитър Янакиев - двойка мъже  Тинко Банабаков - 49 кг, Даниел Асенов - 52 кг, Боян Асенов - 56 кг, Кирил Русинов - 60 кг, Венсан Киркоров - 64 кг, Петър Драганов - 69 кг, Рами Киуан - 75 кг, Кристиян Николов - 81 кг, Радослав Панталеев - 91 кг, Петър Белберов - +91 кг, Габриела Димитрова - 51 кг, Станимира Петрова - 57 кг, Деница Елисеева - 60 кг  класически стил мъже: Иво Ангелов - 60 кг, Свилен Костадинов - 67 кг, Даниел Александров - 77 кг, Николай Байряков - 97 кг; свободен стил мъже: Георги Вангелов - 57 кг, Мирослав Киров - 74 кг, Светослав Димитров - 86 кг, Николай Щерев - 97 кг; жени: Миглена Селишка - 50 кг, Мими Христова - 57 кг, Тайбе Юсеин - 62 кг, София Георгиева - 68 кг, Мария Оряшкова - 76 кг и самбо  Йордан Александров, Лейни Джоанна Медсън  Ивелина Илиева - 57 кг, Янислав Герчев - 60 кг, Валентин Алипиев - 60 кг, Ивайло Иванов - 81 кг, Даниел Дичев - 100 кг  Мирослав Кирчев - К1 1000 м, Денислав Цветанов - К1 200 м, Станилия Стаменова - С1 200 м, Ангел Кодинов - С1 1000 м  Ивет Горанова - кумите 55 кг  Станимир Минчев – 100 м, Станислав Станков – 110 м пр., Тихомир Иванов – скок височина, Инна Ефтимова – 100 м, Ива Александрова – 100 м пр., Милена Миткова – скок дължина, Михаела Петкова - копие, Лиляна Георгиева - смесена щафета 4х400 м, Кристина Борукова - смесена щафета 4х400 м, Николай Георгиев - смесена щафета 4х400 м, Живко Стоянов - смесена щафета 4х400 м, Мартин Проданов - смесена щафета преследване, Полина Тодорова - смесена щафета преследване, Михаил Гаргов - смесена щафета преследване, Никол Андонова - смесена щафета преследване  Цветелина Цветанова - 48 кг, Галя Иванова - 52 кг, Мария Оряшкова - 80 кг самбо и борба, Борислав Янаков - 57 кг, Мартин Иванов - 68 кг, Ашот Мартиросян - 74 кг  Мариан Михалев, Мариела Пенева – индивидуално/синхрон, Христина Пенева - индивидуално/синхрон  Мария Гроздева - 10 м възд. и 25 м пистолет; смесен старт, Антоанета Бонева - 10 м възд. и 25 м пистолет; смесен старт, Самуил Донков - 10 м въздушен пистолет; смесен старт, Стоян Пушков - 25 м пистолет; смесен старт, Антон Ризов - 10 м въздушна пушка; 50 м пушка от 3 позиции  Добромира Данаилова - рекърв индивидуално, Иван Банчев - рекърв индивидуално  Мария Йовкова - сингъл  Катрин Тасева - индивидуално, Симона Дянкова - ансамбъл, Стефани Кирякова - ансамбъл, Мадлен Радуканова - ансамбъл, Лаура Траатс - ансамбъл, Ерика Зафирова - ансамбъл.", "date": "2019.06.12", "title": "Само трима наши ще защитават медалите си в Минск"}
{"url": "https://www.monitor.bg:443/bg/a/view/ne-si-moj-tip-kani-bg-zriteli-za-peti-sezon-167728", "text": "Петият и последен сезон на сериала „Не си мой тип“ направи премиера пред българските зрители. Драмата с комедийни нотки се завърна в ефира на FOX и ще се излъчва всеки четвъртък от 22 ч. „Не си мой тип“ е модерна история за любовта и щастието, разказана от двама души, които нямат никакъв опит с нито едно от двете. Сюжетът проследява Джими Шайв-Овърли и Гретхен Кътлър и техния опит в любовта, приятелството, връзките и секса. Поуката - понякога от най-ужасните хора излизат най-добрите партньори. Под светлината на прожекторите попадат и най-добрите им приятели Едгар и Линдзи. Главните роли са поверени на Крис Гиъри и Ая Кеш, които разменят целувки от името на Джими и Гретхен, и Десмин Боргес и Кетър Донъхю като екранните им приятели. Сценарист и продуцент на „Не си мой тип“ е Стивън Фалк.", "date": "2019.06.12", "title": "„Не си мой тип“ кани БГ зрители за пети сезон"}
{"url": "https://www.monitor.bg:443/bg/a/view/kralev-i-fandykova-se-razbraha-za-novija-stadion-na-cska-167743", "text": "Строежът на новия стадион на ЦСКА получи зелена светлина от Столична община, разкри спортният министър Красен Кралев. Така на практика и последната пречка за изграждане на съоръжението отпада. Единственото условие е новият стадион да бъде в границите на сегашния, а разрешението ще бъде официализирано с приемането на новия подробен устройствен план (ПУП) на Борисовата градина. \"Мисля, че имаме разбирателство с кмета, коментира Кралев. - С г-жа Фандъкова говорим на един език, въпросът е, че тези неща трябва да бъдат отразени в плана. Ние не искаме да се изгражда нов стадион на \"Армията\", който да е извън очертанията на настоящия. Говорим за нов стадион, който може да стане достатъчно голям, ако се махне лекоатлетическата писта и се изгради чисто ново съоръжение на мястото на стария. Настоящото съоръжение с леки козметични промени не може да бъде съживено. Това е нашето предложение, то е подкрепено от ЦСКА и ще го отстояваме“, категоричен бе спортният министър, като се очаква в най-скоро време футболният клуб да получи и документално зелена светлина за старт на новия стадион.", "date": "2019.06.12", "title": "Кралев и Фандъкова се разбраха за новия стадион на ЦСКА"}
{"url": "https://www.monitor.bg:443/bg/a/view/rapyryt-releto-vadi-pesen-za-bmw-na-letishte-167737", "text": "Нова песен за любителите на мощните автомобили с марката BMW ще представи за пръв път рапърът-ветеран Релето /Михаил Мирчев/ тази събота при откриването на двудневния национален събор на автоманиацията, който ще се проведе на пистата на някогашното летище край Стара Загора. Авансово организаторите публикуваха откъси от рапировката с уговорката, че те са отпаднали в окончателния вариант преди записа в студиото: „Бмв религия и бмв клубъ,/ Вечно съм във форума, дори и когато спя, /Информация обменям, теглена от нета,/ Споря с другите пичаги с мощни бмв-та. Мотото ми - че истината ражда се във спора,/Е възприета от всички в бмв отбора,/ Инженери, доктори, юристи,/ Доста каратисти и сумисти…Няма проблемация, няма и решение,Бмв диагноза - рак, няма никакво лечение...“. Организаторите съобщават, че всички автомобили ще бъдат на територията на пистата, за да може всеки да изпробва възможностите им на зоната за…късане на гумите. Проявата ще бъде под мотото „ НЕ на агресивното шофиране по улиците, елате и покажете какво можете на Пистата!“. Клуб BMW – България обединява над 6000 притежатели на автомобили от 20 регионални представителства в страната, съборът е съвместно с агенцията за пътна безопасност, академията за майсторско шофиране и дрифт умения и  БЧК , на място ще бъдат монтирани симулатори за случващото се при катастрофа.", "date": "2019.06.12", "title": "Рапърът Релето вади песен за BMW на летище"}
{"url": "https://www.monitor.bg:443/bg/a/view/bfs-vdiga-parite-na-sydiite-promeni-v-reglamenta-za-kupata-167746", "text": "Съдийските такси за предстоящия футболен сезон ще бъдат завишени, съобщиха от БФС. Възнагражденията за реферите скачат с 23%, като от футболната централа уточниха, че това завишение се прави за пръв път от 2007 година. До края на миналия сезон таксата за Първа лига възлизаше на 1000 лева на мач за главен съдия, 700 лева за страничните арбитри и 300 лева за четвъртия съдия. За Втора лига съответно - 400, 250 и 150 лева. Въвежда се и ново правило – ако се случи скандал около резервната скамейка и не се е видяло добре кой го е провокирал, наказателният картон отива на сметката на старши треньора или отговорника на отбора. От футболната централа също така разкриха, че за новия сезон ще има промени и в турнира за Купата на България. Въвежда се допълнителен квалификационен кръг, но той не засяга елитните тимове. Според програмата този кръг трябва да се изиграе на 3/4 септември, когато от УЕФА е предвидена пауза за националните отбори. От този тур ще продължават 16 отбора от аматьорския футбол, които ще се включат в 1/16-финалите от състезанието. Там вече старт ще имат и 14-те представителя на Първа лига, плюс двата тима, които загубиха баражите за елита - „Монтана“ и „Септември“.", "date": "2019.06.12", "title": "БФС вдига парите на съдиите, промени в регламента за купата"}
{"url": "https://www.monitor.bg:443/bg/a/view/zadyrjaha-napadatelja-na-86-godishnija-djado-stefan-ot-belashtica-167734", "text": "Близо половин година след брутален грабеж на възрастен мъж в пловдивското село Белащица, нападателят е заловен, съобщиха от полицията в Пловдив. 86-годишният Стефан Богоев бе нападнат в дома си и жестоко пребит около 18 часа на 1 януари т.г. заради 200 лева. Той бил приет с травми на лицето в първия ден на годината в УМБАЛ „Св. Георги” в Пловдив. Бил прегледан в Очна клиника, за да се установи дали има поражения върху зрението му. Медиците установили още, че възрастният им пациент има травми на гръдния кош - счупено ребро и строшен прешлен на гръбнака вследствие на побоя. Два дни по-късно бил опериран в Клиниката по неврохирургия. Криминалистите установили, че автор на посегателството е мъж от Първомай на 34 години, който бил известен на полицията с кражби и грабежи. Първоначално бил задържан зад решетките за 24 часа, след които с постановление на Районна прокуратура – Пловдив бил приведен в ареста за 72 часа.", "date": "2019.06.12", "title": "Задържаха нападателя на 86-годишния дядо Стефан от Белащица"}
{"url": "https://www.monitor.bg:443/bg/a/view/divo-prase-se-udari-v-patrulka-kraj-bjaga-167730", "text": "Диво прасе се е ударило в „патрулка“ на Районното управление на полицията в Пещера. Инцидентът е станал във вторник вечерта в района на брациговското село Бяга по пътя от Пещера за Пловдив. Органите на реда патрулирали из околностите на съседните села Козарско и Жребичко и потеглили и към село Бяга, когато изневиделица от тъмнината на полето на пътя изскочил глиганът. Най-вероятно е бил заслепен от фаровете на колата. Прасето се ударило в полицейския автомобил.След случката полицаите докладвали на шефовете си и предали неочаквания улов на горското. Малко по-късно обаче те им го върнали и след като бъдат направени съответните проби в РЗИ, дивечът ще събере най-вероятно на купон служителите на Районното управление в родопското градче, доверяват запознати с куриозната случка.", "date": "2019.06.12", "title": "Диво прасе се удари в „патрулка“ край Бяга"}
{"url": "https://www.monitor.bg:443/bg/a/view/plovdivchani-s-blagotvoritelen-bazar-za-onkobolnata-mimi-ot-sofija-167731", "text": "Благотворителен базар за онкоболната 7-годишна Мария Иванова от София организират пловдивчани. Момиченцето се нуждае от спешно и скъпо лечение в чужбина. Мими е родена със Синдром на Даун. През 2017-а година, малко преди да стане на 5 годинки, тя бива диагностицирана с лимфобластна Б-клетъчна левкемия. Борбата, която започва, продължава почти 2 години. През това време Мария преминава през 3 курса на химеотерапия. Преди няколко месеца обаче родителите научават най-страшното - Мими има рецидив! За да живее, детето се нуждае от трансплантация на стволови клетки и нов курс химиотерапия. Вече има и получена оферта от Университетската детска болница Вюрцбург на стойност 310 000 евро. В страниците, в които първоначално се набираха средства за Калина, вече се провеждат и нови базари в полза на Мария и други деца.   Благотворителното събитие ще се проведе петък и събота (14 и 15 юни), в непосредствена близост до Градска художествена галерия на Главната улица. Мястото е улица \"Станислав Доспевски\". От 10 до 20 часа пловдивчани ще могат да подкрепят слънчевото дете, като се приберат вкъщи с интересни книги, чудесни играчки, бебешки артикули, ръчно изработени бижута, аксесоари и сувенири. Предлагат се дрешки както за малчугани, така и за възрастни, нови обувки и още много интересни неща. Mожете да подкрепите Мими в борбата и с дарение чрез PayPal или по банков път по нейната дарителска сметка в Райфайзен банк: IBAN: BG34RZBB91551007617418 BIC:RZBBBGSF Титуляр: Мария Иванова Иванова Кампания във Хелпкарма: helpkarma.com/help/mimi Снимки: helpkarma", "date": "2019.06.12", "title": "Пловдивчани с благотворителен базар за онкоболната Мими от София"}
{"url": "https://www.monitor.bg:443/bg/a/view/krisko-gali-bremennija-korem-na-gadjeto-si-v-klip-video-167732", "text": "Криско пак чупи брояча на Youtube, този път с чисто новото си видео към песента „Да или не“. Рапърът пусна парчето снощи, а за по малко от 20 часа то събра половин милион гледания в платформата за видео споделяне. Този интерес бие дори любопитството към новото парче на Краля на фолка Азис, който пусна новата си песен „Циганче“ с участието на джаз дивата Рут Колева на 7 юни. За пет дни ромският славей навъртя 2 000 000 гледания, но според темповете, с които рап колегата му Криско набира популярност, най-вероятно след 5 дни ще го е задминал. А клипа към „Да или не“ е не по-малко любопитен от резултатите, които постига. Той официално легитимира истинността на една отдавна носеща се мълва, че Кристиян Талев очаква първо дете. Във видеото, което се разиграва единствено в кола, шофирана от Криско, на седалката до него се редуват различни познати физиономии, сред които и приятелката му Цвети. Тя е облечена в симпатична рокля с висока талия, В купето до него сядат още Димитър Рачков, Джуди Халваджиян, синът му Бебо и половинката му - хореографката Алекс Енева заедно със сина им, балерините от „Фънки Мънкис“, репортерката Ева Веселинова и още доста хора. Освен с музиката и текста на песента, рапърът се е разписал и в режисьорския стол за видеото на „Да или не“, за което му помага и Bashmotion. С него той отправя и предизвикателство с награда към феновете си. „Заснемете клип към “Да Или Не” в кола с вашите приятели. Качете го в YouTube с хаштаг #dailine в описанието на клипа. Ако не можете да карате кола, снимайте клипа, без колата да е в движение. Слагайте коланите, защото безопасността е на първо място!“, обяви Криско в описанието на премиерното си парче в Youtube.", "date": "2019.06.12", "title": "Криско гали бременния корем на гаджето си в клип (ВИДЕО)"}
{"url": "https://www.monitor.bg:443/bg/a/view/vryshtat-za-jivot-mozajka-ot-avgusta-trajana-167736", "text": "Към нов живот ще бъде върната мозайка от античния град Августа Траяна, открита при спасителни разкопки от археолога при старозагорския регионален исторически музей Мария Камишева през 2016 г.   Артефактът е с размери от около 15 квадратни метра. Мозайката е украсявала централното помещение най-вероятно на частен дом, съществувал до към VІ век от новата ера. Тя е била силно увредена на по-късен етап, когато помещението е било преизползвано за добив на желязо. Оформена е на няколко пана, като централната й емблема е във формата на кръг с човешко изображение или на Медуза Горгона, което в последствие е умишлено разрушено. Според специалистите направена е била е през първите три десетилетия на ІV век, на нея се вижда ясно елементът на бягащата вълна, който не е характерен за украсите в Августа Траяна. Възстановяването ще стане в столично реставраторското ателие с ръководител д-р Иван Ванев, като за целта са осигурени 29 420 лв от спечелен проект за финансиране от МК. При реставрацията ще се използва качествено нов метод на т.нар. „пчелни пити“ с използване на алуминиеви рамки, което ще позволи по-голяма мобилност и експониране на артефакта на различни места. Идеята е в края на годината тя да бъде поставена в сградата на РИМ, а в последствие пренесена в  зала до античната гробница, открита през 70-те години на миналия ХХ век при изкопни работи на мястото, където днес е сградата на старозагорската община. В момента се подготвя проект за реставрация на гробницата, очакванията са финансирането да стане възможно на следващата сесия на културното ведомство. Над 1 000 квадратни метра антични мозайки се съхраняват в изнесените депа на старозагорския исторически музей, за последно реставрация е правена на уникалната „Дионисиево шествие“, открита през 2009- 2011 година. В момента емблемата на този артефакт с образите на Силен и двете вакханки е част от изложбата в НАИМ при БАН под наслов „Цветни картини от Древен Рим: мозайки от Капитолийските музеи”. Досегашните проучвания в Града на липите дават основания на специалистите да смятат, че първите майстори на мозайки са дошли тук от Мала Азия, след което са създали собствено местно ателие, коментира Мария Камишева. Точно от това местно ателие са били майсторите, които са изработили близо 300 кв м мозайки на термите в съседство с античния форум, които след разкриването им преди няколко години бяха обратно засипани с пясък за евентуално показване при намиране на финансиране.", "date": "2019.06.12", "title": "Връщат за живот мозайка от Августа Траяна \t"}
{"url": "https://www.monitor.bg:443/bg/a/view/bil-klintyn-na-vizita-v-kosovo-167735", "text": "Бившият американски президент Бил Клинтън заяви в Прищина, че Косово е пример за демокрация и заслужава членство в ЕС и НАТО, съобщава белградският в. \"Данас\". Клинтън е в Косово по повод 20-ата годишнина от влизането на международните умиротворителни сили в бившата сръбска провинция. Смятам, че целият свят може да вземе пример от Косово как израсна и как живее в мир със своите съседи, каза бившият американски президент. Клинтън се срещна вчера с президента на Косово Хашим Тачи, който го награди с \"Орден на свободата\", и с премиера Рамуш Харадинай. Хашим Тачи изтъкна, че Клинтън е символ на \"доверието, оптимизма и надежда за гражданите на Косово\".  Изразяваме дълбока благодарност към САЩ, които ръководеха кампанията за прекратяване на етническото прочистване и връщането на косовските граждани в техните домове, кампанията за изграждане на нов живот и мир за всички, заяви Тачи.  По повод двадесетата годишнина от влизането на умиротворителни сили в Косово за днес са предвидени много мероприятия. Централната проява по повод годишнината ще бъде на площад \"Скендербег\" в Прищина, където се очакват речите на Клинтън и бившия държавен секретар Мадлин Олбрайт. След това ще има \"Шествие за свобода\", ще бъде открит бюст на Мадлин Олбрайт на площад, който носи нейното име, и ще започне международна конференция на тема \"20 години на свобода - една визия за устойчив свят\". Председателят на Европейската комисия Жан-Клод Юнкер заяви, че без решаване на спора между Белград и Прищина нито една от двете няма да може да влезе в Европейския съюз.", "date": "2019.06.12", "title": "Бил Клинтън на визита в Косово"}
{"url": "https://www.monitor.bg:443/bg/a/view/desi-coneva-vdiga-svatba-167721", "text": "Да планира сватба – и с това ще е заета през следващите месеци телевизионната репортерка Деси Цонева. Брюнетката потвърди едва преди няколко седмици, че е в очакване на второто си дете. То ще е момиченце и се очаква да се роди наесен. Сега стана ясно, че е получила годежен пръстен от бащата на бебето – издателя Явор Стефанов. Искрата между двамата пламнала на почивка в Гърция, на която попаднали с обща компания. Това ще е второ дете за Деси, която вече възпитава 9-годишен син, носещ името на баща си – Янчо Таков. Стефанов пък скоро ще гушне за първи път третата си дъщеря. Той има две дъщери – на 17 и 20 години, от първия си брак.", "date": "2019.06.12", "title": "Деси Цонева вдига сватба"}
{"url": "https://www.monitor.bg:443/bg/a/view/alkoholik-izbi-zybite-na-prijatelkata-si-schupil-j-kluchicata-167726", "text": "Млада, интелигентна и разведена пловдивчанка със здравословни проблеми е била пребивана жестоко в трите месеца, през които е живеела на семейни начала с нов приятел. При един от побоите насилникът избил предните й зъби, а при следващото зверство счупил ключицата й. За свой късмет жертвата получила помощ от родителите си, които потърсили фондацията за защита от домашно насилие „Джендър алтернативи”, разказа управителят на неправителствената организация адвокат Милена  Кадиева. Този случай е един от 427-те на пострадали от домашно насилие вкъщи, получили подкрепа от фондацията. Жената, която е успяла да се отърси от насилника си, е една от седемте, които са получили стипендии от „Джендър алтернативи” за започване на различни обучителни курсове. Друга жертва е изкарала успешно сертификати от курсове по английски език, трета – за козметик, а четвъртата – за графичен дизайн. Стипендиите им се изразяват в плащането на въпросните курсове, за да могат жените да си стъпят на краката, намирайки си добре платена работа, обясни адвокат Кадиева. Историята на пребиваната почти до смърт жена започнала романтично. Тя и той се запознали във Фейсбук и когато си определели среща, бъдещият побойник пристигнал с огромен букет от рози. Това естествено привлякло вниманието на пловдивчанката, която само след броени седмици приела молбата му да се пренесе да живее при него. Тя била разведена, а детето й живеело при бащата. Родителите поддържали нормални отношения и често се чували покрай детето. Малко след като жената се пренесла в дома на новия си приятел, той започнал да й вдига скандали защо бившият й мъж й се е обадил по телефона или защо е разговаряла с друг свой приятел. Месец по-късно започнали и побоите. При първия, когато й били избити зъбите, тя влязла в болница. Седмица – две по-късно, когато пак била пребита и й била счупена ключицата, отново била приета по спешност в здравно заведение. Тя криела от родителите си и от бившия си съпруг за зверствата. Когато майка й и баща й научили, се обърнали към „Джендър алтернативи” с молба за помощ. Жертвата получила пълна подкрепа дори от бившия си мъж, както и от дъщеря си, която била над 14-годишна. Било заведено дело в съда, откъдето й била издадена ограничителна заповед за максималния период от 18 месеца. Жената била приета да се върне в дома на родителите си, а насилникът бил задължен от съда да посещава сеанси при психолог. Станало ясно, че той обича чашката и дори от малко количество алкохол, ставал агресивен. В трезво състояние не проявявал никакво насилие и бил съвсем нормален човек. Затова освен при психолог, започнал да посещава и курсове за зависими от алкохола. Според експертите мъжът осъзнавал какво прави под влиянието на чашката, бил съвестен, не пропускал сеанси и курсове и искал да се излекува. За него станало ясно, че навремето се е развел, защото биел и съпругата си. Други фрапантни случаи, с които работят психолозите от фондацията, и които са свързани с възрастни хора, не стигат до съда. Старците често са били подлагани на насилие от страна на порасналите си деца и внуци, като примерно: заключване на хладилника, за да нямат достъп до храната или били пребивани. Пенсионерите обикновено не желаели да съдят потомството си и стигали само до една – две консултации във фондацията. „Броят на възрастните хора, подложени на домашно насилие вкъщи, се увеличава с всяка година. Често близките им им казвали, че ги чакат да умрат, за да им вземели апартамента”, обясниха от фондацията. Пловдив е на второ място в страната, след София, с най-голям брой заведени дела в съда за домашно насилие. За миналата година бройката им е 234. От тази година „Джендър алтернативи” откриват и втора приемна за пострадали от домашно насилие. Тя ще се намира в УМБАЛ „Св. Георги” и ще работи всеки понеделник от 9 до 17 часа. За друг случай, с който са работили във фондация \"Джендър алтернативи\" разказва Любомира Цъцарова:", "date": "2019.06.12", "title": "Алкохолик изби зъбите на приятелката си, счупил й ключицата (ВИДЕО)"}
{"url": "https://www.monitor.bg:443/bg/a/view/slojiha-pyrvata-injekcija-za-spinalna-muskulna-atrofija-167729", "text": "Първата инфекция за спинална мускулна атрофия беше поставена у нас. Това се случи в Александровска болница, в която за целта беше оборудван специален кабинет, съобщиха от лечебното заведение. Лекарството беше поставено на 15-годишния Александър, който кандидатства за тази иновативна за нашата страна терапия чрез Фонда за лечение на деца преди неговото закриване. Екипът, който постави инжекцията беше оглавяван от водещия специалист по редки заболявания проф. Ивайло Търнев. „Всички ние, пациенти, родители и лекари сме щастливи от това начало. Извървяхме дълъг и труден път, за да достигнем до днешния ден. Горди сме, че това иновативно лечение започва в Александровска болница. Благодаря на ръководството на Александровска болница и лично на доц. Костадин Ангелов и Мария Куманова за подкрепата и усилията да се сбъдне тази наша обща мечта. Благодаря на моя екип и лично на доц. Теодора Чамова за всеотдайността и професионализма“, каза проф. Ивайло Търнев. В България лечението на спинална мускулна атрофия започна две години, след като то бе одобрено от Европейската агенция по лекарствата, и след като почти всички европейски страни вече го правят. Следващата цел е тази интервенция да бъде напълно реимбурсирана от Националната здравноосигурителна каса на лечението за всички пациенти, не само на децата. От Сдружението на пациентите със Спинална мускулна атрофия отбелязаха поставянето на инжекцията като голяма победа за пациентите с тази диагноза. „Друго дете, което получи възможност за животоспасяващо лечение в Румъния е Стефчо. Той вероятно нямаше да започне лечение там, след като беше върнат оттам, заради административни неуредици от страна на нашата здравна система“, пишат от сдружението. От там благодарят на хората, съпричастни към проблемите им: зам.-министърът на здравеопазването д-р Бойко Пенков, началникът на неврологичната клиника към \"Александровска\" проф. Ивайло Търнев, управителят на НЗОК д-р Дечо Дечев и д-р Георги Деянов,- директор на закрития Център Фонд за лечение на деца. Спиналната мускулна атрофия е тежко и животозастрашаващо наследствено заболяване. То води до загуба на двигателна функция и дихателна недостатъчност. Въпреки че е рядко заболяване, то е водеща генетична причина за детска смъртност, като в повечето случаи децата умират от задушаване. С напредване на заболяването, мускулите им отказват един по един, накрая и мускулатурата на гръдния кош също спира да работи, дробовете се пълнят с течност и настъпва мъчителна, бавна смърт. Преди това децата прогресивно губят способност да се движат, да стоят изправени и да седят. Болестта не засяга мозъка и пациентите са със запазени мисловна дейност и интелигентност. Това означава, че те напълно осъзнават какво им се случва и какво предстои. От рядкото заболяване - около 1 на 6 000 до 1 на 10 000 живородени деца може да имат Спинална мускулна атрофия, по данни на Световната здравна организация.", "date": "2019.06.12", "title": "Сложиха първата инжекция за спинална мускулна атрофия "}
{"url": "https://www.monitor.bg:443/bg/a/view/86-ot-polzvashtite-internet-jertvi-na-falshivi-novini-167733", "text": "86% от интернет потребителите са били жертва на фалшиви новини - повечето от измислиците са разпространявани във \"Фейсбук\", показва глобално проучване, цитирано от АФП. Анкетираните заявяват, че искат правителствата и технологичните компании да предприемат действия за предотвратяване разпространението на фалшиви новини, което е допринесло за увеличаване на недоверието към интернет, а също така негативно се отразява върху икономиката и политическия диксурс. САЩ са най-обвинявани в разпространяването на фалшиви новини, следвани от Русия и Китай, става ясно от годишното изследване на Ipsos, в което са участвали повече от 25 000 интернет потребители от 25 държави. Най-много фалшиви новини се разпространяват във \"Фейсбук\", но също се появяват в YouTube, блогове и \"Туитър\", показва изследването. Резултатите сочат още, че в Египет са най-лековерни хората, а респондентите в Пакистан са най-скептични. Има голямо недоверие към технологичните компании.    ", "date": "2019.06.12", "title": "86% от ползващите интернет – жертви на фалшиви новини"}
{"url": "https://www.monitor.bg:443/bg/a/view/vivacom-zapazva-liderskata-si-pozicija-na-bylgarskija-telekom-pazar-167719", "text": "За шеста поредна година VIVACOM запазва лидерско място на българския телеком пазар с общи приходи от 948 милиона лева в края на 2018 г., което е 6.6% повече спрямо 2017 г. Телекомът отбелязва и устойчив ръст от 12.8% в коригираната EBITDA до общо 359,8 милиона лева, докато разходите за инвестиции нарастват с 3.6% до 187.5 млн. лв. Това съобщи главният изпълнителен директор на VIVACOM Атанас Добрев при представянето на годишния Интегриран доклад на телекома. Събитието премина в контекста на десетата годишнина от създаването на VIVACOM. Изнесените данни доказват, че за изминалите десет години корпорацията се е наложила трайно на българския пазар като оператор с изключително голям обхват на телекомуникационни решения за частни и бизнес клиенти - мобилни и фиксирани гласови услуги, оптичен интернет, сателитна и интерактивна телевизия от най-ново поколение, както и индивидуални предложения за нуждите на корпоративните клиенти. Лидерското място на VIVACOM се потвърждава и от данните за първото тримесечие на тази година. Общите приходи за периода януари - март 2019 г. са в размер на 235,2 милиона лева. В сравнение със същия период на миналата година компанията постига ръст от 5,5% . Въпреки силно конкурентния пазар, VIVACOM продължава да реализира и ръст в Коригираната EBITDA от 30,5%1 до 112,5 милиона лева. И тази година, следвайки най-добрите европейски и световни практики за корпоративно отчитане и прозрачност, VIVACOM отчете най-важните финансови резултати и нефинансови показатели в Интегриран годишен доклад, който предоставя и цялостна картина за представянето на компанията през изминалата 2018 г.  За поредна година VIVACOM остава най-предпочитаният доставчик на интерактивна телевизия (IPTV). VIVACOM е позициониран като водещият IPTV оператор с 50% пазарен дял2 към края на 2018 г. Абонатите на платени телевизионни услуги са се увеличили с 4,7% до 468 000 спрямо 447 000 за 2017 г. Това се дължи на високото ниво на обслужване потребителите и богатото съдържание за удовлетворяване на предпочитанията на клиентите в съчетание с повишеното търсене на висококачествени интерактивни услуги.   VIVACOM запазва позицията си на лидер на пазара на фиксирани широколентови услуги. Общият брой на абонатите на фиксиран широколентов достъп се е увеличил с 2,8% до 444 000 спрямо 432 000 за 2017 г. Ръстът се обуславя от нарастването на броя клиенти на оптичен интернет, подхранван от увеличаващото се търсене на високоскоростен капацитет и надеждна широколентова услуга, предоставяна от компанията.  Към края на 2018 г. VIVACOM отчита 3 071 000 потребители на мобилни услуги, а пазарният дял на компанията на база приходи от мобилни услуги достига 30%, подкрепен от ръст на средния приход от клиент (ARPU) до 12.90 лв. за четвърто тримесечие на 2018 г. и съответно до 13.20 лв. за периода януари – март 2019 г. VIVACOM осигурява 99,25% покритие 3 на населението с 4G технологията, която позволява високоскоростна интернет връзка в мобилна мрежа. Телекомът затвърждава мястото си на оператора с доказано най-бързата мобилна мрежа4 в страната, измерена от OOKLA за 2018 г. Интегрираният годишен доклад, представен от Атанас Добрев, включва още анализ на допълнителната стойност, която телекомът допринася към обществото в качеството му на един от най-големите работодатели и сериозни корпоративни дарители. Пълният доклад за представянето на компанията през 2018 година може да намерите на ", "date": "2019.06.12", "title": "VIVACOM запазва лидерската си позиция на българския телеком пазар"}
{"url": "https://www.monitor.bg:443/bg/a/view/dyrvo-premaza-sekach-v-gorata-167720", "text": "Отсечено дърво падна и премаза до смърт 30-годишен секач в гората. Това съобщи говорителят на пазарджишката Областна дирекция на МВР Мирослав Стоянов. Загиналият е от село Хаджиево и се казва Димитър Найденов.Трагичният инцидент е станал  сутринта във вторник в местност край пазарджишкото село Паталеница. 29-годишният В.С. от съседното село Дебръщица извършвал дърводобив в гората, като работник в частна фирма. По време на рязане на дърво, стволът паднал върху намиращият се наблизо Димитър. В резултат на това на мъжа е нанесена тежка травма в областта на гръбнака и е починал. Трупът е транспортиран за аутопсия, а на мястото е извършен оглед от дежурна група при Районното управление на полицията в Пазарджик.", "date": "2019.06.12", "title": "Дърво премаза секач в гората"}
{"url": "https://www.monitor.bg:443/bg/a/view/madona-reklamira-novija-si-album-s-gola-snimka-vijte-ja-tuk-167716", "text": "Кралицата на попа Мадона разпространи в интернет любопитна снимка за реклама на новия си албум Madame X. Кадърът улавя голи женски гърди, едната от които е прободена от роза. Певицата сподели концепцията в Инстаграм под името Тя зарадва феновете си и със своя снимка, на която позира разкрачена в съблекалня по мрежести чорапи и кожени боти, придружена от надписа \"Майката на драконите\". Заговори се, че фотографиите трябва да отклонят вниманието от факта, че билетите за концертите й се продават слабо, въпреки че 60-годишната звезда ги насрочи в \"интимни зали\", вместо на стадиони. Турнето на Мадона Madame X стартира на 12 септември. Сред спирките на обиколката са Филаделфия, Лас Вегас, Бостън, Маями, Лисабон, Лондон и Париж. Новият 14-и албум на певицата ще излезе на пазара в петък. От предишния й - Rebel Heart, който датира от 2015 г, бяха продадени 1 милион копия.", "date": "2019.06.12", "title": "Мадона рекламира новия си албум с гола снимка (ВИЖТЕ Я ТУК)"}
{"url": "https://www.monitor.bg:443/bg/a/view/mihajlov-vsichki-haresvat-novija-format-167715", "text": "Президентът на Българския футболен съюз Борислав Михайлов благодари за подкрепата от Министерството на спорта и Българския спортен тотализатор, като сподели, че се мисли за бъдещето и развитието на футболните ни таланти. Преди днешния жребий за новия сезон в Първа и Втора лига бе представена топката \"Адидас\", с която ще се играят мачове и която всеки отбор ще получи. За отборите ни от елита те ще бъдат 60 за всеки клуб, а за тимовете от Втора лига - 20. Третодивизионните отбори ще получат 10 топки. Михайлов е на мнение, че форматът на Първа лига е интересен и харесван от всички. \"Искам да благодаря на министър Кралев и Дамян Дамянов за подкрепата. Много е важно всички отбори да са на равни начала с топките. Постигнахме промяна на инфраструктурата на много стадиони. Играе се на осветление, повечето стадиони във Втора лига имат добри терени. Разговаряли сме да разширим тази програма за развитие на детско-юношеския футбол. Мисли се за бъдещето. Това са бъдещите футболисти. Последните три първенства бяха много оспорвани. Новият формат всички го харесват - медии и телевизии. Излъчват се всички мачове и нека пожелаем лек жребий на всички отбори и успех в следващото първенство\", каза Михайлов.", "date": "2019.06.12", "title": "Михайлов: Всички харесват новия формат"}
{"url": "https://www.monitor.bg:443/bg/a/view/bundestima-sgazi-estonija-s-8-0-no-ostana-vtori-obzor-i-rezultati-167727", "text": "Бундестима мина през Естония с 8:0 и запази стопроцентовата си успеваемост от началото на квалификациите за Евро 2020. На „Опел Арена“ в Майнц Германия не показа милост към съперника, като Марко Ройс и Серж Гнабри вкараха по два гола, а другите попадения във вратата на естонците бяха дело на Леон Горетцка, Илкай Гюндоган (от дузпа), Тимо Вернер и Льорой Сане. Въпреки успеха, Германия остана на второ място в група „С“ с 9 точки, а лидер е Северна Ирландия с 12. Ирландците надвиха с 1:0 като гост Беларус и също са на кампанията. В същото време това беше четвърта победа за Бундестима срещу Естония от четирите мача помежду им. Преди изминалия двубой те не се бяха срещали в продължение на 80 години. Освен това, Германия вече е в серия от 14 поредни победи в световни и европейски квалификации. Далеч по-труден успех постигна националният отбор на Италия, който надви трудно с 2:1 като домакин тима на Босна и Херцеговина. Един Джеко (32') даде преднина на гостите, но Лоренцо Инсиние (49') и Марко Верати (86') преобърнаха развоя на мача. Световният шампион Франция пък се съвзе бързо от поражението с 0:2 от Турция в европейските квалификации и с 4:0 в гостуването си на аутсайдера в група „Н“ Андора. Гостите си свършиха работата без да полагат твърде много усилия, а точни за успеха бяха Клиан Мбапе в 11-ата, Висам Бен Йедер в 30-ата, Флориан Товен в 45-ата и Кюрт Зума в 60-ата минута. В останалите двубои от квалификациите Азербайджан отстъпи на Словакия с 1:5, Унгария би Уелс с 1:0, Исландия надви Турция с 2:1, Албания взе домакинството си на Молдова с 2:0, Казахстан разгроми Сан Марино с 4:0, Русия надделя с 1:0 над Кипър, Белгия удари Шотландия с 3:0, Лихтенщайн загуби с 0:2 от Финландия, а Армения постигна победа с 3:2 при визитата си на Гърция.", "date": "2019.06.12", "title": "Бундестима сгази Естония с 8:0, но остана втори (ОБЗОР И РЕЗУЛТАТИ)"}
{"url": "https://www.monitor.bg:443/bg/a/view/njama-edinodushie-v-es-za-nachalo-na-pregovorite-sys-skopie-i-tirana-167725", "text": "Председателят на Европейския съвет Доналд Туск предупреди днес, че засега няма необходимото единодушие сред държавите в ЕС за започване на преговори за присъединяване със Скопие и Тирана в следващите дни. Предвижда се Съветът на ЕС да обсъди въпроса другата седмица на заседание в Люксембург. Не искам да предричам решенията, но направихте всичко, което се очакваше от Вас, обърна се Туск към македонския президент Стево Пендаровски в съвместно изявление пред медиите. Държавата Ви даде всички правилни сигнали на страна кандидат за присъединяване към ЕС. Не всички държави от ЕС са готови за решение в следващите дни. Вярвам, че има само едно решение - за начало на преговорите със Скопие и Тирана, както препоръча Европейската комисия. Въпросът не е дали, а кога. Предпазлив съм, защото постигането на единодушие отнема повече време, отколкото би ми се искало, обобщи Туск. По неговите думи споразуменията на Северна Македония с България и Гърция са исторически и служат за пример. Няма съмнение, че мястото на Вашата страна и на целия регион е в ЕС, добави той. Македонските граждани заслужават възможност да изградят честно европейско общество, заяви президентът Пендаровски. Той определи доклада на ЕК с препоръката за начало на присъединителни преговори като \"най-добрия досега\" и отбеляза, че комисията не е поставяла допълнителни условия. Бяхме посочени като светъл пример за региона. Споразуменията с Атина и София премахнаха пречките пред нас. Имаме слабости и ни остава още много работа. Постигаме повече, когато пред нас стоят ясни задачи, а за решаването им най-доброто средство е преговорният процес, добави македонският държавен глава.", "date": "2019.06.12", "title": "Няма единодушие в ЕС за начало на преговорите със Скопие и Тирана "}
{"url": "https://www.monitor.bg:443/bg/a/view/borisov-pak-podkara-djipa-na-voennoto-uchenie-v-shabla-167718", "text": "Премиерът Бойко Борисов пак се качи зад волана на джипа си и посети военното учение, което участват военни части от България, Сърбия и САЩ в \"Ново село\". Джипът премина през цялата редица танкове, които бяха обозначени с флаговете на държавите.   Учението се провежда до 14 юни на зенитния полигон на Военновъздушните сили в морския град, съобщават от Министерството на отбраната. \"Ние като кашици много прах сме поели\", пошегува се Борисов, докато джипът минаваше през траншетите изкопани от танковете. Той слезе от колата, за да проследи стрелбите с танкове. На учебния полигон \"Ново село\", освен Борисов пристигнаха и министърът на отбраната Красимир Каракачанов и началникът на отбраната генерал Андрей Боцев. Там те наблюдаваха тактическите занятия по програмата „Ответен удар – 2019 г.“ на военнослужещите от състава на многонационален батальон. В него участваха над 800 военнослужещи въоръжените сили на България, Албания, Гърция, Северна Македония и САЩ. Военните упражняват способности за контра атака, блокиране и унищожаване.", "date": "2019.06.12", "title": "Борисов пак подкара джипа, посети военно учение в \"Ново село\""}
{"url": "https://www.monitor.bg:443/bg/a/view/pusnaha-bylgarina-zapodozrjan-za-iznasilvane-na-dyshterja-si-v-berlin-167722", "text": "Българинът Димитър Д., който беше задържан по данни, че е насилвал 8-годишната си дъщеричка в Берлин, е освободен от германските власти. 30-годишният мъж е освободен, защото според властите няма опасност да се скрие или да избяга, съобщи вестник \"Билд\". Димитър бил арестуван преди няколко дни, след като момиченцето споделило на своя приятелка в училище за преживяното. \"Нормално ли е това? Твоят баща прави ли така?\", попитало я то. Приятелката на пострадалата пък споделила с майка си и така сигнала стигнал до социалните служби. Пред тях дъщеричката на българина разказвала два часа какво се е случвало. Дете се оплакало и от болки в бедрото, не е ясно от какво са те обаче. Оказало се, че майката е знаела за насилието, но забранила на момиченцето да казва на когото и да било. \"Той ми обеща, че ще спре. Каза, че ще престане\", викала жената в свое оправдание, докато задържат съпруга й. Семейството има още две деца - също момичета - по-малко и по-голямо. И трите са взети от родителите и за тях се грижат социалните служби.", "date": "2019.06.12", "title": "Пуснаха българина заподозрян за изнасилване на дъщеря си в Берлин"}
{"url": "https://www.monitor.bg:443/bg/a/view/prez-2020-g-bez-novi-investicionni-proekti-finansirani-s-dyrjavni-zaemi-167724", "text": "Министерският съвет взе решение в проекта на Закон за държавния бюджет на Република България за 2020 г. да не бъдат включвани нови инвестиционни проекти, които да бъдат финансирани с държавни заеми и/или с издаване на държавни гаранции. Основанието за това е, че няма постъпили от ресорните министерства нови проектни предложения по реда на Наредбата за условията, на които трябва да отговарят инвестиционните проекти, финансирани с държавни заеми, и проектите, кандидатстващи за финансиране с държавна гаранция, и за реда за тяхното разглеждане. С това решение ще се осигури последователност при прилагането на мерките за подобряване на бюджетната позиция на фона на продължаващата фискална консолидация и за спазване на фискалните цели, предвидени в Средносрочната бюджетна прогноза за 2020-2022 г. Правителството реши и в проекта на Закона за държавния бюджет за следващата година да бъде предвидена възможност за издаване на държавна гаранция по споразумение между Международната банка за възстановяване и развитие и Фонда за гарантиране на влоговете в банките за осигуряване на достъп на Фонда до инструмент за условно финансиране в размер до 350 млн. eвро.", "date": "2019.06.12", "title": "През 2020 г. без нови инвестиционни проекти, финансирани с държавни заеми"}
{"url": "https://www.monitor.bg:443/bg/a/view/hakeri-iznudvat-radiohead-za-150-hiljadi-167717", "text": "Английската рок банда Radiohead пусна набор от записи, чиято обща продължителност е 18 часа, след като въпросните бяха хакнати от недоброжелатели. За това съобщи китаристът и композитор Джони Грийнуд в социалните мрежи. Той изтъкна, че групата е изнудвана да заплати 150 хиляди долара, ако не желае песните да бъдат разпространени от хакерите. Това принудило музикантите да излъчат още сега парчетата. Интересен факт е, че записите са били осъществени още преди години, като намерение да бъдат специално пуснати в продажба е малко вероятно да е имало. Според данните на самата група, недоброжелателите са получили достъп до архивен минидиск на фронтмена Том Йорк. Записите са от времето на издаването на албума OK Computer (1997) и по този начин са били цифрово съхранявани от компанията Sony Песните са налични за безплатен стрийминг в рамките на 18 дни, като могат да бъдат закупени и срещу 23 долара от BandCamp. Всички спечелени средства от записите ще бъдат дарени на организацията Extinction Rebellion.", "date": "2019.06.12", "title": "Хакери изнудват Radiohead за $150 хиляди"}
{"url": "https://www.monitor.bg:443/bg/a/view/na-pyrvo-chetene-1-lev-partijna-subsidija-ot-uli-167714", "text": "1 лев вместо досегашните 11 лева да бъде партийната субсидия от 1 юли. Това одобриха депутатите след като гласуваха на първо четене актуализацията на бюджета за 2019-та. Поправките в закона минаха със 117 гласа \"за\" на ГЕРБ, \"Обединени патриоти\" и \"Воля\", а 90 от ДПС и БСП гласуваха \"против\". По време на дебатите ДПС поискаха и партиите да набират пари под обществен контрол. Зам.-шефът на ПГ на ДПС Йордан Цонев само уточни, че такива средства да се приемат от държавни органи и от чужди граждани и юридически лица. Той даде да се разбере, че не приемат аргумента, че субсидиите се свиват на 1 лева заради обществените очаквания, ако има такова според него това трябва да стане след дискусия. Според него така ще се добави нова тема в докладите на ЕС и ЕК. Именно затова той повтори идеята на ДПС, че ще внесат между 1 и 2 -ро четене субсидията да е 0 лева. По думите му субсидия от 1 или 5 лева ще доведе до недофинансирана не партиите и търсене на това извън регламентираното.  той даде пример с Германия и Холандия, като при първите парите са партиите са над 10 евро за глас, а в Холандия финансирането е смесено. От \"Атака\" пък поясниха,че подкрепят закона , но трябва да се търси друг механизъм, който за замени субсидиите. И тъй като основна част от парите отиват за кампании, те предлагат промени в закона за политическите партии,с които  Искрен Веселинов от ВМРО пък нашега предложи закона за партиите да се замени с този за обществените поръчки и да се започне с наддаване за постове. Воеводите са за свиване на субсидията, но според Веселинов 1 лев няма да е достатъчно за функциониране на партиите. Именно затова в закона трябвало да се запише легитимен механизъм за финансиране. Той поясни,че те също ще внесат предложения между 1 и 2 -ро четене, но не уточни дали това ще е старата им идея за 5 лева субсидия за спечелен глас. БСП на свой ред пък заявиха, че така се застрашава демокрацията и е опит за заличаване на политическите сили. и призоваха да не се бърза с поправките. \"Обричате политическите партии да изчезнат\", предупреди социалистът Драгомир Стойнев. Неговият колега Румен Гечев пък отново лансира идеята им банковите депозити на партиите, натрупани до 3 юни и неизхарчени, да се върнат в бюджета. Гечев обвини ГЕРБ във вакханалия и опит за притискане до стената на БСП.  ГЕРБ пък дадоха да се разбере, че са внесли тези предложения, за и те ги бранят. \"На нас ни омръзна тази роля. нямаме намерения да я играем\", каза Тома Биков. Той дори изтъкна, че знаят какви са рисковете от намаляване на субсидията на 1 лев. Той поясни,че парите отиват предимно за медийни пакети и се харчат за кампании, а не се делят между членовете и депутатите. \"Никой от ГЕРБ не желае българската демокрация да се олигархилиира\", увери Биков. Всъщност по време на дебатите БСП и ГЕРБ си От ГЕРБ увериха, че техните пари са прозрачни и на няколко пъти намекнаха, че социалистите кътат средствата в партийните каси,а  не в банките и затова после свикват пленуми, за да се чудят къде са отишли средствата. Александър Иванов цитира Алберт Анщайн и дори изтъкна, че БСП харчат безотговорно своята партийна субсидия. Пример за това било, че дори два пъти фалирали държавата и се надява гражданите никога повече да не им дадат властта отново. Червените пък изтъкнаха, ГЕРБ има символични средства от членски внос, а БСП - над 1 млн. лева.В ЕС пък имало само една държава, която не участвала във финансирането на формациите - Швейцария. Социалистите попитаха ГЕРБ колко лихва плащат за техните банкови депозити. На свой ред от ГЕРБ отговориха,че лихвата им е едва 0,05 % и тя покрива банковите такси.", "date": "2019.06.12", "title": "На първо четене: 1 лев партийна субсидия от юли  (ОБНОВЕНА)"}
{"url": "https://www.monitor.bg:443/bg/a/view/premieryt-mvr-nikoga-ne-e-bilo-po-dobre-okomplektovano-167706", "text": "МВР никога не са били по- добре окомплектовани. Това каза премиерът Бойко Борисов в Дирекция „Жандармерия“ на връчването на ключовете на нови автомобили на областните дирекции встраната. “346 са автомобилите за 9 млн. Лева. Благодаря на отчето, че дойде да благослови момчетата. С тези коли преследват престъпници, трябва да се придвижват бързо. Много са хубави автомобилите, 6 скорости, близо 130 коня, много икономични, бензинови“, посочи Борисов.  „Взимаме бензинови автомобили, защото виждате рестрикциите към дизела в Европа вървят с бясна скорост. А може и да дойде време и в България да се произвеждат“, коментира премиерът.  „Мисля, че полицаите, които ги карат, ще бъдат доволни, защото са много по-добри от старите коли“, изтъкна той. По думите му от времето, когато е бил главен секретар, досега разликата в окомплектоването на МВР е от земята до небето. По думите му от времето, когато е бил главен секретар, досега разликата в окомплектоването на МВР е от земята до небето. „Купуваме техника, за да могат полицаите ни да си изпълняват функциите, не само те, а и жандармерията. В най- отдалечените места да може да се отива бързо“, заяви премиерът. „Тези лампи отгоре на автомобилите са от ново поколение, не изгарят като старите. Така че през нощта да могат да се обозначават и по магистрали, и по пътища“, каза още Бойко Борисов. Той коментира и осветляването на самоличността на 16-годишното момче от Пловдив, което беше заподозряно в подготовката на терористичен акт. През седмицата електронна агенция пусна негова снимка, на родителите му, както и имената му, което е нарушение на закона, тъй като заподозрения е непълнолетен.  \"Не се изкушавайте в жълтенията да се показвате най-информирани\", заяви премиерът. \"Благодаря на онези медии, които запазиха самоличността на ученика, те са истински медии, допълни Борисов. В отговор на въпрос защо прокуратурата е оповестила случая, Борисов заяви, че \"няма как да не го оповестим, защото той влиза в съда. Благодаря много на тези, които се съобразиха с етиката и ни подкрепиха\", подчерта още веднъж Борисов. \"Това са чудовищни, мръсни бомби, които убиват хора, по-силни от тези в Сарафово\", каза още Борисов във връзка с намерените експлозиви в дома на ученика. Премиерът засегна и въпроса с партийните субсидии.  \"Не коментирам предложения. Имаме правителствено решение на Министерски съвет за 1 лев, отговори Борисов на журналистически въпрос относно предложението на ДПС субсидията за партиите да бъде 0 лева на действителен глас.  „След референдума всичко се стоварваше на гърба на ГЕРБ и на всички им беше лесно“, коментира Борисов. „Сега правителството взе решение. Не коментирам колко да бъде субсидията. Ние сме взели решение на база на референдума, то е 1 лев и това защитава ГЕРБ“, обяви премиерът.  „Какво искат да правят другите партии си е тяхна работа“, заяви Бойко Борисов. „Ние не правим предложение, ние сме дали решение. Има голяма разлика“, посочи той. „Иначе аз мога да предложа да асфалтираме пътя до Луната и това не е лошо“, коментира още Борисов.", "date": "2019.06.12", "title": "Премиерът: МВР никога не е било по-добре окомплектовано"}
{"url": "https://www.monitor.bg:443/bg/a/view/uslovna-prisyda-za-myj-nabil-laborantka-v-bolnica-167705", "text": "33-годишният Никола Н. от Добрич получи условна присъда от 1 година и 4 месеца с 3-годишен изпитателен срок за причиняване на средна телесна повреда на медицински специалист, извършено по хулигански подбуди. Подсъдимият се призна за виновен пред Окръжен съд - Добрич, отказа се от разглеждане на наказателното дело срещу него по общия ред и сключи споразумение с Окръжната прокуратура в Добрич. В изпитателния срок с Никола Н. ще се провежда възпитателна работа от полицейски инспектор по местоживеене. В тежест на осъдения са и направените разноски по делото в размер на близо 1300 лева. На 29 януари миналата година пострадалата лаборантка взела кръв на дете на година и два месеца, което било придружавано от майка си. Манипулацията била травмираща за детето и то започнало да плаче, а майката била видимо изнервена. След манипулацията жената и детето си тръгнали. Около половин час по-късно майката се върнала в болницата заедно с подсъдимия, който е баща на детето. Намерили лаборантката и Никола й нанесъл юмручен удар, който счупил слепоочна кост и причинил контузия на мозъка на жената. Одобреното от Окръжния съд споразумение има последиците на влязла в сила присъда.      ", "date": "2019.06.12", "title": "Условна присъда за мъж, набил лаборантка в болница"}
{"url": "https://www.monitor.bg:443/bg/a/view/vodata-v-strelcha-poteche-v-cheshmite-no-ne-stava-za-piene-167707", "text": "Водоподаването в Стрелча бе възстановено тази сутрин, но питейната течност, която тече от чешмите в къщите на хората, не е годна за пиене. Водата може да се използва само за битови нужди. Това информираха от местното предприятие „ В и К“. От понеделник в средногорското градче е обявено бедствено положение по заповед на кмета на общината Стойно Чачов, тъй като в резултат на падналите в района проливни дъждове са затлачени с кал и тиня водовземните съоръжения. Екипи на дружеството „ В и К“ в Стрелча два дни непрекъснато отстраняват аварии по дългия 7 километра водопровод на града, но положението все още е критично. Основното съоръжение е строено през 1947 г. и непрекъснато се отстраняват аварии по него, затова се нуждае от спешен ремонт. Според управителя на „В и К“-Стрелча Филип Фингаров водата, която е тръгнала по чешмите, поне две седмици трябва да се оттича по тръбите, за да стане годна за пиене. Необходимо е да бъдат почистени и дезинфектирани съоръженията от утаителя, пречиствателната станция и резервоарите, които са просмукали тиня от пороите. Местните жители не ползват вода от осигурените от общината водоноски, тъй като също не става за пиене, а само за разливане. Те си наливат от чешмите с минерална вода в града. Те са само 4 и пред тях от два дни се вият опашки на хора с туби и бидони. За да се справи с проблема с водоснабдяването в малкото градче са на местната община са необходими минимум 5 млн.лв., коментира кметът Стойно Чачов. От вчера представители на Държавната комисия за енергийно и водно регулиране са в Стрелча, за да проверят съоръженията от водоснабдителната мрежа.", "date": "2019.06.12", "title": "Водата в Стрелча потече в чешмите, но не става за пиене"}
{"url": "https://www.monitor.bg:443/bg/a/view/sled-sreshtata-na-dps-s-farmacevtite-pri-svivane-na-dds-za-lekarstva-ima-risk-za-fiska-i-nzok-167708", "text": "Намаляването на ДДС-то за лекарствата ще доведе до гарантиран спад и на цените на медикаментите за потребителите, но това би се отразило на фиска и на бюджета на НЗОК. Това стана ясно след срещата на ДПС с представители на фармацевтичния бранш в НС. Лидерът на ДПС Мустафа Карадайъ обясни,че браншът одобрява тяхната идея са намаляване на ДДС-то. Трите асоциации, с които те са имали среща, са се фокусирали върху лекарствата, които се изписват с рецепта. По думите му обаче трябва да се намери ясен баланс между отражение върху бюджета и социалният аспект. Карадайъ обясни, че браншът им е дал примери как се образува цената на лекарствата, каква част са добавките за търговците и какво би било конкретното отражение , ако ДДС-то бъде намалено. Въпреки това от ДПС не пожелаха да дадат примери с колко се свие цената на лекарствата.  На свой ред зам.-шефът на ПГ на ДПС Йордан Цонев обясни, че това е единственият сектор, при който има гаранции, че цените ще паднат. Поставял се обаче въпросът с финансирането на НЗОК от бюджета, ако ставката с свие. В момента бюджета на касата е около 1,1 млрд.лева, а разчетите показвали, че той може да се намали между 150 – 300 до 500 млн. лева в зависимост от групите лекарства, за които искат ДДС да се намали. Именно това пък поставяло въпроса за модела на функциониране на системата. Накрая Цонев обясни,че те търсят решение , а не вдигане на рейтинг и именно това е разликата на ДПС с останалите партии.  Карадайъ пък обясни, че ще се пристъпи към законодателни поправки едва след като има съгласие с бранша, обществото и политиците. Закон без широко обсъждане е най-неустойчиво и нетрайно, каза още той.", "date": "2019.06.12", "title": "След срещата на ДПС с фармацевтите: При свиване на ДДС за лекарства има риск за фиска и НЗОК"}
{"url": "https://www.monitor.bg:443/bg/a/view/dekar-niva-prez-2018-ta-poskypna-do-941-lv-167710", "text": "През 2018 г. средната цена на един декар земеделска земя достига 941 лв., което е със 7,9% повече в сравнение с 2017 г., съобщи Националният статистически институт (НСИ). Спрямо предходната година увеличение е отчетено в цената на нивите - с 12,6%. При постоянно затревените площи има намаление с 16,8%. За миналата година най-висока e цената на земеделската земя в Североизточния район - 1345 лв. на декар. Увеличение спрямо предходната година е отчетено в Северния централен район - с 39,5%, и Цената на земята в Югоизточния район остава почти на същото равнище спрямо 2017 г., като е отбелязано слабо повишение с 0,8%. През 2018 г. се наблюдава поевтиняване на декар земеделска земя в Югозападния район - с 53,4%, в Северозападния - с 4,5%, и в Североизточния район - с 4 на сто. През 2018 г. средната цена на рентата на един декар наета/арендувана земеделска земя достига 48 лв., което е с 4,3% повече спрямо 2017 г. Спрямо предходната година увеличението на рентата за нивите е с 6,4 на сто. Според председателя на Тракийската асоциация на зърнопроизводителите Радослав Христов в района около Стара Загора цените на земеделската земя варират от 800 до 1100-1200 лв. за декар от първа до пета категория. Цените зависят от много фактори, но в последните 4-5 години обяснява той. „На първо място от цената на културата, която се отглежда. Другият фактор е дали някои от големите играчи на пазара като инвестиционните фондове влагат в земеделска земя, но те засега спряха да купуват на всяка цена и са по-сдържани. Третият фактор са арендаторите. В районите със застъпено зърнопроизводство 80% от колегите купуват имотите, обявени за продажба в землищата, където работят. Излязат ли те от пазара на земя, цените ще тръгнат надолу. Причината арендаторите да купуват земя често е страхът им да не я вземе някой друг. Инвестицията обаче се възвръща едва след около 10 години“, пояснява Христов. Държавната статистика отчита, че през 2018 г. най-висока средна рента от 69 лв. за ползване на земята е изплащана в Североизточна България. Увеличение на цената на рентата спрямо предходната година се наблюдава във всички статистически райони с изключение на Южния централен район. За миналата година най-висока рента са давали арендаторите в Североизточния район - 69 лв./дка. Увеличение на рентата спрямо предходната година се наблюдава във всички статистически райони с изключение на Южния централен район, отчитат от НСИ. Инж. Борис Антонов, председател на Сдружението на собствениците на земеделски земи - арендодатели обаче смята, че а арендаторите били хванали собствениците на земята за гушата. „В Северозападна България, където земята е плодородна, се плащат само по 40 лв. на декар, а в Добруджа рентата стига до 100 лв. Кооперации в районите на Централна Северна България и Тутракан например дават по 80-90 лв. на декар и отделно дивиденти на членовете си, дали земята си за обработка“, обясни браншовикът. Радослав Христов обясни, че в Южна България рентата се изчислява през цената на фуражната пшеница, а не както в Северна да е фиксирана на твърда сума на единица площ.", "date": "2019.06.12", "title": "Декар земя през 2018-а поскъпна до 941 лв. (ОБНОВЕНА)"}
{"url": "https://www.monitor.bg:443/bg/a/view/sledim-poslednata-bitka-na-hitler-v-6-epizoda-167713", "text": "Датата е 6 юни 1944 година. Съюзниците най-накрая изпращат войски в Нормандия, за да отворят западния фронт. Така започва поредицата на National Geographic „Последната битка на Хитлер\", която ще проследим в шест епизода, всеки от които по 60 минути. Въпреки първоначалната изненада от десанта и напредването на войските на Съюзниците, лоялното нацистко население и войски са решени да направят непробиваем обръч около градовете, селата и укрепленията на окупирана Европа, за да бранят Третия Райх. Това са историите на отчаяни битки, водени на ръба на загубата, които сюжетът ще проследи. Първият епизод от „Последната битка на Хитлер\" ще се завърти по National Geographic на 20 юни от 22, 55 ч.", "date": "2019.06.12", "title": "Следим „Последната битка на Хитлер\" в 6 епизода"}
{"url": "https://www.monitor.bg:443/bg/a/view/prodajbite-na-avtomobili-v-kitaj-se-srinaha-s-16-4-prez-maj-167711", "text": "Продажбите на автомобили в Китай са намалели с 16,4% през май спрямо същия месец миналата година, съобщи в сряда най-голямата автомобилна асоциация в страната, цитирана от Reuters. Това е 11-ият пореден месец на спад на най-големия автомобилен пазар в света. Продажбите са намалели до 1,91 млн. автомобила, уточни Китайската асоциация на автомобилните производители (CAAM). През април спадът бе 14,6%, а през март - 5,2 на сто на фона на забавящия се икономически растеж и търговската война със САЩ. Продажбите намаляват и прилагането на екологичния стандарт \"Китай VI\" за вредните емисии и в провинциите по-рано от срока, определен от централното правителство, който е 2020 г., внасяйки несигурност сред производителите, според асоциацията и анализатори. В сегмента на автомобилите с нови енергийни източници продажбите продължават да се повишават като за май растежът им е 1,8 на сто до 104 000 автомобила, уточни асоциацията. Миналата година, макар пазарът като цяло да се сви, продажбите в този сектор скочиха с близо 62%. Автомобилите с нови енергийни източници включват бензиново-електрически хибриди, плъг-ин хибриди, изцяло електрически автомобили и автомобили с водородни горивни клетки. Китай, който е засегнат от изключително тежко замърсяване на въздуха, е горещ привърженик на автомобилите с нови енергийни източници, като настоява производителите да покриват квоти в продажбите. По-рано този месец правителството обяви мерки за съживяване на автомобилните продажби, включително местните власти да спрат да налагат нови ограничения за покупката на автомобили и премахване на ограниченията, които се прилагат за автомобилите с нови източници на енергия. През май повечето автомобилопроизводители отчетоха спад на продажбите в Китай с изключение на Toyota и Honda, които имат двуцифрен растеж. Автомобилопроизводителите отговориха на спада на пазара с понижаване на цените, но анализаторите изразиха опасения за рентабилността в дългосрочен план.", "date": "2019.06.12", "title": "Продажбите на автомобили в Китай се сринаха с 16,4% през май"}
{"url": "https://www.monitor.bg:443/bg/a/view/jrebijat-za-sezon-2019-2020-cska-levski-i-derbito-na-plovdiv-v-edin-kryg-167712", "text": "Столичното вечно дерби „Левски“ - ЦСКА и пловдивският сблъсък „Локомотив“ - „Ботев“ ще се играят в един и същи кръг, стана ясно след тегленето на жребия за новия сезон в Първа лига. Двата най-рискови двубоя в българския футбол ще бъдат в осмия кръг, но почти сигурно ще са в различни дни, за да може полицията да се справи с охраната. Иначе програмата за старта на първенството не предложи сериозни сблъсъци. Сезонът започва на 12 юли, когато ЦСКА е домакин на „Етър“, а „Левски“ гостува на „Дунав“ в Русе. Шампионът „Лудогорец“ пък посреща дебютанта „Царско село“. До края на календарната година разградчани ще приемат също и двата столични гранда - „червените“ са в петия кръг, а „сините“ - в 12-ия. Интересното е, че за целия сезон до Нова година „Левски“ ще има само 3 мача извън София – срещу „Дунав“, „Етър“ и „Лудогорец“, а цели 8 поредни мача играчите на Петър Хубчев ще играят в столицата. Причина за това е, че в тази серия гостуванията ще бъдат все на тимове от София – ЦСКА, „Славия“, „Царско село“ и „Витоша“. „Левски“ пък беше представен от легендата Кирил Ивков и члена на УС Галя Костова. Безспорно най-колоритен в коментара си за жребия обаче бе президентът на „Локо“ (Пд) Христо Крушарски. „Дербито на българския футбол е само едно и то е в Пловдив, столичното вече изобщо не е дерби“, изцепи се босът на „смърфовете“. Преди церемонията клубовете получиха подарък от Спортния тотализатор под формата на топки „Адидас“, с които ще се играят и офциалните мачове в Първа и Втора лига. Тимовете от елита получиха по 60 топки, тези от втория ешелон – по 20, а третодивизионните тимове вземат по 10. „Много е важно всички отбори да са на равни начала с топките и затова благодаря за подкрепата, сподели президентът на БФС Борислав Михайлов. - Последните 3 първенства бяха много оспорвани, форматът на Първа лига се харесва и от медиите, и от феновете“, допълни босът, който пожела успех на всички клубове преди старта на сезона. Лудогорец - Царско село  ЦСКА - Етър Черно море – Локомотив (Пд) Арда - Ботев (Пд) Ботев (Вр) - Берое Дунав - Левски Славия - Витоша", "date": "2019.06.12", "title": "Дербитата на София и Пловдив се засякоха (ОБЗОР на жребия)"}
{"url": "https://www.monitor.bg:443/bg/a/view/svetyt-e-stanal-malko-po-siguren-za-pyrvi-pyt-ot-pet-godini-167709", "text": "Светът е станал малко по-сигурен за първи път от пет години, но си остава \"значително по-малко мирен, отколкото беше преди десетилетие\". Това се констатира проучване на базирания в Австралия Институт за икономика и мир, предадоха ДПА и Ройтерс. Всяка година институтът представя глобален индекс на мира. В него са подредени страните, като най-отгоре са тези, които са считани за най-мирни. Подредбата е въз основа на 23 фактора, като вътрешни и външни конфликти, военни разходи, тероризъм, убийства, друга престъпност и др. Начело на индекса е Исландия за 11-а поредна година. В дъното, тоест най-малко мирната страна в света, е Афганистан.  Европейските страни съставляват 17 от 25-те най-мирни държави в света, посочва още изследването. Украйна отчита подобряване на ситуацията в сравнение с 2018 г., а в Никарагуа е отчетено рязко влошаване. Над 400 милиона души живеят в райони, в които нивото на мирен живот е ниско, а рисковете, свързани с климатичните промени, са високи, се казва в изследването. Страните южно от Сахара са изложени на най-голям риск от екологични фактори, обострящи конфликтите, се допълва в проучването. Около 103 милиона души в осемте най-малко мирни страни в света живеят и в райони, в които рисковете, свързани с климата са най-високи, се казва още в проучването.  Климатичните промени ще представляват заплаха за страните по света в идното десетилетие, се допълва в документа. Стив Килелея, основателят на института, констатира, че индексът показва и положителни и отрицателни тенденции, свързани с мира. Той припомня, че докато конфликти, доминирали през изминалото десетилетие, като тези в Ирак и Сирия, започват да утихват, нови конфликти са избухнали в Йемен, Никарагуа и Турция. В сайта на института индексът е представен детайлно. Класирани са общо 163 страни. След първенеца Исландия, челната десятка се оформя от Нова Зеландия, Португалия, Австрия, Дания, Канада, Сингапур, Словения, Япония и Чехия. България е на 26-о място в цялостния индекс. Но в индекса само на европейските страни тя се подрежда на 18-о място от 36 държави. В дъното на индекса Афганистан е на 163-о място, а позициите от 158-о до 162 се заемат съответно от Сомалия, Ирак, Йемен, Южен Судан и Сирия. Русия е на 154-о място, Турция на 152-о място, Украйна на 150-о място. Китай е на 110-о място, а трите сили от ЕС - Великобритания, Франция и Германия са съответно на 45-о, 60-о и 22-о място.", "date": "2019.06.12", "title": "Светът е станал малко по-сигурен за първи път от пет години"}
{"url": "https://www.monitor.bg:443/bg/a/view/gryckijat-prezident-razpusna-parlamenta-i-nasrochi-predsrochni-izbori-167699", "text": "Указът на гръцкия президент Прокопис Павлопулос за разпускане на парламента и насрочване на предсрочни парламентарни избори на 7 юли влезе официално в сила, след като беше окачен на входа на парламента, както се изисква от закона, съобщи агенция АНА-МПА. С оповестяването на указа снощи започна предизборният период в Гърция. Новият състав на гръцкия парламент ще заседава за първи път на 17 юли, когато депутатите ще положат клетва. Премиерът Алексис Ципрас обяви, че ще поиска предсрочни парламентарни избори след изборите за Европейски парламент и местните избори на 26 май, на които управляващата партия СИРИЗА претърпя тежко поражение. Ципрас поиска официално от президента Павлопулос да разпусне парламента на среща с него на 10 юни. Началото на предизборния период в Гърция намира отражение и във водещите материали в печата, които са посветени на програмните обещания на основните политически сили и на критиката, която си разменят по-малко от месец преди предсрочните парламентарни избори на 7 юли. \"Хванаха ги да преписват\" е заглавието в \"Та неа\", под което опозиционното издание обвинява управляващата партия СИРИЗА, че търси спасителен пояс, като \"краде\" от програмата на Нова демокрация след \"плесницата от средната класа\", която е получила на изборите за Европарламент и местна власт на 26 май. Вестникът отбелязва, че и управляващите, по примера на Нова демокрация, вече обещават постепенна отмяна на т.нар. вноска \"солидарност\", намаляване на данъка върху недвижимата собственост с 30 процента през следващите две години и намаляване на ставките на ДДС. За сходства в програмите на двете най-големи партии в данъчната сфера пише и \"Катимерини\" в електронното си издание. Нова демокрация обещава да икономиса около 2 милиарда евро по време на четиригодишния мандат от оптимизиране на държавните разходи. От друга страна СИРИЗА има намерение да финансира икономическите си обещания от свръхизлишъка в бюджета, който обаче е резултат именно от суровата данъчна и осигурителна политика. Обещанията и на двете партии са скъпи и трябва както да бъдат предварително одобрени от кредиторите, така и да бъде подробно обяснено как ще бъдат финансирани, коментира вестникът. \"Ефимерида тон синдактон\" цитира отговора на гръцкия министър на финансите Евклидис Цакалотос на вчерашното изказване на управителя на гръцката централна банка Янис Стурнарас, който изрази мнението си, че страната няма да постигне целта за първичен бюджетен излишък от 3,5 процента от БВП тази година, а едва 2,9 процента. Цакалотос отново изразява увереност, че целта ще бъде постигната и вижда в думите на управителя на централната банка политически мотиви, като казва, че \"ако Нова демокрация спечели (изборите), Янис Стурнарас ще каже, че икономиката се развива по-добре\". Свързаният с управляващата СИРИЗА вестник \"Авги\" обвинява опозиционната дясноцентристка партия Нова демокрация, че има за цел фактически да отмени осемчасовия работен ден и петдневната работна седмица. Изданието коментира видеоматериал, на който се вижда бизнесмен от сферата на туризма да иска от лидера на Нова демокрация Кириакос Мицотакис \"седемдневна работа без проверки и глоби\", на което Мицотакис не реагира. \"Елефтерос типос\" отразява подробно речта на лидера на Кириакос Мицотакис вчера в Патра, където той обеща, че когато дойде на власт, Нова демокрация в рамките на една седмица ще разблокира инвестиционните намерения за развитие на терена на бившето атинско международно летище \"Елинико\", което беше затворено през 2001 г. Мицотакис обеща още стимули за инвеститорите като намаляване на данъците и на административните пречки.", "date": "2019.06.12", "title": "Гръцкият президент разпусна парламента и насрочи предсрочни избори "}
{"url": "https://www.monitor.bg:443/bg/a/view/vlastite-otstypiha-i-osvobodiha-arestuvanija-ruski-jurnalist-golunov-tova-e-rjadkost-167700", "text": "Снемането на обвиненията срещу руския разследващ журналист Иван Голунов е изключително рядък случай на отстъпки от страна на властта, съответстващи на степента на недоволството и мобилизацията на гражданското общество, пише френският в. \"Монд\". След като не бяха открити следи от наркотици в кръвта на Голунов, а по намерените в жилището му пакети с упойващи вещества не бяха открити неговите пръстови отпечатъци, съдът сега ще трябва да прецени доколко действията на арестувалите го полицаи са съответствали на закона. Вътрешният министър на Русия Владимир Колоколцев съобщи, че полицаите са били отстранени от длъжност до края на разследването, а двама генерали от полицията ще бъдат уволнени. Жертването на високопоставени служители е знак за нестабилност: при всички предишни случаи, в които бяха замесени членове на силите на реда, властта предпочете да не жертва своите, припомня в. \"Монд\". Все още обаче не е ясно дали обявените санкции ще бъдат съпътствани от реална промяна на полицейските методи. Скалъпените обвинения в наркотрафик са част от злоупотребите, от които често се оплакват правозащитници, отбелязва френското издание. Това е безпрецедентна победа за гражданското общество, която беше постигната само за няколко дни. За властта тази отстъпка се равнява на открито поражение. Действията срещу Голунов очевидно бяха зле подготвени и без съмнение решението за тях не е било взето на най-високо равнище. В други случаи, като по въпроса за строежа на катедрала в Екатеринбург, властите вече показаха, че могат да отстъпват пред натиска на улицата. Но тази тема беше далеч по-малко знакова и за властта отстъплението пред либералната интелигенция, маргинализирана през последните години, е особено унизително, подчертава в. \"Монд\". Опитът на руските власти за представяне на фалшиви обвинения срещу Голунов го превърна в герой, пише в статия за британския в. \"Гардиън\" Алексей Ковальов, редактор в информационния сайт \"Медуза\", за който работи задържаният журналист. От уикенда насам неговият случай завладя съзнанието на страната и в събота той беше най-популярната личност в социалните медии, измествайки президента Владимир Путин. Новината, че Голунов е арестуван по обвинение, свързано с наркотиците, звучеше странно: Никога не съм го виждал с питие, камо ли под въздействието на наркотици, пише Ковальов. Той определя Голунов като свръхсъсредоточен разследващ журналист, който може да претърсва бази данни в продължение на седмици и месеци, преди да излезе със статия за корупция в местната власт или лихвари, оставили стотици без жилища. Подобни материали няма да му донесат \"Пулицър\" или международна известност - темите са прекалено местни и неясни за глобалната публика. Той използва сух, неемоционален език, който въздейства едва накрая, когато се разбира мащабът на проблемите. Не бях обаче изненадан, продължава редакторът на сайта \"Медуза\", подчертавайки, че е знаел, че обвиненията срещу Голунов са фалшиви. На публикуваните от полицията снимки не се е виждал познатият на Ковальов апартамент на журналиста и по-късно полицията дори признава, че кадрите са направени на друго място. Но обвиненията продължаваха да се трупат, както и лъжите. Според Ковальов е било ясно кой стои зад ареста - само преди няколко часа Голунов е предал последната чернова на последното си разследване, свързано с погребалната индустрия в Москва, в чиито вътрешни борби са замесени високопоставени чиновници. Точно хора като тези може да накарат корумпирани полицаи да ти подхвърлят наркотици, отбелязва редакторът. Следва почти немислимо решение на съда, заменил престоя му в полицейския арест с домашен арест до процеса. След това се случи още нещо немислимо - започнаха масови протести. Случаят с Голунов далеч не е първият - но се надяваме той да доведе до разкриване на истината, подчертава Ковальов за в. \"Гардиън\". Със задържането на уважаван и харесван журналист могъщите руски сили за сигурност изглежда стигнаха прекалено далеч - което означава, че след почти две десетилетия управление на Путин властта на държавата все още има граници, пише в. \"Вашингтон пост\". Като цяло свободата на медиите в Русия е ограничена, но случаят с Голунов показва, че независимите медии остават влиятелни. Това е предизвикателство към Кремъл, който лавира между спада на общественото одобрение за Путин и засилващите се прояви на обществено недоволство.", "date": "2019.06.12", "title": "Властите отстъпиха и освободиха арестувания руски журналист Голунов – това е рядкост "}
{"url": "https://www.monitor.bg:443/bg/a/view/inspekcijata-po-truda-nepylnoletnite-na-rabota-narastvat-vsjaka-godina-167703", "text": "През последните години отчитаме постоянно нарастване на непълнолетните, които работят, заяви пред БНР Дина Христова – експерт в Главна инспекция по труда. „През миналата година в инспекцията са подадени над 8500 искания за работа. Дадени са 8240 разрешения, от които 8030 са за лица, навършили 16 години, а 205 са за наемане на лица до 16 години. В България 16 години е възрастта, от която може да се започне работа. Разрешенията, които се дават за деца, които не са навършили 16 години, са по изключение – те са основно за талантливи деца, които участват в музикални състави, в театрални и кино продукции, деца, които развиват някакъв талант“, обясни Христова в интервю за предаването „Преди всички“. Най-много непълнолетните лица работят в сферата на обслужването – ресторантьорство, хотелиерство, търговия, посочи тя и добави, че най-много са исканията по време на лятната ваканция. По думите й работният ден за тях е 7-часов, като нямат право да полагат нощен и извънреден труд. Дина Христова съобщи, че има установени 100 случая на непълнолетни лица, които полагат труд, без да е поискано разрешение от инспекцията. Тя предупреди работодателите, че това е нарушение на закона и се предава на прокуратурата. По думите й единични са случаите, в които се откриват нарушения с детския труд. Днес отбелязваме Международния ден за премахване на детския труд. Близо 168 млн. деца по света стават обект на трудова експлоатация, показват данни на Международната организация по труда. ", "date": "2019.06.12", "title": "Инспекцията по труда: Непълнолетните на работа нарастват всяка година"}
{"url": "https://www.monitor.bg:443/bg/a/view/uchitelka-ot-pirdop-hvyrlja-koshche-za-bokluk-po-uchenici-167695", "text": "Учителка от ПГ по туризъм и хранителни технологии \"Никола Димов\" в град Пирдоп удря ученици с кошчето за боклук по време на час, след като била провокирана от учениците. Това показва клип изпратен до Нова тв от възмутен гражданин. \"Разбира се, това е абсолютно еднократен случай. Няма подобен друг инцидент в училището, случва се за първи път. След проверка установихме една неадекватна реакция на педагога да се справи със създадена ситуация в класната стая. След проверка установихме една неадекватна реакция на педагога да се справи със създадена ситуация в класната стая. След проучване стана ясно, че е резултат от ученическа провокация, което не е видно от клипчето поради неговата краткост и това малко изкривява обективната ситуация\", коментира директорът на училището Павлина Ценова пред Нова тв. По думите й учителката все още е в процедура по уточняване на казуса. \"Предприети са мерки. Тя има право на личен избор да напусне, но това ще бъде един доброволен акт и нейно лично решение\", каза още тя. \"Колежката няма никакво право да проявява подобни форми на неадекватност. Не приемаме, че само учителката има вина, тя е била обект на провокация\", коментира Ценова.", "date": "2019.06.12", "title": "Учителка от Пирдоп хвърля кошче за боклук по ученици"}
{"url": "https://www.monitor.bg:443/bg/a/view/mizerijata-v-pirin-naj-posle-svyrshva-167702", "text": "Световноизвестния инвестиционен посредник „Емирейтс Уелт“ от вчера е основен спонсор на ОФК „Пирин“ ЕООД Благоевград. Контролния пакет акции във всички разклонения на марката държи кралското семейство в Дубай. Договорът на фирмата от Дубай с „Пирин” за срок от 1 г. стана факт снощи и беше  подписан  от управителя на общинското футболно дружество Венко Попов и на представителката на „Емирейтс Уелт” у нас Ива Димитрова Уорън, която е родена и израсла в Благоевград. Г-жа  Уорън е наследствен привърженик на „орлетата”, дъщеря е на бившия футболист  на „Ботев“- Благоевград преименуван преди години на „Пирин“ Димитър Дацев. Намеренията на „Емирейт Уелт“ са много сериозни, те са изявили желание да не се споменават финансови параметри, но от клуба се похвалиха, че партньорската перспектива пред най-обичания отбор в Югозапада е много сериозна.    Другата добра новина за „орлетата“ и техните привърженици е, че те получават лиценз за професионалния футбол за сезон 2019-2020-та година, увериха от Лицензионната комисия на БФС.  С това се сложи край на опасенията за изхвърлянето на отбора за трети път в последните 14 г. Документът ще бъде получен  в София, когато ще се тегли жребия за професионалните Първа и Втора лига.", "date": "2019.06.12", "title": "Мизерията в ФК„Пирин“ най-после свършва"}
{"url": "https://www.monitor.bg:443/bg/a/view/elektricheski-avtomobil-s-vertikalno-izlitane-i-kacane-167704", "text": "Вече има редица концепции и проекти за летящи коли, които обаче се нуждаят от писта, докато всеки би желал превозно средство, което излита и каца подобно на вертолет. Решението може да е Aska, когато стигне до производство. Когато трябва да полети, крилете се разгъват, откривайки 10-те вентилатора, вградени в основното тяло на автомобила. Също така, разполага с още два вентилатора отзад, както и по един в края на всяко крило. Предоставяната от всичките 14 вентилатора тяга, издига Aska от земята до височина за полет. Плановете са, за триместно превозно средство, което да се движи автономно по пътищата и във въздуха посредством собствена система, базирана на изкуствен интелект, която позволява засичането и избягването както на движещи се, така и неподвижни препятствия. Докато за излитане и кацане ще е необходима площадка с размери 20 на 20 метра така че, няма да е възможно просто да се излети от улицата. Както може да се очаква, закупуването на подобно летящо превозно средство би било доста скъпо. Поради това, NFT планира да предлага абонаментна услуга, при която клиентите да плащат месечна такса, предоставяща им достъп до превозно средство, когато е необходимо. Aska, което на японски означава „летяща птица”, беше официално представен в умален мащаб на шоуто EcoMotion в Тел Авив, този понеделник. Компанията планира летящ прототип за следващата година.  ", "date": "2019.06.12", "title": "Електрически автомобил с вертикално излитане и кацане"}
{"url": "https://www.monitor.bg:443/bg/a/view/peevski-shte-predlojim-0-leva-subsidija-i-amerikanski-model-za-finansirane-167696", "text": "ДПС ще предложи 0 лева партийна субсидия и американски модел на финансиране. Това стана ясно от думите на депутата от ДПС и издател на \"Телеграф медиа\" Делян Пеевски в кулоарите на Народното събрание. Повод пък се оказа предложението на ГЕРБ  и правителството за актуализация на бюджета, в който партийната субсидия се свива рязко от 11 на 1 лев, като се предлага промяната да влезе в сила от 1 юли.  Сега Пеевски обясни, че от ДПС няма да подкрепят предложението на ГЕРБ за 1 лев субсидия от бюджета на действително получен глас, а ще предложат нула лева. \"За нас това, което предлагат ГЕРБ е див популизъм. Хубаво е да се изясни какво правят партиите после\", каза той и обясни, че промяната реално означава фалит на партиите. \"Затова е нормално - ако ще се променя модела на финансиране, да бъде нула лева и отворено финансиране американски тип - от ясни и прозрачни донори\", обясни Пеевски. Попитан дали това няма да постави партиите в зависимост от бизнесмени, Пеевски отговори: \"Разберете, че 1 лев е фалит на партиите. Който го иска, да го прави. Ако не сменим модела на финансиране, нямаме партии в политиката и всичко ще е собственост на олигарсите\". Той е убеден, че нула лева субсидия не би означавала фалит на партиите, ако се смени модела на финансиране по американски тип.  На свой ред зам. - шефът на ПГ на ДПС Йордан Цонев, заяви, че и при 1 лев, и при 5 лева партиите фалират. \"Зависимостите и в двата варианта са еднакви. И при нула лева също\", обясни той. По думите му ако няма държавно финансиране, каквото има в цяла Европа, тогава трябва да се избере американския модел. И обясни - няма никакво държавно финансиране, но той е отворен модел, финансира се от икономически субекти и граждани - открито финансиране и с публичност на средствата. \"След като обществото не е разбрало, че държавното финансиране е по-евтино и прозрачно, ние ще предложим 0 лева и открито публично финансиране от икономическите субекти и от гражданите, със съответния контрол от гражданското общество и Сметната палата\", допълни той. ДПС провежда днес и първите консултации с фармацевтичните компании относно идеята им за свиване на ДДС-то за лекарства, хляб и други стоки. \"Няма да направим предложение, ако няма гаранции,пче ще паднат цените\", обясни той. В четвъртък пък е срещата с производителите на хляб, брашно и др.  \"За ДДС първо ще има консултации - ако ще има реално поевтиняване на потребителите го искаме, ако няма - за кой го правим? За производителите няма смисъл\", обясни и Пеевски. И обяви, че е радостен, че управляващите са чули ДПС за безплатните детски градини, за изграждане на нови, както и за ДДС на книгите.", "date": "2019.06.12", "title": "Пеевски: Ще предложим 0 лева субсидия и американски модел за финансиране"}
{"url": "https://www.monitor.bg:443/bg/a/view/motocikletist-zagina-pri-katastrofa-vyv-varna-167697", "text": "29-годишен мотоциклетист загина ма място при пътен инцидент във Варна, съобщават от МВР в морската столица. Уточнява се, че около 22:40 часа снощи, на варненския бул. \"Сливница\", в посока центъра на града, се е движил лек автомобил \"Ауди\". Водачката на автомобила - 21-годишната Н.П. от Варна, е предприела маневра за завой наляво, при наличие на пътен знак \"Г9 - Премини отдясно на знака\", след което блъска мотоциклет \"Хонда\".  Вследствие на инцидента 29-годишният мотоциклетист е загинал на място.", "date": "2019.06.12", "title": "Мотоциклетист загина при катастрофа във Варна"}
{"url": "https://www.monitor.bg:443/bg/a/view/makron-shte-podkrepi-merkel-za-post-v-rykovodstvoto-na-es-167701", "text": "Френският президент Еманюел Макрон заяви в интервю, че ще подкрепи германския канцлер Ангела Меркел, ако тя се кандидатира за наследник на Жан-Клод Юнкер на председателския пост в Европейската комисия, предаде Ройтерс. В интервю за швейцарската френскоезична телевизия Ер Те Ес Макрон посочи в отговор на въпрос дали ще подкрепи евентуална кандидатура на Меркел, че не може да говори от нейно име. \"Но ако тя иска това, ще я подкрепя\", каза той. \"Разбира се, че ще го направя, на първо място защото смятам, че се нуждаем от някого, който е силен като личност. Европа се нуждае от нови и от силни лица, затова се нуждаем от личности, които да въплъщават тези качества\", допълни френският президент. Макрон и отиващият си председател на Европейския съвет Доналд Туск са сред тези, които искат жени да заемат два от четирите овакантяващи се тази година висши постове в евроинституциите - председателските в ЕК, Европейския съвет и Европейския парламент и този на първия дипломат на ЕС. \"Нуждаем се от паритет\", заяви Макрон пред Ер Те Ес. Германският лидер е казвала, че ще се оттегли от политиката, след като през 2021 г. приключи четвъртият й мандат. Но някои в съюза се надяват тя да размисли с оглед на големия й опит и ангажираността й към ЕС. По-рано днес в Брюксел Юнкер, чийто мандат завършва на 31 октомври, беше попитан дали смята, че Меркел би променила решението си и би се кандидатирала за висш европейски пост. \"Не смятам\", отговори той. Макрон и Меркел произнесоха речи днес в Женева на конференцията на Международната организация по труда. Двамата обаче по график не са имали планирана двустранна среща, казаха дипломати от двете делегации.", "date": "2019.06.12", "title": "Макрон ще подкрепи Меркел за пост в ръководството на ЕС"}
{"url": "https://www.monitor.bg:443/bg/a/view/komisar-rosen-rapchev-shte-karame-chujdencite-da-pochivat-na-pyt-za-moreto-167686", "text": "Забелязва се увеличение на пияните и дрогираните шофьори, казва в интервю за \"Монитор\" началникът на Пътна полиция. - Да, увеличението на интензивността на движението е съвсем очаквано. По основните направления към летните курорти също ще има, както и по гранично контролно-пропускателните пунктове към Гърция. Очакват се и много чужди граждани, които ще минават през територията на България. Те ще са основно от Румъния към Гърция, както и от Западна Европа към Турция.   - В Пътна полиция е създадена сериозна организация за насищане по тези основни направления на полицейски наряди, които освен контрол, ще осъществяват регулиране и подпомагане на движението. Във връзка с преминаващите чужденци от 1 юли до 31 август изключително внимание ще се обръща на точно тези преминаващи от Западна Европа към Турция граждани, ще се водят анкети с водачите и пътниците.  - Да, нарядите ще следят за много други неща. Знаете, че има тенденция много от транзитно преминаващите през страната ни граждани да натрупват върху колите необезопасени багажи. Тогава ще се правят предписания на водачите. Водачите на тези чужди автомобили ще се приканват да използват почивките, за да могат да са по-свежи при преминаването на участъка. - От Пътна полиция ще извършваме засилени проверки по самото състояние на републиканските пътища основно за пътна маркировка, пътните знаци, еластичните огради и видимостта на пътните принадлежности. При констатиране на не добра пътна сигнализация към стопаните на пътя ще бъдат изпращани писмени предупреждения, сигнални писма и разпореждания за отстраняване на тези недостатъци. Също така на местата, където имаме концентрация на пътнотранспортни инциденти, постоянно ще присъстват екипи на Пътна полиция, които ще осъществяват контрол и превенция на движението. По основните направления, където имаме ремонти на автомагистралите особено и на главните пътища, съвместно с Агенция „Пътна инфраструктура“ ще се опитаме в дните, когато има засилен трафик, да направим реверс на движението и нашите служители ще са в района, за да подпомагат и регулират движението при необходимост. Също така с цел подобряване безопасността на движението ще бъдат включени служители не само на Пътна полиция, но и на звената Териториална полиция към областните дирекции, които имат правомощия по Закона за движение по пътищата да осъществяват контрол. И особено в малките населени места да имаме присъствие на колеги, които имат правомощия по Закона за движение по пътищата да съставят актове. - Изключително важна тема. Мотоциклетистите са една уязвима група от участници в движение по пътищата, които реално през летните месеци имат доста засилено участие в пътни инциденти. В тази връзка контролът, който ще предприемем на места, ще бъде засилен във връзка с обезпечаването на полицейски наряди, които ще са с мотоциклети. Ще се обръща специално внимание и на използването на обезопасителни системи – каски и защитни екипировки на мотористите, както и на хората, които возят. Няма да пропуснем и начина на поставянето на регистрационната табела. Законът изисква тя да е видима и на правилното място. - През 2018 г. у нас при тежки пътнотранспортни произшествия с участието на мотоциклетисти и мотопедисти са загинали 55 участници в движението и са ранени 643. Загиналите водачи на двуколесни моторни превозни средства са 47, а ранените – 555. Сравнено с 2017 г. загиналите водачи на мотоциклети и мотопеди са били с 4 по-малко (51 за 2017 г.), а ранените с 46 (601 за 2017 г.). Най-голям брой пътнотранспортни произшествия със загинали водачи на двуколесни ППС има регистрирани на територията на ОДМВР-Пловдив – 9, ОДМВР-Варна – 6, и СДВР – 4. А най-много ранени са регистрирани на територията на ОДМВР-Пловдив – 84, СДВР – 71, и ОДМВР-Варна – 65. Това, което мога да кажа допълнително, е да обърна внимание на родителите, които закупуват мощни мотори на своите деца. Тези мощни мотори могат да са причината за настъпване на пътен инцидент. Заради това има и законово ограничение за възраст и за мощност на автомобилите. Независимо че младият водач има възможност да управлява мотоциклет, до 21-годишна възраст няма право да го управлява. - Във връзка с летния сезон и големия брой водачи, които управляват мотоциклети, следва да отправим препоръка към всички водачи, че управляването на двуколесно моторно превозно средство с превишена скорост води своите рискове за настъпване на инциденти. Към останалите водачи на моторни превозни средства отправяме апел да са значително повече концентрирани и при извършване на маневра промяна на посоката на движение да се уверят дали в тяхната невидима зона има участник с двуколесно превозно средство, тъй като знаете, че мотоциклетът е по-малко видим, отколкото автомобил. Затова апелът ми е към водачите на превозни средства да бъдат достатъчно толерантни към мотоциклетистите, както и самите мотоциклетисти да бъдат толерантни и към водачите и да не застрашават както своя живот, така и живота и здравето на всички участници в движението. Отделно да акцентираме и към уязвимите участъци в движението. Нека знаем, че започва летният сезон и децата заминават на различни места, за да прекарат ваканцията си. Улисани в своите занимания и игри, те често попадат и на пътното платно. Акцентът и молбата е към родителите и възрастните, които са отговорни за своите деца, да разговарят с тях и да им осигурят места за игра, които са далеч от пътното движение и най-вече шофьорите, които забелязват играещи деца да намалят своята скорост и да повишат своята концентрация при внезапно навлизане на детето на пътното платно. Много е важно също при задминаване на паркирали автомобили да преминават със завишена концентрация и внимание, защото може да изскочат деца. - Създадена е организация всички автоматизирани технически средства за контрол на скоростта да бъдат разположени по главните направления и участъците с голяма концентрация на пътнотранспортни произшествия по причина превишена и несъобразена скорост. През целия сезон няма да имаме епизодичност, а постоянно ще имаме такъв контрол.   - Ще бъде засилен контролът по използването на обезопасителните колани. Знаете, че обезопасителните средства, освен че са задължителни, те са важна част за съхраняването на живота и на децата. Освен обезопасителни колани на възрастните, много ще се акцентира към това дали водачите превозват правилно в обезопасителни средства своите деца. - Във връзка с издадената заповед на Агенция „Пътна инфраструктура“ за ограничаване на движението на тежкотоварни автомобили в дните петък и неделя на определени участъци от републиканските пътища ще имаме засилено присъствие. Полицейските служители ще осъществяват спиране на тежкотоварните автомобили с цел недопускане на влизане на тези МПС-а в местата със забрани. Изключения, естествено, ще се направят за движението на товарни автомобили, които превозват живи животни, които превозват товари на температурен режим, както и товари, които са общоопасни. - От направения анализ през най-натоварените летни месеци юни, юли и август от 2014 до 2018 г. се забелязва един общ стабилитет на настъпилите пътнотранспортни произшествия по трите основни показателя – ПТП-та, загинали и ранени участници. Забелязва се от 2016 г. до 2018 г. лек спад на пътнотранспортните произшествия, също така и спад на загиналите. Изключение прави 2018 г., когато загиналите са с пет повече в сравнение със същия период на 2017 г. Този анализ ни показва, че по време на летните отпуски поради завишения трафик и интензивността на движението предразполага и към повече пътнотранспортни произшествия. Заради това през летните месеци освен по основните направления на движение имаме засилено присъствие и по курортите, където сме командировали служители от страната за подпомагане дейността на служителите в летните курорти. - В пограничните северни райони между България и Румъния, както и миналата и по миналата година, имаме съвместни патрули между български и румънски полицаи, като в 30-километровата зона румънски полицаи работят на територията на България и реципрочно български полицаи работят на територията на Румъния. Това е изключително полезно във връзка с румънските туристи, които навлизат в България. Оказва им се освен контрол, оказва им се и допълнителна помощ за въведените забрани и законови промени, с които трябва да се съобразяват водачите на Румъния и България, посещавайки държавите. - Не, нямат законова възможност, но те подпомагат действието на колегите си. Полицаите могат да бъдат и преводачи. Да могат да разберат водачите какво е нарушението евентуално и каква е целта на извършената проверка, също така да им обърнат внимание към въведени в момента забрани, с които трябва да се съобразяват. - През миналата седмица – от 3 до 9 юни – на територията на България бе проведена операция на TISPOL. Тази операция беше изключително насочена към установяване на водачи, управляващи след употреба на алкохол, на наркотични вещества или техните аналози. В сравнение с предишната операция, която беше през декември, се забелязва леко увеличение на общия брой проверени водачи, като за тази година сме проверили над 20 000, миналата година са били малко над 19 000. Увеличение се забелязва и по двата показателя - 212 водачи са установени с алкохол, което е с осем повече от предишната операция, и 48 установени с наркотични вещества или техните аналози, което е с шест повече от декември. Също така се забелязва увеличаване на отнетите свидетелства за управление на моторни превозни средства за неплатени глоби, което е с 66 повече от миналата година - отнели са 480 свидетелства. Има и повече връчени както на водачи, така и на пасажери електронни фишове, които не са били връчени до момента. Общият брой е над 3300, връчени за една седмица. Важно е също да се отбележи, че имаме над 286 нарушения за несключена застраховка „Гражданска отговорност“. По време на тези операции са установени в 11 автомобила наркотични вещества, установени са девет лица, които са били обявени за издирване, както и установени в два автомобила крадени вещи от извършени престъпления. Роден е през 1970 г. в София Завършил е Националната спортна академия Постъпва на работа в МВР през 1996 г. Преминал е през всички стъпала в системата на МВР От август м.г. е началник на сектор „Пътна полиция“ в ГДНП Дългогодишен представител на България в TISPOL", "date": "2019.06.12", "title": "Комисар Росен Рапчев: Ще караме чужденците да почиват на път за морето"}
{"url": "https://www.monitor.bg:443/bg/a/view/mente-evroproekt-iztochi-600-000-na-danykoplatcite-167676", "text": "За 600 000 евро, усвоени от български и сръбски бенефициенти, за развитие на туризма в Северозападна България и съседите ни отиват на вятъра. Те са отпуснати по програмата за трансгранично сътрудничество между България и Сърбия, а проектът приключва без видими резултати, но с похарчени пари за обучения, разходка на журналисти, пресконференции и сувенири. През 2017 г. по програма „Интеррег“ стартира проект \"Увеличаване на туристическите информационни услуги в трансграничния регион\" в партньорство между Столична община, Сдружение „Любов и светлина“ – Монтана, и Туристическа организация - Ниш. Стойността му е 561 425, 19 евро. Финансиран е 85% с европейски средства и 15% от националния бюджет. Трябва да приключи на 13 юни т.г., но от отчетът му става ясно, че малко от предвиденото първоначално е готово в края му. За сумата от над половин милион евро са извършени засега т.нар. „меки мерки“ - обучения на екскурзоводи, обособяване на туристически маршрути (които все още не се знаят къде са). Освен това на разноски по проекта са раздадени 500 комплекта със сувенири и са организирани разходки на журналисти на разменни начала. Добър замисъл, но ужасно изпълнение. Вместо очаквания анализ на предлаганите туристически продукти у нас и Сърбия пред журналисти на заключителната пресконференция на проекта координаторът от българска страна Мария Дикова анонсира половинчати резултати от усвоените пари. 194 000 евро получава Столична община, за сумата се купува оборудване за ретро трамвай, за да се превърне в информационен център, както и мебели за виенско кафе с обстановка от ХIX век. Но два дни преди края на проекта обектите още са само обещание, трябва по план да отворят врати в Регионален исторически музей – София. Но достъпът до музея е платен, а европейските проекти изискват да бъде безплатен за гражданите. Проектът предвижда и доставката на 20 киоски (информационни дигитални табла), които ще съдържат информация за историческите и културните забележителности, с акцент върху по-малко популярни туристически обекти на територията на София. Оказва се, че киоските още не са доставени, а върху тях трябва да се върти сайт с адрес  . Интернет страницата, която още не работи с пълна функционалност, е наречена с тежкото название „софтуер с туристически забележителности“. От сръбска страна ситуацията също не е цветуща, парите отиват за туристически информационен център за представяне на потенциала на района. Центърът се намира на 14 км от Ниш в Община Церие, в близост до едноименната пещера. За сумата от 327 000 евро Туристическа организация - Ниш освен сградата ще купят и оборудване. Но удрят на камък, защото само един желаещ подава оферта и търгът се проваля, показва проверка в сайта на програмата за трансгранично сътрудничество. От Сърбия не присъстваше представител, който да представи резултатите. От отчета на проекта става ясно, че Сдружение „Любов и светлина“ от Монтана са с най-скромно финансиране от 39 000 евро, но са отличници, защото са обучили екскурзоводи макар и за все още неизвестни туристически маршрути, похвали се Емил Георгиев от организацията. Координаторът Мария Дикова коментира на въпрос на „Монитор“, че проектът е проверяван няколко пъти, но нередности не са открити. До редакционното приключване от Управляващия орган на програмата, който е българското регионално министерство, не отговориха дали са извършвани проверки по туристическия проект и какво е констатирано по изпълнението му.", "date": "2019.06.12", "title": "Менте европроект източи €600 000 на данъкоплатците"}
{"url": "https://www.monitor.bg:443/bg/a/view/rakovska-ostava-zatvorena-oshte-2-dni-167693", "text": "Столичната ул. \"Г.С.Раковски\" ще остане затворена между бул. \"Дондуков\" и ул. \"Московска\" още два дни заради ремонт. В понеделник вечерта пропадна част от платното в района на Софийската опера. Проблемът е причинен от спукана тръба на канализацията, казаха от \"Софийска вода\". Техни служители от вчера работят по отстраняването на проблема, но се е оказало, че аварията е сериозна и се налага улицата да остане затворена за движение до края на работната седмица. Заради ремонта, контактната мрежа на тролеите е изключена и маршрутът им е променен. Те се движат по бул. \"Васил Левски\".", "date": "2019.06.12", "title": "Столичната ул.\"Раковска\" остава затворена още 2 дни"}
{"url": "https://www.monitor.bg:443/bg/a/view/180-000-pirati-gledat-platena-televizija-bez-pari-167682", "text": "180 000 потребители гледат безплатно платени канали без да дават и стотинка за авторски права, показва статистиката на малките кабелни оператори у нас. Броят на гледащите онлайн с IPTV устройства са около 10 на сто от пазара, който по данни на Koмиcиятa зa peгyлиpaнe нa cъoбщeниятa (KPC) през 2017 г. наброява 1,82 млн. aбoнaти нa плaтeнa тeлeвизия. Устройствата се продават свободно по тържища и онлайн сайтове, като в зависимост от мощността и функциите им се търгуват между 50 и 150 лева. Чрез тях потребителите на цената на месечната си сметка за интернет гледат най-новите филми, сериали, видео клипове без да се налага да ги теглят от мрежата. Реално телевизията им излиза без пари, като гледат безплатно български и чужди канали, а и платените Diema, Diema Sport 2 HD, Max Sport, Max Sport 2, HBO1,2,3, Cinemax и др. За сивия сектор, който ощетява създатели на съдържание, съобщиха на пресконференция Национално сдружение на кабелните оператори „Клуб 2000“ (НСКО). Данните им обаче се различават от цифрите на АБРО (Асоциацията на радио- и телевизионните оператори) и ТеРаПро (Сдружение за защита на легалното разпространение на програми), които в началото на годината проведоха проучване. Според двете големи организации на телевизионно разпространение и повече от 680 000 абонати на кабелна телевизия са укрити от малките оператори. Но от НСКО смятат, че големите се опитват да ги изтикат от пазара и твърдят, че служители на Главна дирекция \"Борба с организираната престъпност\" (ГДБОП) подготвят мащабна акция срещу кабелните оператори. Изпълнителният директор на НСКО \"Клуб 2000\" Валентин Георгиев посочи на пресконференция във вторник в БТА, че през последния месец се забелязва много тревожна тенденция - на определени оператори на пазара, като се представяли за бъдещи вътрешни клиенти и правели снимки. Всичко това навежда хората от Сдружението на мисълта, че се подготвя акция срещу определена група кабелни оператори, под предлог за защита на закона за авторското право и сродните му права. Нещо повече, според НСКО „Клуб 2000“ ТеРаПро има сключен договор с ГДБОП за т.нар. „Съвместна дейност“. Пред „Монитор“ изпълнителният директор на сдружението за защита на легалното разпространение на програми Велизар Соколов обясни, че такъв документ не съществува. Въпреки това изтъкна, че като правозащитна организация, ТеРаПро сезира компетентните органи, в случай, че достигне до информация за наличие на нарушение. Изпълнителният директор на НСКО предупреди, че се води война за клиенти с предоставяне на по-ниска цена на крайните потребители, включително и на цени под себестойността на услугата. Сдружението е сезирало Комисия за защита на конкуренцията (КЗК) с жалби, но те не дали резултат. Георгиев посочи, че ефектът от ограбването и затварянето на малките и средни оператори би довел до тотално информационно затъмнение пред хората - ще знаят само това, което шепа хора са решили. Друг ефект биха били повишаването на месечните такси, а и възможността малките градове и села да останат без интернет и кабелна телевизия.", "date": "2019.06.12", "title": "180 000 пирати гледат платена телевизия без пари"}
{"url": "https://www.monitor.bg:443/bg/a/view/sofijanci-skochiha-sreshtu-stroej-na-ezeroto-v-drujba-167694", "text": "Жителите на столичният квартал ''Дружба'' излязоха на протест срещу застрояване на парка край езерото в квартала. Според тях напористи инвеститори са започнали да заграждат зеленото пространство без да е предоставена предварително информация за строеж. Заграденият имот е частен и хората се притесняват, че там ще се строи, след което ще бъде ограничен достъпът им до езерото в квартала. \"Оградата е факт от два дни. Притеснява ни, че има желание да се строи 8-етажна жилищна сграда. Информацията дойде от собственичката на имота. Време е общественият интерес да бъде сложен над частния. Това е емблематично място за София, от всички квартали идват хора. Ако се даде възможност на един частник да строи, ще последва поредица от частни имоти и всичко ще стане в жилищни сгради\", обясни живущ в квартала мъж пред \"Бъэлгария он еър\". Друг жител на \"Дружба\" сподели, че през годините районът е бил косен усърдно и не е било ясно, че това е частен имот. Според него е целено хората да се заблудят, че земята е общинска. \"Без никаква обява дойдоха собствениците и започнаха да косят. Тук са били ниви, така че в един момент всички ще започнат да предявяват претенции. Има много подпочвени води и се притесняваме, че блоковете може да тръгнат да слизат надолу, ако тук започне да се строи\", сподели опасенията си гражданинът. Жителите на \"Дружба\" са пускали писма до Столичната община, главния архитект и омбудсмана на страната. Получават отговор от главния архитект, че собствениците на имота искат смяна на статута му и водят дело. Ако трябва ще направим жива верига, но няма да допуснем това нещо, категорични са живущите в квартала.", "date": "2019.06.12", "title": "Софиянци скочиха срещу строеж на езерото в \"Дружба\""}
{"url": "https://www.monitor.bg:443/bg/a/view/proizvodstvo-na-kafe-v-kolumbija-prez-maj-padna-s-6-167698", "text": "Производството на кафе в Колумбия през май се понижи с 6% на годишна база, съобщи Националната федерация на продавачите на кафе в латиноамериканската държава. През миналия месец таз са били произведени 1,1 млн. чувала от 60 килограма. За разлика от добивите, износът през май бележи значителен ръст до 2 млн. чувала, срещу 951 хил. за същия месец на миналата година. Доставките за чужбина са и по-големи и в сравнение с април 2019-та. Колумбийските производители срещат проблеми с намаляващата от няколко години цена на кафето. Властите в страната въведоха мерки, позволяващи на фермерите да изплащат кредитите си по облекчени условия. Проучва се и възможността за продажба на кафе по цени без обвързване с котировките на борсата в Ню Йорк, като се акцентира на качеството му.", "date": "2019.06.12", "title": "Производство на кафе в Колумбия през май падна с 6%"}
{"url": "https://www.monitor.bg:443/bg/a/view/33-gradusa-dnes-dyjdovete-namaljavat-do-dni-167692", "text": "Максимални температури от 28 до 33 градуса ни очакват днес. Валежите ще бъдат кратки с гръмотевици и по-значителни в планините. Дъждовете ще намаляват чувствително през дните до края на седмицата ще има повече слънце, ще бъде горещо с температури до 34 градуса. Сряда започва със слънце и слаб вятър. Край морето ще превали само на отделни места, сред вълните до 2 бала термометрите няма да надхвърлят 24 градуса, а на брега ще се качат до 30 градуса. Повече дъжд и гръмотевици се очакват в планините, където ще духа умерен североизточен вятър. Максималната температура на 1200 метра ще е около 22 градуса, а на 2000 метра - около 14 градуса, според прогнозата на НИМХ.", "date": "2019.06.12", "title": "33 градуса днес, дъждовете намаляват до дни"}
{"url": "https://www.monitor.bg:443/bg/a/view/riana-imah-zabrana-da-se-grimiram-167683", "text": "Перлата от Барбадос Риана е отраснала в дом на гримьорка, но е имала забрана да се разкрасява докато не навърши 16 години. Това сподели самата тя пред сп. Interview. „Моята майка работеше в козметичната индустрия дълго време. Тя беше гримьорка, но не ми позволяваше да се гримирам, затова спомня си арендби звездата. Певицата е имала право да носи само гланц на специални събития, като сватби, например. „Първият път, в който тя ме гримира изцяло, беше за училищен бал. Тогава бях на 16 години, малко преди да напусна Барбадос.“, сподели още изпълнителката на Work. Риана държи най-много на фон дьо тена, тъй като с него След това откритие, тя започнала да си слага от него всеки ден.", "date": "2019.06.12", "title": "Риана: Имах забрана да се гримирам"}
