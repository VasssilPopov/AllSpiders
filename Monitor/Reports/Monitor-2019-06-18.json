{"url": "https://www.monitor.bg/bg/a/view/zalivat-ni-s-evtina-palma-temata-168263", "text": "Пазарът ни се залива с имитиращи продукти, произвеждани с използването на хидрогенирани растителни мазнини, получили популярното наименование палма, научи „Монитор“. По данни на статистиката на земеделското министерство количеството за първите 4 месеца на годината на декларираните продукти е 3757 т, или с близо 200 т нагоре, като за май прогнозното количество се увеличава с още поне 1000 т. Една от причините е нарастващото търсене на евтините продукти у нас, а друга поевтиняването на суровината за производството на въпросните заместители. В последните 2 месеца цената на палмовото масло на световния пазар е паднало под 500 долара за тон и това определено ще стимулира нарастването на производството на имитиращи млечни продукти. За първите 3 месеца у нас са внесени над 2715 т хидрогенирани растителни мазнини за над 3,2 млн. долара, сочат данни на НСИ. През миналата година импортът на химически променената растителна мазнина е бил 11 025 т за над 14,62 млн. долара. През новия век рекорден внос от 22 168 т е отчетен през 2006 г. Най-скъпо - почти 25,8 млн. долара, са стрували доставките през 2008-а. Зам.-председателят на Асоциацията на млекопреработвателите Симеон Присадашки смята, че е трудно да се изчисли какъв е делът на имитиращите продукти на пазара. „От началото на годината казва той. - Причината са големите количества нереализирана продукция по складовете на мандрите и търговците, въпреки че консумацията не се променя много“, казва той. Според него делът на чуждите млечни продукти у нас е най-голям в скъпите сегменти. Същото важи и при сухите млека, които много малко са за пряка консумация, а най-често се влагат масово в производството на имитиращите продукти с растителни хидрогенирани мазнини. Според Васил Стойчев, докторант в Института по аграрна икономика, проблемът в България е, че няма достатъчно сурово мляко, което да се използва за производството на млечни продукти. „Мандрите дори да доставят от чужбина сухо мляко, кондензат или друга суровина, за да може да се произведе сирене или някакъв друг млечен продукт, е необходима мазнина. Млечните мазнини обаче (масло и сметана) са скъпи и преобладава вносът“, обяснява той. По думите му това е една от причините за нарастване на производството на имитиращи продукти. За първите 4 месеца произведеното мляко у нас е общо 213 939 т, или с почти 4500 т по-малко от същия период на миналата година. Иван Грънчаров, бивш собственик на мандра, смята, че постепенното заливане на пазара с имитиращи продукти Той смята, че в момента 80% от пазара се владее от най-евтините сирена, които са с растителни добавки, като най-голям оборот с такива продукти се върти по хотелите и заведенията за обществено хранене. Пускат декларации, че продуктът е натурално сирене. „Проблемът не е в липсата на суровина за производство или заради неплатежоспособния пазар, а просто по този начин законно се реализира бързо свръхпечалба“, смята той. На въпрос има ли начин да се познае на вкус имитацията на млечен продукт, Грънчаров обясни, че обикновено тези храни Проф. Гроздан Караджов от Университета по хранителни технологии в Пловдив обяснява, че хидрогенираните растителни мазнини играят ролята и на консервант и не позволяват на определена гама от микроорганизми да се развиват. Според експерта при всички продукти, декларирани като имитация, мазнината е на 100% от този тип. От млечния бранш споделят още, че е трудно да се изчисли колко е и нелегалното производство на имитиращи продукти, които обикновено се продават като истински. Натиск върху нашите производители оказва и вносът от ЕС на готови млечни продукти. От Германия за първите 4 месеца на годината са доставени почти 1000 т масло, а за същия период производството му в България е паднало до 357 т, или с 14% по-малко на годишна база.", "date": "2019.06.18", "title": "Заливат ни с евтина палма (ТЕМАТА)"}
{"url": "https://www.monitor.bg/bg/a/view/ostaviha-v-aresta-petko-dulgerov-pomagal-na-ivancheva-za-podkupa-168271", "text": "Специализираният наказателен съд остави под домашен арест бившия кмет на столичния район \"Младост\" Петко Дюлгеров.Информацията беше потвърдена от адвокатката на Дюлгеров Мариана Тодорова. В средата на април Десислава Иванчева, Биляна Петрова и Петко Дюлгеров бяха осъдени на първа инстанция за поискан подкуп в размер на 187 500 евро от предприемача Александър Ваклин. Те получиха съответно по 20, 15 и 12 г. затвор. На 4 юни Дюлгеров беше оставен в ареста. Тогава от Спецсъда прецениха, че здравословното му състояние не налага промяна на мярката за неоклонение.  Десислава Иванчева беше избрана убедително за кмет на столичния район \"Младост\" като независим кандидат през ноември 2016 година. Тогава тя спечели 59.82% от вота на гласоподавателите. На 17 април Иванчева беше арестувана показно на бул. \"Васил Левски\" в центъра на София. В колата на кметицата бяха открити 70 000 лева, които тя взела като подкуп според прокуратурата. Действията на органите около ареста на Иванчева продължиха близо 10 часа, което предизвика вълна от възмущение относно начина, по който тя е задържана. Излязоха и твърдения на сподвижници на кметицата, че по нея не са открити следи от белязани пари с натривките.", "date": "2019.06.18", "title": "Пуснаха вкъщшв Петко Дюлгеров, помагал на Иванчева за подкупа"}
{"url": "https://www.monitor.bg/bg/a/view/proverjavat-za-palma-mezetata-po-hoteli-i-zavedenija-po-moreto-168267", "text": "Българската агенция по безопасност на храните (БАБХ) започна засилени проверки, които ще са извън текущия официален планов контрол във връзка с летния туристически сезон по българското Черноморие, като акцент ще бъде и предлагането на млечни и имитиращи продукти, съдържащи в състава си мляко съобщиха за „Монитор“ от санитарното ведомство. Ще бъдат извършвани проверки в обекти за търговия на дребно с храни, подвижни, временни и сезонни обекти, обекти с дейност кетъринг, заведения за обществено хранене, включително и такива намиращи се на територията на хотелски комплекси, туристически обекти, предлагащи услугата „ол инклузив“ и др. От началото на годината при тематични проверки на 89 обекта за приготвяне на тестени изделия и 396 заведения за обществено хранене са иззети над 6,5 т продукти. Освен това от януари до средата на февруари при над 4100 проверки на други търговски обекти са изтеглени от мрежата 15 562 кг имитиращи продукти, като 32 кг от тях са изпратени за унищожение, заради изтекъл срок на годност. Най-често констатираните несъответствия при извършените проверки са липса на задължителният надпис „Имитиращ продукт“, както и ясно обозначаване на компонента или съставката, които са използвани като частични или пълни заместители на млечните съставки. Освен това не се обявява количеството им или категорията съставки, като сурово мляко, мазнини и/или протеини от немлечен произход, използвани в производството. Продуктите пък често не се предлагат в потребителски опаковки предварително опаковани от производителя, на отделни щандове, обозначени с надписа „Имитиращи продукти“ или на обособени за целта места, отделени по подходящ начин от истинските млечните продукти.", "date": "2019.06.18", "title": "Проверяват за палма мезетата по хотели и заведения по морето"}
{"url": "https://www.monitor.bg/bg/a/view/osydiha-majka-bila-sina-si-168270", "text": "Млада майка, която биела сина си и го пускала гол късно вече по улиците беше осъсена от районния съд в Петрич на пробация за неполагане на достатъчно грижи.", "date": "2019.06.18", "title": "Осъдиха майка, била сина си "}
{"url": "https://www.monitor.bg/bg/a/view/milena-ni-povejda-na-pohod-na-bylgarskija-rok-v-ndk-168234", "text": "Рок фурията Милена Славова ще поведе меломаните на рок поход. Това ще се случи още тази есен – на 27 септември, а в домакин на събитието ще се превърне зала 1 на НДК. В концерта, който ще се превърне в своеобразен трибют на родната рок музика, ще се включат още пионери като групите „Сигнал“ и „Ахат“. „Черната овца\", „Да те жадувам\", „Директор на водопад\", „Може би\", „Ха-ха\", „Брадвата\", „Неам Нерви\", „Дървото\", „Истина\" и „Ала-Бала\" са само част от песните, които ще прозвучат в зала 1 на заветната дата. Билетите за събитието са в продажба на цени между 35 и 40 лв. Запалените фенове обаче трябва да побързат, в случай, че искат да си подсигурят пропуск за концерта, тъй като и към момента половината зала е вече разпродадена. Междувременно Славова продължава мисията си да създаде музикална армия на рока от ново поколение. През месец февруари тя отвори академията си Voice Army, в която работи с деца на възраст над 5 години. „Идеята е да намираме дечица, които искат да пеят, които им се занимава с музика и които ние трябва да възпитаме с музика и съм подела тази инициатива да ги възпитам да чуват правилно, да вибрират с музиката“, обясни наскоро певицата.", "date": "2019.06.18", "title": "Милена води поход на българския рок в НДК"}
{"url": "https://www.monitor.bg:443/bg/a/view/neposilnijat-udar-sreshtu-shopskata-salata-168261", "text": "През 1966 г. е отбелязан един от най-големите външнополитически пробиви на България. Първият човек у нас Тодор Живков и съпругата му д-р Мара Малеева са поканени на държавно посещение във Франция от президента Шарл де Гол. Де Гол е легендарна личност, Франция – велика държава, жестът е повече от дипломатичен. Разказват, че по време на една от неформалните срещу между Живков и френския президент Де Гол попитал: „Г-н Живков, вие колко вида сирене имате?“ „Два, г-н президент – бяло саламурено и кашкавал“, отговорил българският държавен ръководител. „Тогава може би ще се поставите на моето място - как се управлява държава с над 600 вида сирене?“, риторично попитал френският държавник. Припомням тази стара история, за да напомня, че сиренето е част от всяка национална култура. То носи в себе си магия, а още Аристотел се е опитвал да си обясни откъде идват дупките по него. Ние обаче сме почти готови да се отречем и от двата си вида сирене, за които говори Живков пред Шарл де Гол. Държавните органи в областта на храните отчетоха, че производството на заместващи продукти се е увеличило с 25 на сто. Накратко казано, това е т.нар. сирене от сухо мляко и хидрогенирана палма. Това е директен и жесток удар срещу шопската салата, по-безмилостен от този, който херцог Уелингтън е нанесъл на Наполеон при Ватерло. Сметката за това поражение е повече от проста. В големите хранителни магазини заместващите продукти задължително трябва да са на отделни регали и със специален етикет. Там да се направи мушия е значително по-сложно или направо невъзможно. Тогава откъде идва това увеличение на сиренето с палма? От заведенията, естествено. Кой кръчмар е луд да прави шопска салата с истинско краве сирене, след като разполага със същия палмов артикул. Това е все едно да ти предложи Меган Фокс, а ти да откажеш, защото бързаш за курс по народни танци. След тези данни виждаме и едно застрашително избледняване на националната ни идентичност. Не само с два вида сирене няма да можем да се похвалим, а и ще отчуждим чужденците от този наш национален етикет шопската салата. Същото важи и за сиренето в гювечетата по шопски. Ясно е вече - и от двата ресторантски деликатеса остават май само шопите. Мезето просто не е истинско. Човешката природа е коварна. Едната половина от населението иска всичко качествено и без пари, а другата – да изкара много пари с малко усилия и вложения. Ето по тази формула с увеличението на употребата на заместващи продукти по веригата производител-търговец-кръчмар всички са доволни. От отсрещната страна подсмърча потребителят, който е сам юнак на коня и единствената верига, в която участва, е хранителната, и то май в края й. Ментетата променят света, и то, за съжаление, към по-лошо. Както впрочем всяка лъжа разваля човешките отношения. Афинитетът към към качествените продукти навярно е заложен в човешкия геном, той е и част от хилядолетния фолклор. Шарл Перо ще се обърне в гроба, ако вместо с питка и гърненце с масълце Червената шапчица тръгва към баба си с кутия маргарин. Приказката няма да е същата, както и вашите спомени, ако заведете на вечеря надуваема жена, нали?", "date": "2019.06.18", "title": "Непосилният удар срещу шопската салата"}
{"url": "https://www.monitor.bg:443/bg/a/view/rokadi-v-agencijata-za-elektronno-upravlenie-168259", "text": "Правителството ще гласува рокади в ръководството на Държавната агенция „Електронно управление“ (ДАЕУ). От дневния ред на утрешното заседание на Министерския съвет става ясно, че един от зам.-председателите на агенцията ще бъде освободен от длъжност. Предложението е внесено от министър-председателя Бойко Борисов. В момента ДАЕУ има двама зам.-шефове – Александър Йоловски и Красимир Симонски. Защо един от тях ще напусне агенцията не става ясно. Очаква се причините за рокадата да бъдат оповестени след заседанието на правителството.", "date": "2019.06.18", "title": "Рокади в Агенцията за електронно управление"}
{"url": "https://www.monitor.bg:443/bg/a/view/varnenec-globi-patrulka-sprjala-na-trotoara-snimki-168265", "text": "Шофьор от Варна написа граждански фиш от 50 лв. на полицейска кола, паркирала на тротоар до Техникумите. За това съобщава самият той в социалните мрежи, предава Moreto.net. \"Г-н полицай, моите уважения, но аз имам няколко фиша за паркиране на тротоар. Сега ви слагам граждански фиш - 50 лв.\", гласи написаната бележка, поставена върху предното стъкло на полицейския автомобил. Вижте \"гражданския фиш\" на варненеца в нашата галаерия.", "date": "2019.06.18", "title": "Варненец \"глоби\" патрулка, спряла на тротоара (СНИМКИ)"}
{"url": "https://www.monitor.bg:443/bg/a/view/georgi-ot-borisovata-ubit-za-djobni-pari-168269", "text": "Подсъдимият за убийството в Борсовата градина Йоан Матев е наръгал Георги Игнатов, за да му вземе джобните пари. Изборът на жертвата е станал напълно случайно. Това стана ясно от думите пред съда на криминалния психолог Мария Раданова, която е разпитвала по-малкия брат на Йоан - Марсел. „Става въпрос за пари“, били буквалните думи на Марсел  по повод трагичния инцидент от 2 юни 2015 г. Пред него батко му признал, че \"видял някакво случайно момче, искал да му вземе парите и случайно го намушкал с нож\". Случаят с убийството започна да се разплита, след като съученичка на Йоан - Стефания, се свързва във фейсбук с момче от кръга на убития Георги - Константин Малчев. На срещата със Стефания отиват освен Константин и Лора Крашевска - гаджето на убития тийнейджър. Именно показанията на по-малкия брат Матев обаче дават тласък на разследването и водят до задържането на Йоан, 18 месеца след престъплението, уточнява trafficnews.bg. След като направи признанията и дори разказа къде е хвърлен ножа от убийството, Марсел на старта на същинското дело в СГС отказа да дава показания срещу брат си. Той не е разпитван пред съдия по-рано, и така показанията му \"увисват\" от процесуална гледна точка. По намерения нож пък не бяха открити дактилоскопски или следи от ДНК след дългия престой в шахтата. По време на днешното заседание на съда Раданова бе нападана от защитата, че като служител на МВР е участвала в нерегламентирана дейност, че не разбира законите, а най-накрая - и че лъже. Адвокатката на Матев Стоянка Тодорова-Маркова и майка му (която също е защитник) я питаха включително неща като - кой й е осигурил снимката на \"бягащото момче\" в Борисовата градина, с която МВР издирваше по цялата страна информация и дори я праща в чужбина за подобряване. Раданова разказа пред съда, че е водила т. нар. следтестова беседа с Марсел в рамките на полиграфското изследване. То се състои от предтестова беседа, тест с уреда полиграф и - ако резултатите са в дадена насока за съпричастност към престъпление - какъвто бил случаят - се води беседа след теста. Именно тогава Марсел й разказал, че по обяд с брат си били на тренировки, но той излязъл да се разходи. После му споделил, \"че е направил някаква глупост... че е намушкал някакво момче в Борисовата градина... че момчето е било случайно.\" После му признал къде е ножът в най-близката шахта, която е била до пейката. Малкият брат казал още откъде са купили ножа - от случаен човек от ромски произход година по-рано, докато разхождали кучето в Кокаляне. Освен това в отречените вече показания на Марсел, той описва с детайли намереното хладно оръжие - острие около 12-13 см, пластмасова дръжка. Както и разказал, че Йоан след случая се явил с други дрехи - онези бил хвърлил в района на мол \"България\". Психоложката питала по-малкия брат, показвайки му популярната снимка: това той ли е или Йоан. \"След кратък размисъл каза, че е брат му... И в коридора ми казаха, че Марсел иска да се върна обратно в стаята и иска да ми разкаже още неща. И аз се върнах и той ми каза и други неща вече\", каза днес психоложката, чиито разговор с непълнолетния ученик продължил над 2 часа. На днешното заседание майката на Йоан Сребра Матева поиска отвод на двамата прокурори, след като на миналото съдебно заседание синът й направи същото. Съдът не го уважи. По-късно през деня защитата отново ще иска и освобождаване на Матев от ареста, където той пребивава неизменно от февруари 2017 г. Преди минути пък стана ясно, че Софийският градски съд оставя за постоянно в ареста Йоан Матев, обвинен за убийство в Борисовата градина.", "date": "2019.06.18", "title": "Георги от Борисовата убит за джобни пари"}
{"url": "https://www.monitor.bg:443/bg/a/view/zadyrjaha-dvama-kradci-zaradi-grabej-v-stolicata-168264", "text": "Двама мъже са задържани за грабеж в района на жк „Фондови жилища“. Това съобщиха от пресцентъра на МВР. Разследването на посегателството започнало след постъпил на 21 май сигнал от жител на столичния квартал „Банишора“. Той обяснил, че същи ден към 17 часа в района на жк „Фондови жилища“ бил нападнат от трима непознати, които след нанесен побой му отнели лекия автомобил „Форд“ и чанта с голяма сума пари и лични документи. В резултат на предприетите оперативно-издирвателни действия в рамките на образуваното досъдебно производство униформените установили и задържали двама от мъжете - на 21 и 27 години от София. След доклад на материалите в Софийска районна прокуратура на двамата са повдигнати обвинения по чл. 198 от НК и мярката им за задържане е удължена до 72 часа. Продължава издирването на 45-годишния им съучастник.", "date": "2019.06.18", "title": "Задържаха двама крадци заради грабеж в столицата"}
{"url": "https://www.monitor.bg:443/bg/a/view/dps-predlaga-padane-na-ogranichenijata-za-partijnite-darenija-168253", "text": "ДПС ще предложи да отпаднат сегашните ограничения за финансиране на партиите от юридически лица, както и таванът за финансиране от физически лица от 10 000 лв. Това съобщи зам.-председателят на парламентарната група на движението Йордан Цонев след среща със соцдепутатите в рамките на инициираните от тях консултации за размера на партийните субсидии, който бе свит по предложение на кабинета чрез приетата на първо четене актуализация на Бюджет 2019 от 11 лв. на 1 лв. за спечелен глас на последните избори за НС. Още преди седмица колегата на Цонев и издател на „Телеграф медиа“ Делян Пеевски даде да се разбере, че ДПС ще предложи между първо и второ четене на въпросните промени 0 лв. партийна субсидия и отворено финансиране американски тип - от ясни и прозрачни донори. Тогава депутатът предупреди, че 1 лв. субсидия е равносилна на фалит на партиите и ако не се смени модела формациите ще станат собственост на олигарси. „Нашата позиция я знаете - ние сме за обществено финансиране, поддържали сме го през годините. Бяхме против референдума и против това, че на обществото не се обяснява, че политическите партии имат нужда от открито обществено финансиране, за да не стане после по-скъпо за бюджета, за да не се възобновят стари връзки с бизнеса, които не са добре нито за страната, нито за бюджета, нито за политическия процес. В тази връзка какво имаме-поканени сме за разговори от БСП в условията на прието на първо четене предложение за субсидия от 1 лв. потвърди във вторник позицията на ДПС Цонев. Според него дори субсидия от 4, 5 или 6 лв. би устроила само двете най-големи партии. „Всички останали партии имаме между 200 и 300 хил. гласове“, отчете Цонев, който е категоричен, че тези държавни субсидии няма да стигат на партиите да си покрият разходите. Според него или трябва да остане досегашното публично финансиране, така че партиите да могат да водят нормален политически живот, или да се премине към другия тип финансиране през физически и юридически лица. „Доколкото индикациите са, че управляващите партии ще приемат предложението на ГЕРБ за 1 лв., нашето предложение е да отпаднат ограниченията за финансиране от юридически лица, както и таванът за финансиране от физически лица“, заяви Цонев. Целта на предложението за субсидия от 1 лв., което се очаквало да бъде прието окончателно в петък и да влезе в сила от 1 юли е опозицията да бъде унищожена преди местните избори тази година, алармира от своя страна зам.-шефът на депутатите от БСП Драгомир Стойнев след срещата с ДПС. „Идеята е опозицията да не може да получи това финансиране, което е залегнало в нейния личен бюджет. Това финансиране отговаря на банките-кредиторки, които са ни заели своите средства да ги използваме в предизборната си кампания. заподозря депутатът, който отправи апел към управляващите да не се бърза, а промените да бъдат съпътствани от продължителен диалог. По-рано колегите му от „Обединени патриоти“ не откликнаха на поканата за консултации по темата от БСП, която пък бе отклонена от ГЕРБ още миналата седмица. Междувременно бившият шеф на правната комисия в НС и настоящ правосъден министър Данаил Кирилов защити идеята за свиване на субсидията за партиите до 1 лв. за глас, като припомни, че тя не е нова. \"Това не е първо предложение. След това през декември 2016 година и в начало на 44-тия парламент внесохме намаляване на субсидията в размер на 1 лв. Относно обвиненията, че ГЕРБ са събрали твърде много пари и затова са лансирали предложението, Кирилов подчерта: \"Каквито и пари ГЕРБ да има по сметка, това в най-добрия случай е сума, която може да се изразходи за един кратък политически цикъл. Тук въпросът е принципен. Става въпрос за това дали държавата продължава да има ангажимент към политическата дейност и демокрацията и дали всяка партия спасява себе си сама. 1 лв. съответства на въпроса, както бе поставен в референдума. Ние се колебаехме между нула и единица, но в рефенрендума бе казано 1 лв. Щом това бе подкрепено от избирателите, ние това поискахме\", каза Кирилов.", "date": "2019.06.18", "title": "ДПС предлага падане на ограниченията за партийните дарения (ОБЗОР)"}
{"url": "https://www.monitor.bg:443/bg/a/view/oligarhyt-prokopiev-polzva-b-tv-kato-nosna-kyrpichka-obzor-168258", "text": "Разградският олигарх Иво Прокопиев, който е подсъдим за аферата „ЕВН“ и е обвиняем заради сделките с „Каолин“, реши да мине на „защитен режим“. За целта той даде спешно интервю в сутрешния блок на bTV, като буквално използва телевизията за носна кърпичка, в която да изтрие сълзите си от факта, че Медийната изява на Прокопиев не е изненада предвид факта, че сам си призна преди време в стенограмите от „АРГОгейт“ (чиято автентичност отново сам потвърди в ефир – б.р.), че владее мейнстрийма у нас. Затова и отрочето на Костов, което изкара първия си милион с благословията на Командира, не се свени да ползва медията за собствения си интерес. Интервюто пък премина видимо нервно, но с всички задължителни елементи от шоупрограмата на подсъдимия олигарх – нападки срещу разследващите органи у нас, самопровъзгласяване за „независим бизнесмен и издател“ и, естествено, атака срещу вечния враг №1 на олигарсите у нас – депутата от опозиционната ДПС и издател на „Телеграф медиа“ Делян Пеевски. Подсъдимият бизнесмен, порица с началнически манталитет държавното обвинение, че си позволява да го разследва за престъпленията му, като дори си позволи да обяви, че априори не трябвало да се вярва на разследващите. Проля крокодилски сълзи, че от КПКОНПИ се интересуват от незаконното му имане. И най-нагло, без дори да добави червен нюанс върху розовите си бузи, излъга в ефир, че е сериозен инвеститор, загрижен за бизнес климата в България. В наглостта си той стигна дотам да твърди, че е взел по милост „Каолин“ като фалирало предприятие, което ни най-малко не отговаря на истината. Естествено, пропусна да спомене и фактите около бандитската приватизация на „Дамяница“, верен на правилото никога да не говори за стартовия капитал, подарен му от Костов. Повече от ясно е, че разградският олигарх, рожба на кръга „Агнешките главички“, няма основание да разкрива истината около първия си милион. Така както няма основание да дава оценка на държавното обвинение и на КПКОНПИ, защото е страна. Припомняме, че той бе подведен под наказателна отговорност за пране на пари и това бе второ обвинение срещу него след аферата EVN. От прокуратурата стана ясно, че разследването е стартирало като проверка за евентуални „престъпления по служба, извършени от служители на Министерството на икономиката, енергетиката и туризма във връзка с изпълнението на концесионните договори с „Каолин“ АД“. По-късно стана ясно, че делото е прераснало в разследване на пране на пари. Пренебрегвайки тези факти, съиздателят на „Дневник“ и „Капитал“ и мажоритарен собственик на „Алфа финанс холдинг“ че на обиските присъствали само жълти медии, които дори изкара, че били „под контрола на Пеевски“, въпреки че той не притежава такива. Самият Прокопиев също не назова конкретни имена, вероятно защото в случая щеше да лъсне заблудата, както и фактът, че там имаше и представители на поръчковия му сайт „Дневник“, както и колеги от присъдружните им издания. Разликата, както може да се предположи, бе в начина на отразяване на прокурорската акция. Орташкият клуб на задкулисието спази стриктно опорните точки на проверявания олигарх, представящ се за жертва на репресия. За разлика от Прокопиев, който освен съиздател на „Дневник“ и „Капитал“ е и патрон на цяла огърлица от сайтове на подсъдими олигарси, сред които „Клуб Z”, българската редакция на „Дойче веле“, „Медиапул“ на вечната говорителка на Бащицата Костов – Стояна Георгиева, и редица други, депутатът и наш издател Делян Пеевски има публично обявена собственост, така че всякакви интерпретации от страна на Прокопиев са лъжа. Вестниците на Пеевски са „Телеграф“, „Монитор“, „Политика“, „Меридиан мач“ и „Юропост“. Вероятно не е случайно, че олигархът Прокопиев не ги назовава поименно. Само преди две седмици никому неизвестният прокурор Тодор Тодоров от СРП излезе с абсурдно и противозаконно решение за закриване на най-тиражния вестник в България - „Телеграф“. Прав е флагманът на медийната група на задкулисието - „Капитал“, че това е частен случай. В противен случай прокурор Тодоров трябваше да закрие и този отдавна изчерпал се откъм съдържание и авторитет вестник, който дублира името на най-тиражния и престижен седмичник в Румъния. Това прокурорско своеволие е поредното доказателство, че Темида е овладяна от олигархичната клика, начело с тогата им Лозан Панов. Ще припомним също, че този върховен съдия се компрометира като независим магистрат още при обсъждането на името му за кандидат-президент на Прокопиевото „дясно“ на скандалната завера „АРГО“. Оттогава насам няма месец, в който съдия №1 да не демонстрира зависимостите си от олигархията. А за манталитета му красноречиво говори и фактът, че след скандала „Апартаментгейт“, в който беше намесен покрай съпругата си Бети, той не прояви доблестта да се оттегли от високия пост, който заема. Нещо повече, съдия №1 се постави и над закона, като отказа да декларира имуществото си, за което бе санкциониран от НАП и съда. Той е обект на разследване и за укрити доходи за сделката с прочутото му бунгало. За олигарха Прокопиев обаче е извънредно важно да знае, че Панов е на мястото си и чинно му козирува. Повече от ясно е, че топприватизаторът разчита на оправдателна присъда в контролирания от него ВКС, така както залага и на грантаджийския си съдийски съюз. Пуснал пипалата си навсякъде по снагата на Темида, олигархът е спокоен поне за едно – контролираните от него магистрати следват указанията му и „Телеграф медиа“ очаквано губи дела за написани истини, които олигархията представя като лъжи.", "date": "2019.06.18", "title": "Олигархът Прокопиев ползва  bTV като носна кърпичка (ОБЗОР)"}
{"url": "https://www.monitor.bg:443/bg/a/view/sofi-tyrnyr-e-gotova-da-izigrae-boj-djordj-168228", "text": "Актрисата Софи Търнър, добила световна популярност в роклята на Санса Старк в „Игра на тронове“, е готова за нов дързък проект. Броени дни, след като легендарният Бой Джордж съобщи, че се работи върху лента за живота му и е хвърлил око на младата надежда, тя влезе в режим на готовност. Помолен да коментира вариантите за изпълнител на ролята му в интервю за австралийско радиопредаване 58-годишният певец отговори: \"Има някои наистина любопитни предложения. Едно от най-интересните сред тях е Софи Търнър. Хората вероятно ще кажат: +Тя е жена, не може да се превъплъти в образа ти.+ Софи не крие, че е очарована от коментара на Бой Джордж и допълни пред сп. People, че й допада идеята да изиграе ролята. Продукцията на \"Метро Голдуин Майер\" ще проследи пътя към славата на екстравагантния изпълнител, чието име по паспорт е Джордж Алън О'Дауд - от скромно момче от работническо семейство до върховете на международните класации през 80-те години на миналия век. Феновете вече заляха мрежата със снимки с поразителна прилика между актрисата и Бой Джордж на младини.", "date": "2019.06.18", "title": "Софи Търнър е готова да изиграе Бой Джордж"}
{"url": "https://www.monitor.bg:443/bg/a/view/dvamata-raneni-shtatski-parashutisti-sa-bili-izpisani-ot-bolnicata-v-plovdiv-168252", "text": "Двамата по-леко ранени парашутисти от САЩ са били изписани днес следобед от УМБАЛ \"Св. Георги\", се казва в изявление на Сухопътните сили на САЩ в Европа по повод нощния инцидент на летище \"Чешнегирово\" със загинал канадски парашутист и ранени други трима командоси.  Ето и цялото изявление, публикувано на сайта на посолството на САЩ у нас: Един войник е загинал, а трима други са били ранени, докато са участвали във въздушен десант, който е бил част от ръководеното от САЩ многонационално учение Swift Response 19,  прoвеждано в Чешнегирово, България на 18 юни. Скоковете са били веднага прекратени, за да се окаже помощ на парашутиста. Всички пострадали са били откарани незабавно до местната болница, където е била установена смъртта на единия военнослужещ, друг е бил оставен за лечение, а останалите двама са били прегледани и освободени. Въпреки че вземаме максимални предпазни мерки и се опитваме да смекчим риска чрез стриктно обучение и внимателно планиране, ние трябва да се обучаваме в реалистична среда, за да се гарантира, че нашите сили са готови да реагират на всякакви кризи. Изказваме искрените си съболезнования на семейството на загиналия войник и неговата военна част. Следван е военният протокол за уведомяване на близките на загиналия. Допълнителна информация ще бъде предоставена от съответните национални власти. Swift Response 2019 е учение, водено от Силите за глобален отговор на  САЩ (U.S. Global Response Force), което се провежда на различни локации в България, Хърватия и Румъния под командването на Сухопътните сили на САЩ в Европа в периода от 11 до 24 юни. Swift Response 2019 демонстрира стратегическото използване на Силите за глобален отговор на САЩ и утвърждава способността на американското европейско командване да изпраща сили с висока готовност до определени зони, като едновременно с това подобрява оперативната съвместимост на съюзниците в НАТО.", "date": "2019.06.18", "title": "Двамата ранени щатски парашутисти са били изписани от болницата в Пловдив"}
{"url": "https://www.monitor.bg:443/bg/a/view/hero-mustafa-e-novijat-poslanik-na-sa-sht-v-bylgarija-168254", "text": "Херо Мустафа от Калифорния ще бъде новият извънреден и пълномощен посланик на САЩ в България, стана ясно от съобщение на Белия дом. Тя е номинирана за поста от президента Доналд Тръмп. Мустафа ще замени Ерик Рубин, който напуска страната ни, за да поеме по-висока позиция. Родената през 1973 година жена произхожда от кюрдско семейство от Ербил, Ирак. Баща й е бил противник на режима на Саддам Хюсеин, като фамилията бяга от родината си през 1976 година, когато получава право на убежище в САЩ. Преди това две години от детството си Мустафа прекарва в лагер за бежанци. Тя има бакалавърска диплома от Джорджтаунския университет и магистърска от Принстън. Кариерата на Мустафа започва в неправителствения сектор, като работи в Босна, преди да постъпи във външното министерство, където е била на различни позиции по линия на човешките права, отношенията с Иран и Ирак и други държави. Съветвала е вицепрезидента Джо Байдън по въпросите на Близкия Изток, а през последните години е била втори човек в мисията на Вашингтон в Лисабон. Владее 9 езика, сред които арабски, руски, хинди и фарси, а историята ѝ-от емиграцията до кариерата в дипломатическия корпус се превърна в документален филм – „Американски герой”.", "date": "2019.06.18", "title": "Дама става посланик на САЩ у нас"}
{"url": "https://www.monitor.bg:443/bg/a/view/halkidiki-kato-solunska-mitnica-168245", "text": "Нашенци превърнаха апартаментите си в Халкидики в солунска митница. Печелят добре и не им пука, че подбиват южните ни съседи с два пъти по-ниски цени на стаите, които дават под наем на туристи. А на всичко отгоре не плащат и данъци. Само че сметката им може да излезе крива. Защото комшиите са доказали, че хич не си поплюват. И в най-скоро време ще им пратят данъчни, които ще ги попилеят от ревизии и глоби. А някои от по-лакомите може дори да се простят и с имотите си. Щом е за келепира, рискът винаги си заслужава, би възкликнал някой от наследниците на знаменития Ганьо Балкански. Лошото е обаче, че с подобни шмекерлъци може да се попречи и на бизнеса на нашенци, които са изрядни данъкоплатци и създават работни места зад граница. В крайна сметка, докато някои люде не се простят с практиките си за бързо натрупване на капитал от времената на мутробарока, няма защо да се сърдим, че ни лепят целокупно нелицеприятни етикети от Атина до Ванкувър.", "date": "2019.06.18", "title": "Халкидики като солунска митница"}
{"url": "https://www.monitor.bg:443/bg/a/view/rumynskoto-pravitelstvo-ocelja-sled-vot-na-nedoverie-168256", "text": "Румънският парламент отхвърли днес вот на недоверие срещу правителството на Виорика Дънчила, внесен от няколко опозиционни партии, предаде агенция Аджерпрес. Вотът на недоверие събра 200 гласа \"за\", а за отстраняване на кабинета бяха необходими 233. Седем народни представители гласуваха \"против\", а трима гласуваха \"въздържал се\". \"Вотът на недоверие не събра необходимите гласове, за да бъде приет\", заяви председателят на Камарата на депутатите Марчел Чолаку от управляващата Социалдемократическа партия.", "date": "2019.06.18", "title": "Румънското правителство оцеля след вот на недоверие"}
{"url": "https://www.monitor.bg:443/bg/a/view/bankata-za-razvitie-shte-stroi-detski-gradini-168246", "text": "Българската банка за развитие ще финансира трансгранични проекти и социална инфраструктура. Новината беше оповестена на финансов форум за 20-годишнината на финансовата институция. ББР ще поеме ролята на финансираща институция по плана InvestEU от 2021 г. Тази програма на Европейския съюз наследява плана „Юнкер\" и ще подкрепя частния сектор в европейската икономика. По новата програма InvestEU ще бъде отпуснат финансов ресурс за 570 млрд. евро за малки и стартиращи фирми в европейски страни. - изменения на климата, кръгова икономика, дигитализация и изкуствен интелект. Ще се използват гаранции от европейския бюджет, както и силна ориентация към пазара без квотна система. Очаква се програмата да генерира 650 млрд. евро допълнителни инвестиции в целия Евросъюз. За бенефициерите процедурата ще е улеснена - 14 финансови инструмента се сливат в един, обясни Флорентин Хопмайър, член на кабинета на зам.-председателя на ЕК Юрки Катайнен. „Ще продължим да работим с групата на ЕИБ, но отваряме гаранции за други участници, като националните банки за развитие, което значи, че ББР е потенциален партньор. 25% от гаранцията може да се предоставят на други партньори“, уточни тя. През последните години общото финансиране в България по линия на Европейския фонд за стратегически инвестиции (ЕФСИ, или фонд \"Юнкер“), възлиза на 456 млн. евро, като се очаква то да генерира допълнителни инвестиции в размер на 2.4 млрд. евро. Страната ни е на трето място по инвестиции, отнесени към БВП. Като представител на собственика на капитала министърът на икономиката Емил Караниколов отчете През 2018 г. ББР е постигнала най-добрите финансови резултати за изминалите две десетилетия. „Тя постигна най-високи нива на капиталова адекватност в банковата система, балансовата стойност на активите на банката надмина 3 млрд. лв., нараствайки с 2%. Печалбата нараства, дадени са 400 млн. лв. кредити за бизнеса, което е 3 пъти повече от 2017 г. Миналата година беше създаден Фонд за капиталови инвестиции. Тази година ще бъдат създадени още две дъщерни компании – „ББР лизинг“ и „ББР факторинг“, които ще осигурят достъп до финансиране за българската индустрия чрез пълен набор от финансови услуги“, посочи министърът.", "date": "2019.06.18", "title": "Банката за развитие ще строи детски градини "}
{"url": "https://www.monitor.bg:443/bg/a/view/opera-v-parka-s-deseto-ubilejno-izdanie-168240", "text": "Десетото юбилейно издание на фестивала „Опера в парка“ ще се състои от 21 юни до 14 юли на открито в естествената романтична среда в парка на Военната академия „Г. С. Раковски“. Едно от любимите „отрочета“ на маестро Пламен Карталов се утвърди в културния афиш на столицата от 2009 г. насам и привлича все по-млада публика, както и меломани от чужбина.   Старт на фестивала на 21 юни дава концерт, който събира оркестъра и хора на Операта за изпълнение на велики фрагменти от световната класика, а на 22 юни гледаме „Дон Паскуале“ на Гаетано Доницети с режисьор Светозар Донев и с гласове от майсторския клас на Райна Кабаиванска. След това идва ред на хитовия мюзикъл Mamma Mia! с песни на ABBA (24 и 25 юни) и два балета – премиерата на „Кармина Бурана“ по Карл Орф (28, 29 и 30 юни) и „Силфида“ от Херман Льовенсколд (на 4 и 6 юли). За финал на 5 юли младите инструменталисти от Музикалното училище ще изнесат концерт като част от Младежката филхармония. Операта за деца е представена с повече дати. Програмата започва с адаптация на „Червената шапчица“ (22 юни и 14 юли) и продължава с „Вълшебната флейта“ на Моцарт (23 и 27 юни, 4, 12 и 13 юли). Премиерата на „Веселите малчугани“ вдига завесата за приказни сюжети по музика на Моцарт, Шуберт, Росини, Чайковски (26 юни, 3, 10 и 11 юли). За радост на най-малките пък се задават „Трите прасенца“ (28 юни и 7 юли), „Мечо Пух“ (29 юни) и \"История с патоци, мечо и лиса“ на Георги Костов (30 юни, 5 и 6 юли).", "date": "2019.06.18", "title": "\"Опера в парка“ с десето юбилейно издание"}
{"url": "https://www.monitor.bg:443/bg/a/view/hiljadi-panelki-sa-bez-mylniezashtita-168250", "text": "Точна статистика няма, но според експерти 80 на сто от хиляди панелки и фамилни къщи, са без гръмоотводи. По темата за кратко се вдига шум в топлото време, в началото на сезона, когато зачестяват случаите със загинали хора. Последният е смъртният случай на мъж в столичен квартал. Той загуби живота си сред панелните блокове, които дълго време ще ни напомнят за соц живота. Част от сградите от тези период преминават през феноменална метаморфоза, освен външно със санирани стени и нови прозорци. На тях им се подменят и гръмоотводите. Същите, които след промените бяха откраднати за скрап, счупени или просто изгнили. Защото да се движи асансьора е по-важно, отколкото да пазим живота на другите. Но да напомним, че според настоящата Наредба за мълнии и защита на сгради, при съоръжения в открити пространства отговорен за гръмоотводната инсталация на сградата е нейният собственик или домоуправител. А по-лошото е, че сред застрашените сгради има и училища, детски градини и стадиони.", "date": "2019.06.18", "title": "Хиляди панелки са без мълниезащита"}
{"url": "https://www.monitor.bg:443/bg/a/view/mylnija-ubi-47-godishen-myj-i-kucheto-mu-v-sofija-obzor-168243", "text": "Мълния е убила 47 – годишен мъж и кучето му в понеделник вечерта в София. Това се е случило в столичния комплекс „Люлин – 6“, докато той разхождал домашният си любимец, съобщиха от Центъра за спешна медицинска помощ. Линейката е пристигнала на мястото на инцидента за 8 минути. Поразеният от мълнията е бил все още жив, но е издъхнал още преди да бъде вкаран в шоковата зала на „Пирогов“. По думите на очевидци той е бил в дървената беседка в градинката между два блока, когато гръмотевицата е ударила на метри от нея. На мястото на падането й има издълбана яма. Деца разказаха, че също са усетили мълнията. Когато тя ударила, те усетили разтрисане по ръцете от телефоните, които носели и се опитвали да наберат родителите си. Веднага след това учениците хукнали да се скрият във входа на най-близкия блок. „Три-четири пъти се е увеличила гръмотевичната дейност в страната през последните три години“, заяви междувременно експертът по мълниезащита инж. Христомир Иванов. По думите му анализът, който е направен от Националния институт по метеорология и хидрология за гръмотевичната дейност в страната, е на повече от 20 години. Той беше категоричен, че гръмоотводът върху една сграда защитава само нея, но не и съседните. „Това е пълен абсурд, заяви той.- Аз съм чувал твърдения от типа на това, „вижте, до моята къща има един голям блок и това ще ме пази“. Това не е вярно. Мълнията си избира своя път. Това, че има голям блок до вашата малка къща, не означава, че тя е защитена от този гръмоотвод“, добави инж. Иванов. По думите му мълниите безспорно са опасни природни явления. „Когато говорим за мълниите, трябва да си представим една природна стихия, подобна на земетресение или наводнение. Това е енергия на природата с изключително силна мощност и може да има и последствия, както се случи в понеделник вечер“, поясни той и подчерта, че гръвоотводът на покрива не е за пренебрегване, защото само той защитава обитателите на дома при падането на евентуална мълния.", "date": "2019.06.18", "title": "Мълния уби 47-годишен мъж и кучето му в София (ОБЗОР)"}
{"url": "https://www.monitor.bg:443/bg/a/view/ot-jegata-li-halucinirate-g-n-prokopiev-168244", "text": "Напече ли Ви, г-н Прокопиев? А уж трябва да сте свикнал с жегите. Все пак дълго време се крихте от кредиторите си в Сингапур – там времето също е доста жежко, че и влажно. Въпреки това обаче, явно балканското слънце не влияе добре на олигархичната Ви глава и ви избива на халюцинации. И всички насочени към депутата и издател на „Телеграф медиа“ Делян Пеевски. В горещия юнски ден разградският магьосник на приватизацията първо се презентира в любимата bTV. Дали защото както сам си каза в „АРГОгейт“ „владее мейнстрийма“ или защото в сутрешния ефир зрителите много обичат да слушат оправданията на подсъдим олигарх, затрил цял град като Меричлери от алчност, не стана ясно. Видя се едно – Прокопиев е силно нервен от това, че обръча около врата му на „млад меринджей“, забогатял рязко от приватизацията по Костово време, се затяга. Прокуратурата рови далаверите му, КПКОНПИ запорира имането му и сега вече трудно се живее по тези географски ширини. И какво роди препотения мозък на Прокопиев? Реши, че е добре да обедини целия си хейт срещу всички свои врагове като ги слее в едно. И така се роди вицът, че Пеевски контролирал прокуратурата. Смях в залата (не съдебната, да не се стресне Прокопиев). В много измъчен от жегата коментар флагманът на „честните и независими“ (захранвани само с олигархични пари и интереси) медии на Прокопиев - „Капитал“ откри страшна новина - главните редактори на изданията на „Телеграф медиа“ се срещнали с главния прокурор Сотир Цацаров и други ръководители на държавното обвинение заради безпрецедентната атака срещу „Телеграф“. Както си спомняте марката на най-тиражният вестник у нас (за г-н Прокопиев обясняваме – това означава, че изданието се радва на любовта и доверието на огромен брой читатели, които си го купуват всеки ден) беше заличена от правния мир със скандално решение на Софийска районна прокуратура. В следствие на този недопустим опит за заличаване на цяла независима медия, се създаде и опасен прецедент – всеки може да реши да закрие която и да е марка у нас без значение дали говорим за издание, банка или училище. Притеснително нали? И този проблем беше поставен на срещата с главния прокурор. Защото освен „Телеграф“, всяко едно издание у нас е уязвимо на този принцип – и „Капитал“ и „Дневник“ би трябвало да си дават сметка за това. Но понеже Прокопиев и свитата му не са свикнали да боравят с понятия като чест, права и морал – за тях срещата на главните редактори на „Телеграф медиа“ с прокуратурата е безспорно доказателство, че Пеевски контролирал държавното обвинение. Ако това съждение, което може би е в следствие на топлинен удар, е вярно, това означава, че Пеевски е наредил на себе си да затрие марката на собственото си издание и след това се оплаква на себе си от това решение. Да ви звучи шизофренично? Не се тревожете – повечето тези на повелителя на каолина и подчинените му звучат така, ама целта на тези глупости не е да са истина. Просто трябва с нещо да се оправдава олигарха и затова не се притеснява да ползва фалшиви новини.", "date": "2019.06.18", "title": "От жегата ли халюцинирате, г-н Прокопиев?"}
{"url": "https://www.monitor.bg:443/bg/a/view/zam-kmetyt-na-sofija-evgeni-krusev-otiva-na-syd-zaradi-grafa-168251", "text": "Прокуратурата е внесла в съда обвинителен акт за длъжностно престъпление срещу бившия зам.-кмет по транспорта на София Евгени Крусев, съобщи зам.-главният прокурор Иван Гешев. Обвинителният акт е написан от прокурора в спецпрокуратурата Десислава Христова, която наблюдава разследването срещу кмета на Костенец Радостин Радев. Тя обясни, че е внесла обвинителния акт в деловодството на спецсъда миналата седмица. Очаква се насрочване на делото. Крусев е обвинен заради начина, по който бяха подменени виброизолационните подложки на трамвайните релси на ул. „Граф Игнатиев“. Длъжностното престъпление е свързано с нарушение на Закона за обществените поръчки. Според разследващите първоначално за ремонта на трамвайното трасе кандидатствали 4 фирми, сред които GP груп и ПСТ груп. Изискването било подложките да тежат 5 кг на квадратен метър. Офертата на ПСТ била с тежест 15,6 кг на квадратен метър, а тази на GP груп отговаряла на изискванията. Била избрана офертата на GP груп. По-късно обаче постъпила информация, че макар подложката на ПСТ да е по-тежка, е по-качествена. Последвало заседание, с което все пак работата била възложена на ПСТ.", "date": "2019.06.18", "title": "Зам.-кметът на София Евгени Крусев отива на съд заради „Графа“"}
{"url": "https://www.monitor.bg:443/bg/a/view/kmetyt-na-kostenec-teglil-17-hil-lv-ot-obshtinsko-predprijatie-168249", "text": "Срещу разследвания за подкуп кмет на община Костенец Радостин Радев има данни и за други престъпления – длъжностно присвояване и безстопанственост, съобщи наблюдаващият прокурор от спецпрокуратурата Десислава Христова. „В хода на разследването се натъкнахме на много други неправомерни действия, за които предстои всеобхватно и детайлно проучване и събиране на доказателства. Освен за незаконно съхранение на боеприпаси, за длъжностно присвояване – имаме данни, че кметът е изтеглил 17 000 лв. от касата на общинско предприятие, имаме данни и за проявена безстопанственост – кметът не е упражнил правомощията си по гаранционни договори, които са в полза на общината при изпълнени обществени поръчки“, каза прокурор Христова. след което прокуратурата ще прецени за мерките им за неотклонение. Двамата бяха задържани на 17 юни т.г. при спецоперация в Костенец. „Досъдебното производство е започнало през март по информация подадена от Антикорупционната комисия. Използвани са СРС. До преди два дни основно направление на разследването е обещание от кмета да даде 30 000 лв. на общински съветник, за да гласува определено решение в негов интерес“, обясни зам.-главният прокурор Иван Гешев. В резултат на извършени последващи действия предметът на разследване ще бъде разширен. „Няколко други случая предстои да бъдат разследвани, единият касае длъжностно присвояване на 17 000 лв. от общинско предприятие, вторият случай касае безстопанственост. В кабинета на кмета са намерени боеприпаси държани в нарушение на нормативните разпоредби, законното му оръжие също е съхранявано неправилно“, допълни Гешев. Кметът и бизнесменът са привлечени като съизвършители на корупционно престъпление по чл. 304 от НК. което спечелило обществена поръчка. Неприсъствено решение на общинския съвет в Костенец от 14 юни т.г. предпоставя упълномощаването на кмета да подпише запис на заповед към фонд „Земеделие“ за стартиране на плащанията по обществената поръчка. \"Това е поредният случай на добро взаимодействие между службите. Няма да спра да го повтарям, с оглед на това, че българските граждани трябва да знаят, че службите за сигурност, правораздавателната система в лицето на прокуратурата си вършат в повечето случаи добре работата“, каза Гешев. По думите му това е единственият начин да се отговори на недобросъвестното отношение към прокуратурата и службите и твърденията, че няма никакви резултати от борбата с корупцията.", "date": "2019.06.18", "title": "Кметът на Костенец теглил 17 хил.лв. от общинско предприятие"}
{"url": "https://www.monitor.bg:443/bg/a/view/fenove-obviniha-bela-hadid-v-rasizym-168227", "text": "Топмоделът Бела Хадид се извини на феновете си, след като бе обвинена в расизъм. Повод за коментарите по адрес на 22-годишната манекенка стана нейна снимка в социалните мрежи. Кадърът е заснет в самолет, от чийто прозорец се виждат самолети на Саудитска арабия и Обединените арабски емирства. Във фокус на фотоса пък е вдигнатият крак на Хадид, който според критиците на снимката неуважително изглежда, че потъпква знамената на самолетните опашки. Скоро след публикуването на кадъра, в социалните мрежи стана популярен хаштагът #BellaHadidIsRacist (в превод: Бела Хадид е расист). Няколко потребители на Туитър пък призоваха големи компании като Dior и Calvin Klein да престанат да работят с модела в своите рекламни кампании. Обичам и се интересувам много от мюсюлманската и арабската страна на семейството ми. Същото важи и за всички мои братя и сестри по света. Не само изпитвам голямо уважение, но и винаги съм се опитвала да заставам зад каузите, които намирам за правилни, когато става дума за Близкия изток“, гласи част от изявлението на красавицата. Хадид е категорична, че актът на неуважение е бил случаен, като тя дори не е видяла самолетите от прозореца си преди да направи снимката.", "date": "2019.06.18", "title": "Фенове обвиниха Бела Хадид в расизъм (СНИМКА)"}
{"url": "https://www.monitor.bg:443/bg/a/view/levski-se-natrese-na-rujomberok-cska-sreshta-titograd-v-liga-evropa-168242", "text": "Жребият за първи предварителен кръг на Лига Европа отреди лек жребий за ЦСКА, който ще играе срещу черногорския „Титоград“. „Червените“ бяха поставени в Група 2, а сред възможните съперници бяха още „Флора“ (Естония), „Торпедо Кутаиси“ (Грузия), победителят от двойката „Сант Жулия“ (Андора) - „Европа“ (Гибралтар) и „Гзира Юнайтед“ (Малта). Първата среща е в София на 11 юли, а реваншът в Подгорица е на 18 юли, но предстои преразглеждане на програмата тъй като по това време „Левски“ също бе определен за домакин, макар и при празни трибуни. „Сините“ изтеглиха кошмарен жребий, като ще срещне „Ружомберок“ от Словакия в първия си европейски сблъсък за това лято. „Сините” бяха сред поставените отбори в група 5 и шансът определи да срещнат най-трудния съперник сред възможните. Останалите варианти бяха „Хибърниънс“ (Малта), „Академия Пандев“ (Македония), „Сперанта“ (Молдова) и „Зета“ (Черна гора).", "date": "2019.06.18", "title": "„Левски“ се натресе на „Ружомберок“, ЦСКА среща „Титоград“ в Лига Европа"}
{"url": "https://www.monitor.bg:443/bg/a/view/kadri-na-antoan-d-agata-vadjat-na-svetlo-tymnicata-na-dushata-168238", "text": "Инсталацията „Корпус, или екзалтацията да бъдеш“ на световноизвестния визуален артист Антоан Д’Агата ще бъде изложена в Софийския арсенал – Музей за съвременно изкуство на бул. „Черни връх“ 2 при музея „Земята и хората“. Откриването е в четвъртък, 20 юни, от 18.30 ч. в рамките на шестото издание на фестивала „ФотоФабрика“. На него ще присъства лично самият автор, който ще пристигне специално за събитието. Впечатляващите кадри на 57-годишния французин ще могат да се видят до 28 юли. Антоан Д’Агата е представител на една от най-престижните агенции за репортажна фотография в света – Magnum. С художествената си работа пък си спечелил име на задълбочен изследовател на най-тъмните кътчета на човешката душа и на всичко онова, което наричаме табу. „Корпус“ е инсталация, съставена от звук, видео, текст и фотоизображения. Темите, които вълнуват Антоан Д’Агата, обикновено са определяни като табу: зависимости, Той често използва в работата си собствения си житейски опит: „Моята интимност е свързана толкова много с моята работа, а моята работа зависи толкова много от интимните ми преживявания. Всичко това е взаимносвързано“, казва той. Авторът умее да провокира зрителя, като въвежда в подсъзнателното, в интимното, без страх и свян, с известна доза воайорство. Жестокият свят, изобразен на снимките на този виртуоз, провокира любопитството на човека, който никога няма да прекрачи границата на табуто. Защото всички обичаме да изживяваме екстремни и забранени неща поне в сънищата си с отворени очи или в крайностите на изкуството. Антоан Д’Агата е роден на 19 ноември 1961 г. в Марсилия. Напуска Франция през 1983 г., пътува по целия свят и Там се записва на курс към Международния център по фотография под ръководството на Лари Кларк и Нан Голдин. През това време стажува в редакторския отдел на Magnum. След завръщането си във Франция, за около четири години, не се занимава с фотография. Отдава се отново на професията през 1997 г. Само година по-късно издава първите си фотокниги: De Mala Muerte и Mala Noche. Почти веднага работите му започват да се продават от галерия Vu. През 2001 г., след публикуването на Hometown, печели френската награда за млади фотографи на името на Нисефор Ниепс. Следват още няколко фотокниги и три филма. От 2008 г. е пълноправен член на агенция Magnum Photos, а през 2009 г. излиза документален филм за него, озаглавен „Камбоджанската стая: Ситуации с Антоан Д’Агата“.", "date": "2019.06.18", "title": "Кадри на Антоан Д’Агата вадят на светло тъмницата на душата"}
{"url": "https://www.monitor.bg:443/bg/a/view/pochina-naj-vyzrastnijat-chovek-v-evropa-168239", "text": "Джузепина Робучи - най-възрастният човек в Европа и вторият най-възрастен човек в света, почина на 116 години, съобщи ДПА. Нона Пепа, както беше известна Джузепина, е родена на 20 март 1903 г. Според Групата за геронтоложки изследвания тя е на второ място по дълголетие в света след японката Кане Танака, която е също на 116 години. Втора по възраст в Европа беше французойката Люсил Рандон - на 115 години.  Джузепина Робучи е работила в семейното кафене заедно с мъжа си в градче в областта Пулия. Тя има пет деца, девет внуци, 16 правнуци. Според Групата за геронтоложки изследвания в света има 34 суперстолетници - хора на възраст над 110 години. Всички са жени.", "date": "2019.06.18", "title": "Почина най-възрастният човек в Европа"}
{"url": "https://www.monitor.bg:443/bg/a/view/merkel-treperi-na-ceremonija-sys-zelenski-video-168237", "text": "Германският канцлер Ангела Меркел изглежда нестабилна и не добре по време на срещата си с украинския президент Володимир Зеленски в Берлин, цялото й тяло видимо трепери по време на церемония, съобщава АП. Инцидентът в горещото време пред офиса на Меркел, докато военни изпълняват националния химни. Час след това, Меркел се усмихва широко, когато репортери я питат за състоянието й и обяснява, че \"оттогава съм пила най-малко три чаши вода, които очевидно са ми необходими, и сега се справям много добре.\" По-рано, Меркел бе заснета да стиска ръце пред себе си, когато започва химна и изглежда неспособен да контролира треперенето на тялото си. Канцеларията на Меркел няма незабавен коментар, двамата лидери провеждат пресконференция. След химна, Меркел изглежда се почуства по-добре и преминава бързо по червения килим със Зеленски към сградата. Следващият месец тя навършва 65 години. По време на пресконференцията тя коментира Русия и че \"докато не бъде постигнат напредък, санкциите не могат да бъдат премахнати. Връщането на делегацията на Руската федерация в ПАСЕ не трябва да става на всяка цена, но без диалог, проблемите не могат да бъдат решени\". Меркел добави, че срещата на съветниците в \"Минския формат\" ще се проведе на 12 юли и обясни, че Германия и Украйна не обсъждат засилване на санкциите срещу Русия, \"а за продължаване (сегашния режим на санкции)\".", "date": "2019.06.18", "title": "Меркел трепери на церемония със Зеленски (ВИДЕО)"}
{"url": "https://www.monitor.bg:443/bg/a/view/rajyn-rejnolds-i-kejti-peri-v-novija-klip-na-tejlyr-suift-vijte-go-tuk-168216", "text": "Поп старлетката Тейлър Суифт събра куп знаменитости във видеото към новата си песен Уou Need to Calm Down, сред които актьорът Райът Рейнолдс и певицата Кейти Пери. Звездата от „Дедпул“ се показва само в един кадър, в който спира да рисува, за да погледа ожесточен бой с торти. Пери, която до преди няколко месеца беше в люта вражда със Суифт, се разписва с по-голямо участие във видеото. Годеницата на Орландо Блум е преоблечена като бургер, а чаровната блондинка като пържени картофки. Те се откриват в разгневената тълпа и започват да танцуват прегърнати. В You Need to Calm Down се появяват още тв водещата Елън де Дженерис, Лавърн Кокс, Ру Пол, или Портър, Тодрик Хол, Хейли Киоко, Джеси Тайлър Фъргюсън и Адам Рипън. С парчето Тейлър се обръща към хомофобите и своите хейтъри да се укротят. Видеото завършва с призива:", "date": "2019.06.18", "title": "Райън Рейнолдс и Кейти Пери в новия клип на Тейлър Суифт (ВИЖТЕ ГО ТУК)"}
{"url": "https://www.monitor.bg:443/bg/a/view/levski-ne-uspja-da-izleti-za-avstrija-168235", "text": "„Левски“ започна с фалстарт лагера си в Австрия. „Сините” не успяха да излетят от летище София в уречения час днес по обед, тъй като полетът им за Мюнхен, откъдето те трябваше да продължат за алпийската страна бе анулиран. При това положение футболистите трябваше да бъдат закарани на хотел, където да изчакат, за да потеглят с по-късен полет довечера. На летище София пък наставникът Петър Хубчев заяви, че очаква още нови попълнения в идните дни, след като само за ден бяха осигурени гръцкият бранител Янис Каргас и черногорският национален страж Милан Миятович. „От няколко дни се водят интензивни разговори с още 4-5 човека, така че бе планирано да се увеличи групата преди заминаването за лагера. Надяваме се, че ще има поне трима-четирима нови до началото на сезона. Всичко е върпос на преговори, ние сме разговаряли с много хора. Очакваме атакуващи футболисти. Възможно е да вземем и българи”, сподели Хубчев, като обърна внимание и на назначаването на Ивайло Петков за спортен директор на клуба. „Млад и амбициозен човек. Свърши доста работа откакто е тук. Оформи някои неща, които съпътстваха тези трансфери“, заяви още наставникът и потвърди, че вратарят Николай Кръстев вече не е част от отбора. В близките дни може и други футболисти да напуснат „Левски“.", "date": "2019.06.18", "title": "„Левски” не успя да излети за Австрия"}
{"url": "https://www.monitor.bg:443/bg/a/view/advokatyt-na-harvi-uajnstijn-se-otkaza-da-go-predstavljava-168221", "text": "Хосе Баес, адвокатът на подсъдимия за сексуално насилие холивудски продуцент Харви Уайнстийн, вече няма да го представлява и се оттегля от делото. В петък адвокатът е подал искане за самоотвод във федералния съд на Ню Йорк, където се разглежда делото срещу Уайнстийн. По време на представянето на документите в съда Баес е заявил, че неговите действия са били продиктувани вследствие на възникналите сериозни разногласия с подзащитния му. По думите на защитника, обвиняемият умишлено е игнорирал постигнатите споразумения за изплащането на обезщетения и е направил работата на защитата \"неоправдано трудна\". Хосе Баес не е първият адвокат, отказващ се да защитава Уайнстийн. Преди него, през месец януари, друг юрист - Бенджамин Брафман, също си даде отвод по делото, след като пое защитата на продуцента. Роналд Съливан, сътрудникът на Баес, който пое делото след Брафман, също напусна екипа на защитата преди около месец. Припомняме, че  .", "date": "2019.06.18", "title": "Адвокатът на Харви Уайнстийн се отказа да го представлява"}
{"url": "https://www.monitor.bg:443/bg/a/view/strelci-i-boksiori-zapochvat-pyrvi-v-minsk-168233", "text": "Състезателят ни по стрелба с лък Иван Банчев ще започне най-напред от българите участието си на Европейските олимпийски игри в Минск. По програма в деня на откриването 21 юни са предвидени квалификации в дисциплината рекърв индивидуално (мъже и жени), както и срещи от 1/8-финалите в категориите до 49, 91 и +91 кг от боксовия турнир за мъже. Банчев стартира още сутринта, а квалификацията на Добромира Данаилова е следобед. Тогава ще започнат и битките в категориите на Тинко Банабаков, Радослав Панталеев и Петър Белберов, но дали българите ще боксират още в първия ден, ще се разбере след жребия. Именно заради ранното си участие, целият ни отбор по бокс от 10 мъже и 3 жени отпътува с първата група за столицата на Беларус. Нашите потеглиха рано сутринта и се прикачиха във Виена. Освен в двата спорта на 21 юни има само още мачове от баскетболния турнир 3х3, където България няма представители. Страната ни ще участва с 85 състезатели във второто издание на игрите, представители на 15 вида спорт.", "date": "2019.06.18", "title": "Стрелци и боксьори започват първи в Минск"}
{"url": "https://www.monitor.bg:443/bg/a/view/truden-start-za-ludogorec-v-sh-l-168236", "text": "\"Лудогорец\" ще играе срещу унгарския шампион \"Ференцварош\" в първия предварителен кръг на ШЛ. Разградчани ще са домакини в първия мач, който ще се играе на 9/10 юли, а реваншът в Унгария ще е на 16/17 юли. Това бе един от двата възможно най-тежки противници за орлите. Останалите, с които имаше шанс да играе \"Лудогорец\" бяха \"Клуж\" (Румъния), \"Арарат\" (Армения), \"Судува\" (Литва) и \"Номе Калю\" (Естония). Преди година \"орлите\" отново се изправиха срещу тогавашния унгарски шампион \"МОЛ Види\", но във втори предварителен кръг на ШЛ. Тогава българският първенец изпусна куп положения в първия мач в Разград и срещата приключи при 0:0. \"Орлите\" загубиха реванша с 0:1 и отпаднаха от надпреварата. През този сезон \"Ференцварош\" се пребори именно с \"Види\" за титлата на Унгария. Пълният жребий: Номе Калиу (Естония) - Шкендия (Макеония) Судува (Литва) - Цървена звезда (Сърбия) Арарат (Армения) - АИК (Швеция) Астана (Казахстан) - ЧФР Клуж (Румъния) ЛУДОГОРЕЦ - Ференцварош (Унгария) Партизани (Албания) - Карабах (Азербайджан) Слован Братислава (Словакия) - Сутиеска (Черна гора) Селтик (Шотландия) - Сараево (Босна и Херцеговина) Шериф (Молдова) - Сабуртало (Грузия) Дюделанж (Люксембург) - Валета (Малта) Линфийлд (Северна Ирландия) - Розенборг (Норвегия) Валур (Исландия) - Марибор (Словения) Дъндолк (Ейре) - Рига (Латвия) ТНС (Уелс) - Победител от предварителния кръг ХИК (Финландия) - Торшхавн (Фарьорски острови) БАТЕ (Беларус) - Пяст Гливице (Полша)", "date": "2019.06.18", "title": "Труден старт за \"Лудогорец\" в ШЛ"}
{"url": "https://www.monitor.bg:443/bg/a/view/bylgarche-specheli-mejdunaroden-konkurs-s-avtorska-pesen-168224", "text": "9-годишната Ивайла Иванова от Варна спечели с авторска песен международен конкурс в Турция. Парчето - победител е озаглавено „Моят бийт“. Наградата е извоювана на престижния Международен фестивал „Art Talents‘2019“, който се проведе в Кушадасъ. В конкурсната част за авторска песен Ивайла впечатли журито с огромния си талант и артистизъм и спечели не само златото, но и сърцата на публиката. Песента - победител вече има и професионален видеоклип  Това е втората авторска песен на талантливото варненче. След дебюта й с рапъра Кристо и „Няма нищо невъзможно“, сега тя реализира самостоятелен проект. За сюжета на „Моят бийт“ малката Ив е избрала да покаже част от реалния си живот, надявайки се да даде добър пример на връсниците си. Да ги подкани да бъдат по-смели и уверени, да мечтаят и да си поставят цели, за които да се борят,  да спортуват, да танцуват и да бъдат активни. Ивайла е едно доказателство, че няма невъзможни неща и, че мечтите се сбъдват, стига да си смел и да ги следваш. Тя представи за първи път наградената песен и пред родна публика, като откри с нея  концерта за децата на загиналите полицаи и военни под Пантеона в Морската градина на Варна.", "date": "2019.06.18", "title": "Българче спечели Международен конкурс с авторска песен"}
{"url": "https://www.monitor.bg:443/bg/a/view/5-godini-zatvor-za-pijan-shofior-ubil-jena-i-ranil-trima-s-2-83-promila-168229", "text": "За 5 години при първоначален общ режим отива в затвора Мирослав Данов от Асеновград, който на 4 април м.г. уби жена и рани трима души при катастрофа, реши окръжният съд в Пловдив.  По време на пътното произшествие Мирослав е бил с 2,83 промила алкохол в кръвта. Въпреки погълнатото солидно количество алкохол, мъжът запалил своя „Фиат Мареа” и потеглил по пътя Пловдив – Садово. Край второто населено място навлязъл в насрещното движение и ударил последователно две коли. Загиналата жена е шофирала първия блъснат автомобил. Нейната спътничка била ранена, както и семейството във втората кола зад тях. Били им причинени средни телесни повреди, гласят документите по делото. По време на съдебното заседание Мирослав Данов се призна за виновен. Така присъдата му от 7 г. и 6 м. затвор бе намалена с една трета, тъй като делото бе разгледано по реда на съкратеното съдебно следствие с признаване на фактите и обстоятелствата от обвинителния акт. Присъдата подлежи на обжалване и протест в 15-дневен срок от днес пред Апелативен съд – Пловдив.", "date": "2019.06.18", "title": "5 години затвор за пиян шофьор, убил жена и ранил трима с 2,83 промила "}
{"url": "https://www.monitor.bg:443/bg/a/view/4000-arestuvani-demonstranti-v-kazahtan-168225", "text": "Вътрешният министър на Казахстан Ерлан Тургумбаев актуализира данните за броя на арестуваните демонстранти при протестите преди и след президентските избори по-рано този месец на почти 4000 души, а на ранените полицаи на повече от 300 души, съобщи Асошиейтед прес. Министърът каза днес пред местни медии, че общо 700 души са били осъдени на различни срокове арест. \"Повече от 300 служители на полицията са получили телесни повреди. Шестима от тях сега са в болница. Всичко това обхваща трите дни 9,10 и 11 юни\", каза Тургумбаев. По думите му пазителите на реда не са използвали никакви специални средства при протестите. \"Полицаите са получили най-вече леки телесни повреди. Шестимата хоспитализирани са със счупени крака, черепно-мозъчни травми, защото телесните повреди са нанесени от пръчки, камъни и арматурно желязо, които са използвали гражданите, дестабилизиращи ситуацията\", поясни министърът. В деня на президентските избори на 9 юни и през следващите два дни в Казахстан избухнаха големи протести по призив на организацията \"Демократичен избор на Казахстан\". Полицията разпръсна демонстрантите със сила. По-рано властите съобщаваха за по-малко от 1000 задържани при протестите, припомня АП.", "date": "2019.06.18", "title": "4000 арестувани демонстранти в Казахтан"}
{"url": "https://www.monitor.bg:443/bg/a/view/zabranjavat-na-rusnacite-da-otglejdat-krokodili-i-akuli-vkyshti-168231", "text": "Руското правителство увеличи два пъти списъка с дивите животни, които ще бъдат забранени за отглеждане в домашни условия. Жителите на страната вече няма да могат да държат вкъщи акули, крокодили, тарантули, пингвини, както и питони с дължина, превишаваща 4 метра. Въвеждането на ограничителните мерки е в изпълнение на приетия в края на миналата година Закон за отговорното отношение към животните. Първоначално в забранителния списък влязоха кобрите, пепелянките, скорпионите, тюлените, мечките, леопардите и пантерите. Също така ветото се разпространява и върху пеликаните, жирафите и хипопотамите. Новата редакция на подзаконовите нормативни актове предвижда наказание и за руснаците, отглеждащи в качеството на домашни животни вълци, антилопи, гибони, фламинго, соколи и птички киви. Забраната е продиктувана от критериите за безопасност на хазяите на питомците, както и неблагоприятното влияние на непривичната среда върху самите животни.  Предполага се, че нарушителите ще бъдат наказвани с парични глоби, чиито размер допълнително ще бъде определен.", "date": "2019.06.18", "title": "Забраняват на руснаците да отглеждат крокодили и акули вкъщи "}
{"url": "https://www.monitor.bg:443/bg/a/view/kardi-bi-iznese-koncert-po-halat-sled-kato-skysa-toaleta-si-snimki-168213", "text": "Хип-хоп сензацията Карди Би излезе на сцената по халат. Това се случи по време на неин концерт в Тенеси, а до екстравагантното й модно решение се стигна, след като скъса тоалета си – многоцветен гащеризон. Ситуацията отново се разигра пред учите на публиката, като последва кратко отсъствие на певицата от сцената. Само няколко минути по-късно изпълнителката на Bodak Yellow се завърна, облечена по халат, а в ролята на аксесоар влезе бежовият й сутиен без презрамки. намигна тя пред феновете си. Това не е първото затруднение, пред което се изправя Карди Би на свои участия. Наскоро звездата призна, че не може да се движи много по време на изпълненията си, защото това ще „прецака“ липосукцията й. Наскоро звездата отказа участие по повод Деня на загиналите във войните заради усложнение с имплантите в бюста й.", "date": "2019.06.18", "title": "Карди Би изнесе концерт по халат, след като скъса тоалета си (СНИМКИ)"}
{"url": "https://www.monitor.bg:443/bg/a/view/zanev-sled-3-0-nad-loko-go-trjabva-da-otsramim-bylgarija-v-evropa-168232", "text": "Новото попълнение на ЦСКА Петър Занев заяви, че иска да стане шампион с екипа на „червените“ и се надява на пробив в Европа. „Истината е в Лига Европа. Там трябва да отсрамим българския футбол“, даде заявка левият бек на „червените“ след победата с 3:0 в контрола срещу втородивизионния „Локомотив“ (Горна Оряховица). „Стараем се да надграждаме в сравнение с изминалия сезон. Като първа контрола е нормално, бяхме по-тежки след натоварените тренировки, които имахме през тези осем дни. Доста грешки допуснахме, но треньорът ще направи разбор и ще каже къде трябва да подобряваме играта си“, коментира още Занев. В контролата, играна в Тетевен, добро впечатление направи едно от новите попълнения Денис Давидов. Руснакът се появи след почивката и се отличи с брилянтна асистенция за попадението на Бикел при 2:0. Другите два гола бяха дело на Али Соу, който откри резултата в 56-ата минута и Сандов в 85-ата, който вкара топката в собствената си врата. Треньорът Добри Митов заложи в титулярния състав на три от новите попълнения в лицето на Петър Занев, Диего Фабрини и Тони Уот. Сред 11-те стартира и 18-годишният юноша Митко Митков.", "date": "2019.06.18", "title": "Занев след 3:0 над \"Локо\" (ГО): Трябва да отсрамим България в Европа"}
{"url": "https://www.monitor.bg:443/bg/a/view/bivsh-sypernik-podkrepi-boris-djonsyn-168226", "text": "Бившият кандидат за лидер на Консервативната партия във Великобритания Андреа Ледсъм даде подкрепата си на фаворита за поста Борис Джонсън. Ледсъм, която е ревностен поддръжник на излизане на Великобритания от ЕС, заяви, че според нея \"той ще бъде много добър лидер на Великобритания\". Тя даде подкрепата си в деня на второто гласуване на депутатите на торите, след което ще отпадне някой от кандидатите. Между претендентите ще има и телевизионен диспут. Целта на кандидатите е да достигнат и спечелят финалното гласуване, в което ще участват редовите членове на Консервативната партия и в което те ще изберат следващия партиен лидер и следващ премиер на Великобритания. Надпреварата ще излъчи приемник на премиера Тереза Мей, която по-рано този месец подаде оставка като лидер на партията, след като не получи одобрението на парламента за сключеното от нея споразумение с ЕС за Брекзит.", "date": "2019.06.18", "title": "Бивш съперник подкрепи Борис Джонсън"}
{"url": "https://www.monitor.bg:443/bg/a/view/sinodyt-izbira-igumen-na-trojanskija-manastir-168223", "text": "Синодът ще избира нов игумен на Троянския манастир на своята лятна сесия тази седмица. Тази точка вече е залегнала в дневния ред на архиереите, съобщиха от Синодалната палата. Изборът се налага, след като преди няколко месеца дотогавашният игумен епископ Сионий беше преместен като игумен на Бачковския манастир, за да затегне финансовата и стопанската дисциплина там. Кандидати за поста са архимандритите Викентий Митев от Ловешка епархия, Антим Маноилов – протосингел на Видинска митрополия и Исаак Бояджийски, архиерейски наместник на Ломска духовна околия. И тримата са завършили теология в български университети. Архимандрит Антим е и магистър по Стопанска дейност и публична администрация от Югозападния университет “Неофит Рилски” в Благоевград и бакалавър- счетоводител от Нов Български университет. Архимандрит Исаак е бил докторант в Московския богословски институт за аспирантура под ръководството, който е създаден от т. нар. „външен министър“ на Руската православна църква - Волоколамски митрополит Иларион. Викентий пък, в момента е в магистърския курс по Християнско поклоничество в Богословския факултет на Софийския университет. Синодът ще трябва да реши и дали ще участва в неформалната среща на представители на автокефалните църкви, която се свиква идния месец в Кипър при тамошния архиепископ Хризостом II. На нея предстои да бъде разгледан въпросът с Православната църква в Украйна, която с томос на Вселенския патриарх Вартоломей I бе отделена от Московската патриаршия.  ", "date": "2019.06.18", "title": "Синодът избира игумен на Троянския манастир"}
{"url": "https://www.monitor.bg:443/bg/a/view/nacionalkite-pregaziha-svetovnite-shampionki-168230", "text": "Женският национален отбор на България по волейбол поднесе сензацията в 13-ия си мач от турнира Лига на нациите. В първия двубой от кръга в Нинбо (Кит) волейболистките ни победиха убедително световните шампионки от Сърбия с 3:1 (-21, 21, 17, 23) за 2 часа и 5 минути игра. В първия гейм двата тима бяха напълно равностойни, но в края сръбкините показаха по-добра концентрация и с 5 срещу 1 точки стигнаха до успеха. Вторият също започна добре за тях и до средата те водеха с по 2-3 точки и дори с 4 при 19:15. И точно тогава националките ни, водени от селекционера Иван Петков постигнаха обрата. Те спечелиха 10 от 12 разигравания, за да се върнат в играта с равенство. През третия нашите вече набраха самочувствие и за 28 минути стигнаха до 25:17. В четвъртия отборът ни дръпна с огромната разлика от 8:0. Тимът на Сърбия стигна до 9:13, а вторият технически таймаут дойде при 16:9 за българките. До края те трябваше само да пазят аванса си и въпреки оспорваната битка успяха да стигнат до втората си победа в турнира. Най-резултатна за България беше Мирослава Паскова с 16 точки (1 блок, 2 аса), Нася Димитрова завърши с 15 (7 блока!), а Гергана Димитрова направи 14 (1 ас). За тима на Сърбия по 16 записаха Катарина Лазович (1 блок) и Милица Кубура (1 ас). Статистиката показа 51:54 точки за България от атака, 11:11 от блокада, 7:3 аса и 27:18 от грешки на съперника. В отбора на Сърбия обаче играха само 4 волейболистки от състава, спечелил световната титла през 2018 г., в който бяха предимно резерви - Катарина Лазович, Мая Савич, Мая Алексич (сега капитан) и Сара Лозо. Въпреки победата българките остават на 15-ото място в класирането със 7 точки от 2 успеха и 11 загуби и отпадат от участие в турнира догодина. Утре те срещат домакините от Китай, а в четвъртък - тима на Германия. Сериозно подмладеният състав на Сърбия пък е 11-и с 15 т. от 5 победи и 8 загуби и почти си гарантира място и следващия сезон.", "date": "2019.06.18", "title": "Националките прегазиха световните шампионки"}
{"url": "https://www.monitor.bg:443/bg/a/view/dron-s-bionichni-ryce-168196", "text": "Вече съществуват най-различни дронове, оборудвани със всякакви джаджи и устройства, но малко са тези, които имат бионични ръце. Drone for Handy на Youbionics разполага с две напълно функциониращи, летящи бионични ръце, готови да сграбчат всичко във въздуха. Drone for Handy е с безплатен за изтегляне STL, което позволява на всеки да отпечата лека пластмасова рамка на квадрокоптер, готова за монтиране на два Handy ръце, а след като потребителите преминат през сложния процес за изграждане на две ръце и дрон, ще разполагат с чифт летящи ръце, чиято способност да хващат, повдигат и боравят с различни неща е пряко свързана с възможностите им като програмисти. Потребителите могат да намерят практично приложение на Drone for Handy, но Youbionics смята, че дрона може да бъде удобен за пренасяне на покупки или донасянето на забравени в офиса вещи.", "date": "2019.06.18", "title": "Дрон с бионични ръце"}
{"url": "https://www.monitor.bg:443/bg/a/view/chetirima-raneni-na-shampionskija-parad-na-raptyrs-snimki-168215", "text": "Четирима души са получили огнестрелни рани по време на шампионския парад на “Торонто Раптърс“, който се състоя в понеделник в най-големия канадски град. „За щастие раните и на четиримата не са сериозни и няма опасност за живота им“, обяви началникът на полицията в Торонто Марк Сондърс. Той добави, че са задържани трима души, а разследването по случая продължава. Стрелбата се е случила на площад \"Нейтън Филипс\", а още няколко души са пострадали леко при опит да се измъкнат от мястото на престрелката. Близо 2 милиона души се стекоха по улиците на Торонто, за да отпразнуват първата титла за канадски отбор в НБА. Парадът продължи цели 5 часа и половина, което е абсолютен рекорд за проява от такъв характер. Големите булеварди и централната част на града буквално гъмжаха от хора, които посрещнаха като герои любимците си. Тълпите започнаха да се събират повече от два часа преди официалното начало на парада, а за големия брой празнуващи спомогна и обявеният от кмета Джон Тори почивен ден, който бе кръстен на слогана на „Раптърс“ - „Денят на Ние, Севера“. Сред празнуващите за кратко се появи и премиерът на Канада Джъстин Трюдо, който също поздрави шампионите. Играчите от баскетболния отбор преминаха с открити автобуси, докато се доберат до специално изградена сцена, а феновете поискаха Кауай Ленард, който спечели приза за MVP, да подпише нов договор с клуба. От 1 юли Ленард става свободен агент.  ", "date": "2019.06.18", "title": "Четирима ранени на шампионския парад на „Раптърс“ (СНИМКИ)"}
{"url": "https://www.monitor.bg:443/bg/a/view/bez-korporativen-danyk-za-firmi-s-investicii-v-inovacii-predlaga-karanikolov-168218", "text": "Фирми с инвестиции в иновации да не заплащат корпоративен данък. Предложението е на икономическият министър Емил Караниколов малко след като откри форума на Българска банка за развитие (ББР) „Пътища за партньорства“. По думите му е важно да се проведе дебат за диференцираното ДДС на стоките и как ще се отрази въвеждането върху бюджета. „Ако отрежем едно перо, то ще е за сметка на друго. Без такъв анализ за косвения налог ще направим повече беля, отколкото добро“, обясни икономическият министър. „По някой път обаче административните мерки водят до решения, които са краткосрочни. За мен трябва да се направи сериозен анализ на всички мерки, които могат да се предприемат и за кои стоки“, каза икономическият министър пред журналисти и добави, че анализът е важен, за да не се случи така, че сега ще падне цената на хляба с 30 стотинки, а след година ще е по-скъп. Затова е по-добре според него да се прибегне до освобождаване на компаниите от корпоративен данък, ако инвестират същата сума в инвестиции в научна и развойна дейност.", "date": "2019.06.18", "title": "Без корпоративен данък за фирми с инвестиции в иновации, предлага Караниколов"}
{"url": "https://www.monitor.bg:443/bg/a/view/dps-predlaga-da-padne-tavanyt-za-darenija-na-partiite-168212", "text": "ДПС предлага да отпаднат ограниченията за финансиране на партиите от юридически лица, както и таванът за финансиране от физически лица. Това стана ясно от ДПС Йордан Цонев след срещата на ДПС с БСП за партийната субсидия. Ние сме за обществено финансиране, поддържали сме го през годините, обясни той. Бяхме против референдума и против това, че на обществото не се обяснява, че политическите партии имат нужда от открито обществено финансиране. Отпадането на държавните субсидии да не стане после по-скъпо за бюджета, да не се възобновят стари връзки с бизнеса, подчерта народният представител. Той е категоричен, че субсидия от 1 лев е равно на субсидия от 0 лева. \"Това не устройва политическия живот на партиите, те имат по-голяма нужда\", аргументира се Йордан Цонев.  Субсидия от 4, 5 или 6 лева, според партията, устройвала само двете големи партии.", "date": "2019.06.18", "title": "ДПС предлага да падне таванът за дарения на партиите"}
{"url": "https://www.monitor.bg:443/bg/a/view/bild-podslushval-edi-rama-toj-go-sydi-168210", "text": "Германският вестник \"Билд\" публикува нови записи на подслушани разговори, на които се чува как служители от управляващата Социалистическа партия в Албания се договарят за заплахи, купуване и манипулация на гласове в граничния град Пешкопея, съобщи Танюг. В подслушаните разговори, както се твърди, се чуват гласовете на сегашния албански премиер Еди Рама, бившия министър на икономиката Дамян Гикнури, директора в албанското министерство на вътрешните работи Арбен Кеси. Подслушаните разговори произтичат от досие 184, което три години стои в чекмеджетата на албанската прокуратура, пише журналистът Петер Тиде. В един от 16 публикувани записи премиерът Еди Рама в телефонен разговор с Кеси в деня на изборите пита дали са реализирани поставените цели, на което събеседникът му отговаря утвърдително. В други подслушани разговори функционери на Социалистическата партия уговарят купуване и манипулация с гласове. Веднага след публикуването на записите прокуратурата за тежки престъпления в Тирана започна разследване против лицата, които са извадили тези материали от досието. Прокуратурата за тежки престъпления внимателно следи нововъзникналата безпрецедентна ситуация, която сериозно влияе на имиджа на албанската прокуратура, а е възникнала с нарушаване на закона, се посочва в съобщение на прокуратурата. Албанският премиер Еди Рама по този повод заяви, че ще съди германския журналист Петер Тиде. Рама написа в Туитър, че е решил да задвижи този въпрос в съд в Германия, тъй като там правосъдието не си играе с тайните на едно разследване, достойнството на гражданите и държавата.", "date": "2019.06.18", "title": "\"Билд\" подслушвал Еди Рама, той го съди "}
{"url": "https://www.monitor.bg:443/bg/a/view/danail-kirilov-otgovornostta-na-ministyra-e-personalna-168214", "text": "\"Отговорността тук е персонална, по-самотно е, разбира се, защото в парламента има парламентарна група, журналисти, публика, пряк досег. Тук е по-различно заради голямата администрация, има над 5 хил. служители. Така коментира пред БТВ работата си като правосъден министър Данаил Кирилов. Относно предложението на ГЕРБ субсидията за партиите да падне на 1 лев, той обясни, че това не е първо предложение, а назад във времето са припознали волята на избирателите с референдума. \"Ние се колебаехме между нула и единица, но на рефенрендума е казано 1 лев. Щом това е подкрепено от избирателите, ние това искаме\", каза Кирилов. Правосъдният министър се надява на подкрепа за сегашното предложение, да се възобнови дебатът как се финансират партиите и дали държавата продължава да има ангажимент за финансиране на политическа дейност и демокрация или всяка партия се спасява по единично. Според него кандидатът за главен прокурор не може да има политически привкус и той няма да прави свое предложение, но ще следи внимателно, така че процедурата да не се изкриви. Той обясни и че научава от медиите относно предложение на ГЕРБ за Емил Радев за поста, не е имал възможност от него или от колеги да чуе такава кандидатура и не му е известно. \"Смятам, че кандидатурите трябва да бъдат номинирани от съдебната система. Освен това една подобна кандидатура веднага ще бъде атакувана, че това е кандидатурата на управляващото мнозинство\", каза още правосъдният министър. Кирилов обясни, че е малък за да оценява инициативи на президент и премиер. Всяка една от институциите трябвало да прояви сдържаност, за да не остане съмнение, че някой се опитва да зарази процедурата. Той е обсъдил с президента, че съдебната система трябва да се търси максимална подкрепа и се надява кръглите маси да са с цел прозрачност, не знае защо се търси под вола теле. Относно предложението на Лозан Панов за намаляване на правомощията на главния прокурор и за намаляване на политическата квота във ВСС, Кирилов обясни, че вече има решение на Конституционния съд. Той призовава за нормалност, защото всяка тема в съдебната власт ще се ескалира безпричинно тази седмица. За надвзетите през последните няколко години партийни субсидии и исканата от БСП оставка на финансовия министър Владислав Горанов, Кирилов заяви, че не вижда с какво е сгрешил Горанов. \"Каузата за отпадане на мониторинговия доклад за България не е само моя кауза, а на цялата държава. Тази кауза беше възприета от всички евродепутати в досегашния европарламент, включително беше подкрепена и от настоящия вицепрезидент, когато беше евродепутат. С оглед времето, което изпълнявам длъжността министър на правосъдието, залагам себе си за постигането на тази цел и смятам, че няма друг начин да заявя, че ще работя добросъвестно за постигането на тази цел, освен да заявя, че ако мониторинга не отпадне, аз бих си подал оставката\", коментира Кирилов.", "date": "2019.06.18", "title": "Данаил Кирилов: Отговорността на министъра е персонална"}
{"url": "https://www.monitor.bg:443/bg/a/view/rim-s-centralen-arheologicheski-park-168211", "text": "От 29 юни жителите на Рим и милионите гости на Вечния град ще могат да кръстосват колкото си искат из неговата антична история с един единствен билет. Това ще стане възможно благодарение на заформения от местното кметство в съдружие с Министерството на паметниците на културата „Централен археологичен парк“. Той включва както отворените досега за посещение Римски форум, Колизеума и хълма на императорските дворци „Палатин“, така и новооткритите за визити имперски Форуми на Юлий Цезар, на Траян, на Нерва и др. Обединената за посещения зона на археологически разкопки на практика обхваща централната част на Древния Рим. Тя е съставена от Колизеума, хълма „Палатин“ и построените между 46 г. преди Хиста и 113 г. от Новата ера форуми. Тоест това са площадите на които и около които е бил съсредоточен обществения, политическия, релиигиозния и икономическия живот на античния град. Първият от тях е Римския форум или мястото от което основаното от Ромул и Рем селище започва да се разраства, за да стане преди 2 хилядолетия най-величавата метрополия на света. Пръв към Римския „прикача“ свой си форум Юлий Цезар, следват Октавиан Август, Веспасиан и т.н. А последният е на император Траян, като там се извисява и днес прочутата каменна колона с инкустрираните по нея победи на римските легиони над коравите даки от територията на днешна Румъния. Любопитен е фактът, че през двайсетте години на миналия век фашикткия водач на Италия Бенито Мусолини руши нарочно единството на форумите. Ами прекарва през тях просторен булевард за военни паради, по който да манифестират завладелите африкански територии италиански войски и който нарича „Имперски форуми“... Кметицата на Рим Виржиния Раджи обяви на пресконференция, че на 29 юни посещението на Централния археологичен парк ще бъде безплатно. От следващия ден обаче гратис в него ще влизат децата и юношите до 18 г., младежите между 18 и 25 г. ще плащат 2 евро, а възрастните – 16 евро. Според първата гражданка на италианската столица преброждането на всички обекти в парка ще може да се осъществява за 3 часа. Време, което за кметицата е напълно достатъчни човек да се потопи и изживее изцяло 3 хилядолетия история.", "date": "2019.06.18", "title": "Рим с централен археологически парк"}
{"url": "https://www.monitor.bg:443/bg/a/view/300-leva-globa-za-rejs-bez-klimatik-pytnici-pripadat-ot-jegata-168222", "text": "300 лева глоба е била наложена този понеделник на превозвач от масовия градски транспорт в Пловдив, тъй като в един от рейсовете му не е имало пуснат климатик. От началото на жегите в града на тепетата пътниците масово се оплакват, че във возилата не се диша от задуха и е истински мор. „Това е пълно безобразие. В изискванията на община Пловдив категорично и задължително сме сложили специална глоба за климатици този път. Защото ние в правилата пишем, че автобусите от обществения транспорт в града трябва да имат климатици. Принудихме се вече да пишем, че трябва да има работещ климатик, защото и в предишните договори пишеше, че трябва да има климатик. Превозвачите казваха: „Ама то има климатик”, но това, че не работи?!!”, се ядоса кметът Иван Тотев. По думите му именно, за да бъдат избегнати тези хитрувания на дребно от страна на частните превозвачи, в договорите с тях ще бъде заложена клаузата климатиците в рейсовете да са работещи. „При последния конкурс за възлагане на автобусните превози в Пловдив, ние увеличихме много санкциите за неработещи климатици. Направихме различни видове санкции – да бъдат описани. За всяко нарушение да има описани санкции”, обясни още градоначалникът. Глобата от 300 лева е била наложена на превозвача след подаден сигнал до медиите от пътници по една от линиите. Когато хората с билет в рейса са се оплакали на кондуктора, че е толкова горещо, че са на път да припаднат, кондукторът им заявил, че рейсът имало климатик, но не бил зареден фреон. От този сигнал общинските власти са се самосезирали и са направили проверка на возилото, след което последвала глобата. Проверките по рейсовете в Пловдив дали шофьорите пускат климатиците или карат на отворени врати заради горещините, започнаха на 17 юни и ще продължат през цялото лято, уточниха от общината. Наред с това оттам призоваха пътниците да подават сигнали, за да може да бъдат правени внезапни проверки по конкретни линии.", "date": "2019.06.18", "title": "300 лева глоба за рейс без климатик, пътници припадат от жегата"}
{"url": "https://www.monitor.bg:443/bg/a/view/preslava-obicham-vi-hejtyri-snimki-168209", "text": "Отскоро поп-фолк дивата Преслава е горда притежателка на нов нос. Хирургичната намеса обаче не се понрави на голяма част от феновете на певицата. Причината – според тях се е „обезличила“ и вече е копие на свои колежки като Галена и Алисия. Младата майка реши да отвърне на нападките. Нека и днес осмисля живота ви”, написа тя към своя снимка, придружена с хаштаг „нов нос”и „обичам ви, хейтъри”. „Не забравяй, че феновете както са те издигнали, така може бързо да те сринат. По леко със самочувствието.“, и „Преслава си беше красива по свой си уникален начин! Сега е като всички оперирани маймуни. Така не ми харесва на мен“, гласят само част от коментарите под поста на звездата на „Пайнер“ за хейтърите. Някои от почитателите на Преслава заподозряха, че освен носа, си е коригирала още устните и брадичката.", "date": "2019.06.18", "title": "Преслава: Обичам ви, хейтъри (СНИМКИ)"}
{"url": "https://www.monitor.bg:443/bg/a/view/bivsh-trenior-na-studentite-poe-balkan-168220", "text": "Сръбският специалисти Йовица Арсич ще води баскетболния шампион „Балкан“ през следващия сезон. Днес той постигна договорка с ръководството на клуба за 2-годишен контракт. За последно Арсич води сръбския „Борац Чачак“, а у нас изкара три сезона, в които изведе „Лукой Академик“ до шампионските титли (2010, 2011 и 2015) и една купа през 2011 г. С българския тим той участва в турнирите „Еврокъп“ и „Еврочалъндж“. Треньорската му кариера освен в родната Сърбия е преминала още през Румъния, Северна Македония, Унгария и Украйна. Йовица Арсич бе част от треньорския щаб на Светислав Пешич с отбора на бивша Югославия, който печели Евробаскет 2001 в Истанбул. Арсич обяви, че в Ботевград се чувства у дома си и веднага набеляза първите стъпки в работата си. „Балкан“ ще търси чужденци с опит в Европа, свикнали с баскетбола по нашите ширини, обяви той. \"Със сигурност желанието за участие в Шампионска лига е постижимо. Трябва малко късмет при жребия, както и всички състезатели да бъдат здрави. Няма много време до квалификациите и трябва да направим качествена подготовка от началото“, коментира Арсич.", "date": "2019.06.18", "title": "Бивш треньор на „студентите“ пое „Балкан“"}
{"url": "https://www.monitor.bg:443/bg/a/view/dve-novi-ekspertizi-po-deloto-sreshtu-advokat-zaloven-s-narkotici-v-zatvora-168200", "text": "Варненският окръжен съд назначи две нови експертизи по делото срещу адвокат Йордан Роев, обвинен в разпространение на наркотици сред лишени от свобода в местния затвор. Съдебно-техническа експертиза трябва да даде отговор дали е било въздействано върху видеофайловете от регистратора на таксито, с което подсъдимият е пътувал до затворническото общежитие в село Разделна. Първоначално таксито е било поръчано от жена, която е предала на шофьора в близост до Руското училище пакет и пари за адвокат Роев. Записите от автомобила бяха изгледани в съдебна зала, като видеото не показва как е бил предаден пакета на водача. Таксиметровият шофьор обясни, че когато картата с паметта на регистратора се запълни, най- старите записи започват да се изтриват и вероятно това е причината точно тази част от записа да липсва. Съдебният състав назначи експертиза, която да установи по какъв начин видеорегистраторът прави записи и дали е било въздействано върху картата с паметта на таксиметровия автомобил. Уважено беше и искането за назначаване на експертиза, която да установи дали са били дописвани или променяни данни в книгите за посетители на Затвора – Варна. Обвинението срещу 52-годишния адвокат е за разпространение на наркотици сред лишените от свобода. Според прокуратурата, на 29 окомври 2015 г. Йордан Роев е внесъл в Затвора – Варна 0,46 гр. хероин на стойност 41,40 лв., а на 1 декември, 2017 г. в Затворническото общежитие от открит тип в Разделна - 4,35 гр. хероин на стойност 282,75лв. и 5,03 гр. амфетамин за 150, 90 лв. Според НК, престъплението, в което е обвинен адвокатът, е тежко и за него се предвижда наказание „лишаване от свобода“ от 2 до 8 години и „глоба“ от 5 000 до 20 000 лв. Адвокат Роев беше задържан под стража през декември 2017 г., като по-късно мярката му за неотклонение беше променена в „парична гаранция“. Обвинителният акт беше внесен в съда на 27 февруари, т.г. Делото ще продължи с разпит на свидетели, като следващите съдебни заседания са насрочени за 3 юли и 17 септември.", "date": "2019.06.18", "title": "Две нови експертизи по делото срещу адвокат, заловен с наркотици в затвора"}
{"url": "https://www.monitor.bg:443/bg/a/view/kanadski-parashutist-zagina-trima-amerikanci-raneni-pri-skokove-nad-letishte-cheshnegirovo-168198", "text": "Канадски парашутист загина, а трима негови колеги от САЩ и Канада са били ранени по време на скокове над закритото летище \"Чешнегирово\" край Пловдив, научи Агенция Монитор. За смъртта на чуждестранния военен и ранените трима парашутисти потвърди подполковник Виолина Вълева от международния пресцентър на учението по линия на НАТО „Swift Response 19”. Тя обаче отказа да уточни националността на загиналия и ранените с уговорката, че се подготвя официално прессъобщение, което ще бъде разпространено до медиите. Натовското учение край Пловдив бе закрито за журналисти. Тримата ранени са пострадали при приземяването си на летището в Чешнегирово.  Единият имал навехнат крак, вторият бил със счупени крака, а третият е настанен в тежко състояние в Клиниката по анестезиология и интензивно лечение и реанимация в УМБАЛ \"Св. Георги\" в Пловдив. Загиналият канадски парашутист е имал проблеми с механизма на парашута, който не се е отворил. Инцидентът е станал около 2- 2,30 часа през нощта, след което учението и полетите над летището в село Чешнегирово са били прекратени. На сутринта местни жители са забелязали посланика на САЩ, който е отишъл на място на летището. Това е старо военно летище, което е било закрито около 2000-та година. До 2002г. в бившето поделение на ВВС там е имало оставена учебна рота, която след това е била разформирована. В учението край селото е трябвало да вземат участие над 500 американски и канадски парашутисти.  За това каква е хронологията на трагедията също няма официална информация. Със сигурност нощното учение на НАТО над летището край село Чешнегирово е започнало след полунощ на 18 юни. Около 1,30 часа през нощта пловдивчани бяха масово разбудени от над 15 тежки военно-транспортни самолета, които в следващия час и половина прелитаха на ниска височина над жилищните сгради в областния център. Хиляди пловдивчани, които по принцип са свикнали на военни учения поради намиращите се край града две бази на ВВС – 24-а Авиобаза Крумово и тази в село Граф Игнатиево, се разбудиха от шума на мощните самолетни двигатели и не можаха да мигнат до малките часове на нощта. „Така е, това, което можем ние да направим, е да съобщим, че има такова нещо. Прави са гражданите, но такова е планирането на учението. Българската държава е приела да домакинства на учението”, каза още подполковник Вълева. По думите й би трябвало забраните за военни полети над населени места да важат и за чуждестранните армии. От здравното заведение в Пловдив, където са били откарани ранените чуждестранни военни, отказаха информация в какво състояние са те, като се позоваха на започнало разследване във военна прокуратура. В учението на НАТО над летище „Чешнегирово” участват много малко български военни. Те са от 42-ри батальон и имат задачи на земята, като противостоящи сили по време на международното учение. „Swift Response 2019” е учение под ръководството на САЩ и се провежда от 11 до 24 юни на различни места в България, Хърватия и Румъния. Целта на учението е да демонстрира способността на американското европейско командване да реагира бързо с военна сила в определени зони с цел уеднаквяване на въздушната оперативна съвместимост между съюзниците в НАТО.", "date": "2019.06.18", "title": " Канадски парашутист загина, трима са ранени при скокове над летище \"Чешнегирово\""}
{"url": "https://www.monitor.bg:443/bg/a/view/jorjinio-smeni-cska-s-ludogorec-168219", "text": "„Лудогорец“ успя да се договори с френския „Сент Етиен“ за откупуване на трансферните права на халфа Жоржиньо. Така националът на Гвинея-Бисау ще смени ЦСКА с шампиона считано от 1 юли. „Орлите“ разкриха, че селекционният съвет на „Лудогорец“ е наблюдавал внимателно изявите на Жоржиньо в българското първенство с екипа на „червените“ и след одобрението на треньора Стойчо Стоев са били стартирани преговорите по неговото привличане. В момента Жорже Фернандо Барбоса Интима, както е пълното име на Жоржиньо, е част от националния отбор на Гвинея-Бисау, който ще участва в турнира за Купата на африканските нации. Тимът на дясното крило е в група с Бенин, Гана и Камерун. Жоржиньо е четвъртото ново попълнение на „Лудогорец“ преди старта на новия сезон след Мавис Чибота, Дан Битон и Джордан Икоко. В медиите във Франция преди време се появи информация, че Жоржиньо може да премине за постоянно в ЦСКА след края на миналия сезон, но в крайна сметка крилото предпочете да играе при „орлите“.", "date": "2019.06.18", "title": "Жоржиньо смени ЦСКА с \"Лудогорец\""}
{"url": "https://www.monitor.bg:443/bg/a/view/bedstvenoto-polojenie-zaradi-vodata-v-strelcha-udyljeno-sys-sedmica-168204", "text": "Бедственото положение в град Стрелча,  което се наложи заради замърсяването на питейната вода от поройните дъждове, се удължава със седем дни и ще продължи до 24 юни. Кметът на общината Стойно Чачов е издал заповед, с която въведеното на 10 юни бедствено положение ще продължи още седмица след първоначалния срок до 17 юни. От общината на курортното градче съобщиха, че причината е свързана с възникнали проблеми при извършване на неотложните аварийно-възстановителни работи по почистване на засегнатите съоръжения. Въпреки възстановеното водоподаване, водата е негодна за пиене и крие рискове за здравето на жителите и гостите на града.  Водата, която тече в чешмите в домакинствата, става само за санитарни нужди. Аварийните екипи се надяват до 24 юни да почистят и дезинфекцират затлачените с тиня и кал водовземни съоръжения в града. В средногорското градче очакват и финансова помощ от държавата, тъй като общината сама няма да може да се справи с проблема. По предварителни разчети близо 5 млн.лв. са необходими за нова водопроводна мрежа, тъй като сегашната бе разрушена в резултат на поройните дъждове, изсипали се в началото на юни в района. Единственият водопровод в района е строен през 1947 г. и досега не е ремонтиран.", "date": "2019.06.18", "title": "Бедственото положение заради водата в Стрелча удължено със седмица"}
{"url": "https://www.monitor.bg:443/bg/a/view/1-2-mln-bylgari-sa-pazaruvali-onlajn-prez-2018-g-168205", "text": "Около 1.2 млн. българи са пазарували онлайн през 2018 г., като те най-често са купували дрехи, обувки и аксесоари, спортни стоки и техника. Отделно тенденцията в последните години е онлайн да се пазаруват по-скъпи стоки, показват данните на УниКредит Кънсюмър Файненсинг. Всяка година онлайн търговията у нас нараства с до 20-30%, сочат официални данни от края на 2018 г. Спрямо 2017 г., ръстът за 2018 г. достига 30%. В сравнение, през 2017 г. обемът на онлайн търговията е 511 млн. евро с ръст от 22% спрямо 2016 г. „Очакваме в близките години да има сериозен ръст в онлайн закупуването на стоки и услуги на изплащане. Част от причините са, че у нас над 70% от населението има достъп до интернет. Освен това, фактор е и растящата наситеност на пазара на смартфони, тъй като 74% от населението в България има такива, според данни за 2018 г. Не на последно място 30% от онлайн потребителите, който представляват 17% от цялото население на България, вече са осъществили поне 1 покупка онлайн“, коментира Георги Тушев, Ръководител отдел Търговски посредници в УниКредит Кънсюмър Файненсинг. Според УниКредит Кънсюмър Файненсинг секторът на електронната търговия в България ще продължи да расте устойчиво като очакванията са за 27% ръст и през следващите няколко години. Нарастването на традиционната търговия в световен мащаб е с около 3-4%, което налага и въпросът дали тя няма да изчезне в определени сектори. Прогнозите по темата сочат, че традиционните магазини няма да изчезнат, но постепенно всички те ще навлязат в онлайн търговията. Продуктовите категории, които ще се развиват най-бързо са поръчка на храна онлайн, дом и градина, а от онлайн услугите с най-голям темп ще растат туристическите пакети, онлайн застраховките и закупуване на онлайн билети за събития. От миналата година в УниКредит Кънсюмър Файненсинг работи напълно дигитализиран процес за кандидатстване на стоков кредит. Година по-късно данните показват, че най-често купуваните стоки за 2018 г. чрез онлайн кредит са компютри и офис техника, следвани от смарт телефони и телевизори. Най-често от стоков кредит онлайн се възползват семейни мъже, на възраст между 30 и 39 години, със средно образование, които са на постоянен трудов договор от 1 до 3 години. Доходът на клиента е до 1000 лв., а средният размер на покупката му е 680 лв. „В България има потенциал за развитие на онлайн търговията, тъй като не сме достигнали все още пиковете на Европейския пазар. В подкрепа на тази тенденция е и факта, че 30% от онлайн потребителите ще са основно от поколението, родени след 1995 г. или т.нар. „Generation Z“, допълни Екатерина Кирилова, член на Управителния съвет и Главен търговски директор на УниКредит Кънсюмър Файненсинг.", "date": "2019.06.18", "title": "1.2 млн. българи са пазарували онлайн през 2018 г."}
{"url": "https://www.monitor.bg:443/bg/a/view/brazilski-film-otnese-goljamata-nagrada-na-chervenokrystkija-festival-vyv-varna-168207", "text": "Бразилският филм „Твой ред е“ на режисьора Елиза Капаи грабна Голямата награда на 18-ия международен фестивал на червенокръстките и здравни филми  във Варна. „Особено смел, майсторски, оригинален и въздействащ филм за осъзнаването на силата на социалния протест“, посочват в мотивите си по присъждане на наградата от авторитетното жури, председателствано от  Доротея Тончева и в състав Арман Пекая (Турция), режисьор и продуцент в Медийното бюро на Турския Червен полумесец, Велислав Павлов (България), актьор, проф. д-р Виолетка Тачева (България), директор на Департамента по езиково обучение и комуникации на Медицинския университет – Варна и Илиян Джевелеков (България), режисьор и продуцент. Специалната награда на журито бе за българския филм „Началото е край“ на  реж. Румяна Ангелакова. Лентата с изключителна съпричастност навлиза в един от най-жестоките проблеми на днешното време – употребата на наркотици сред младите. Наградата за най-добър режисьор е за Санджай Рауал за филма „3100: Бягане и себенадминаване“ (САЩ). Режисьорът Санджай Рауал е успял със средствата на киното да надникне в душите на героите и да освети езотеричните и духовни измерения на превъзмогването на зададените ни човешки лимити, посочва журито. Наградата за най-добър сценарий е за Онур Яъз, който разказва проста, докосваща история, разказана майсторски във филма „Топрак“ (Франция, Турция).  Наградата за най-добър филм на Червения кръст и Червения полумесец е за „Женският център на Червения полумесец“  (Турция, реж. Бикет Илхан). Филмът спечели журито и зрителите с интересна история и с убедителната си режисура. Специалната награда в същата категирия на председателя на Българския Червен кръст бе за филма “Равенство“ (продукция на румънския Червен кръст), който успява да пресъздаде по достъпен и открит начин темата за децата и младежите в неравностойно положение. Наградата за най-добър в категорията „Здравни филми“, бе присъдена на „Лицата на Лафора“ (Босна и Херцеговина, реж. Денис Боич). Журито се прекланя пред невероятната сила на човешкия дух на героите във филма, както и на екипа, който го е създал, за да ни напомня, че нищо не е невъзможно“, посочват оценяващите. Специалната награда на ректора на Медицински университет във Варна при здравните филми бе за „Смърт с достойнство“ ( Холандия, реж. Йесе ван Фенрой). Това е филм с трудна социална мисия, но и много интимен разказ за приятелството и за необходимостта да позволим на някого да си отиде от нас. Наградата за най-добър пълнометражен филм в категория „Документални филми“ отиде при „Невидимият меч“ (Италия, реж. Масимилиано Кокоза). Това е един приятелски, открит и коректен опит за вникване в света на незрящите, чрез  сънищата им. Филм, който очарова с чувството за хумор и симпатична усмивка. Наградата за най-добър късометражен филм в същаата категория е за „Животът започва на 90“ (Кипър, реж. Беджай Браун). „Единодушно и с особено удоволствие журито присъжда тази награда, заради лекия и същевременно убедителен начин, по който филмът ни дава надежда, че животът е прекрасен и на 95 години“, се посочва  в мотивите за избора. Специална награда при документалните филми е за „4 билета никога вече“ (Бразилия, реж. Лейде Жакоб), в който авторите Лейде  и Марсело Жакоб впечатлиха журито с решимостта си да се борят докрай за правото на всеки човек да изживее живота си пълноценно до последния си миг. Наградата за най-добър пълнометражен филм в категория „Игрални филми“ е за „Граница на дъжда“ (Босна и Херцеговина, Черна гора, Сърбия, Великобритания, Швеция, реж. Никола Мийович и Властимир Судар). Това е топъл и човешки филм, който деликатно ни напомня, че границите са само на картата, но не могат да разделят хората, когато ги свързва обич. Наградата за най-добър късометражен при игралните филми е за „Салам“ (САЩ, Великобритания, реж. Клер Фаулър), който впечатли журито от изящния кинематографичен език и зрелостта, с която е поднесена темата за невъзможното щастие на мигрантите. Специалната награда в категорията за игрални филми на кмета на Община Варна бе присъдена на „Концерт за кларинет и оркестър“ (България, реж. Максим Петров). Без да има държавно финансиране, този независим филм впечатлява със своя професионализъм и въздействие. Извън регламента на фестивала, журито реши да присъди и специален диплом на доброволците от Българския младежки червен кръст – Варна, за ентусиазма им да заснемат сами филма „Вдъхновение“ и за желанието им да помагат безрезервно и отговорно навсякъде, където са необходими на фестивала. Без тях организацията и чарът на 18-ия Международен фестивал на червенокръстките и здравни филми нямаше да са същите, посочва още журито.", "date": "2019.06.18", "title": "Бразилски филм отнесе Голямата награда на червенокръсткия фестивал във Варна"}
{"url": "https://www.monitor.bg:443/bg/a/view/mladata-aktrisa-aleksandra-kostova-oglavjava-petja-na-mojata-petja-168203", "text": "Младата надежда на българското кино Александра Костова ще влезе в главната роля на в новия филм „Петя на моята Петя“, посветен на поетесата Петя Дубарова. Клапата на заглавието щракна преди броени дни в Бургас. Костова, която зрителите помнят като малката Мая от лентата „Маймуна“, ще се превъплъти в съвременно момиче на име Петя, а на екран отново ще се сработи с Юлиан Вергов. Дъщерята на звездата от „Откраднат живот“ - Алена, също ще застане пред камерите. Автори на сценария са две заклети почитателки на стиховете на Петя Дубарова - Нели Димитрова (\"Love.net\", \"Възвишение\", \"Връзки\", \"Домашен арест\", \"Скъпи наследници\") и Валентина Ангелова (\"Под прикритие\", \"Домашен арест\", \"Скъпи наследници\"). Двете авторки подчертават, че това няма да е биографичен филм, но въпреки това бургаската поетеса ще бъде претворена на големия екран. Сценарият е вдъхновен от поезията и личността на Петя Дубарова, но без да разказва за живота й. Режисьор на заглавието е Александър Косев, а продуцент Николай Урумов. За заснемането на „Петя на моята Петя“ община Бургас подкрепя екипа със сумата от 125 хиляди лева. Филмът е спечелил и субсидия от Националния филмов център в размер на 400 хиляди лв.", "date": "2019.06.18", "title": "Младата актриса Александра Костова оглавява „Петя на моята Петя“"}
{"url": "https://www.monitor.bg:443/bg/a/view/arestuvaha-mishel-platini-zaradi-korupcija-168202", "text": "Бившият президент на УЕФА Мишел Платини е бил арестуван тази сутрин по подозрение в корупция, съобщиха водещите медии в Западна Европа. 63-годишният французин е задържан във връзка с разследването по избора на Катар за домакин на световното първенство по футбол през 2022 година. Катар спечели правото да бъде домакин на най-големия футболен форум през 2010 година, като още тогава се появиха сериозни съмнения, че гласуващите са били подкупени. По това време Платини беше президент на УЕФА и бе част от 22-членната група на ФИФА, която избира домакините на световни първенства. Към момента 10 от тези 22-ма души са или са били задържани заради корупция. През 2015 година Платини бе свален от ръководния пост в УЕФА заради серия от нарушения на етичните правила на организацията.", "date": "2019.06.18", "title": "Арестуваха Мишел Платини заради корупция"}
{"url": "https://www.monitor.bg:443/bg/a/view/otmystitelite-triumfiraha-na-filmovite-i-televizionni-nagradi-na-mtv-168201", "text": "Тоталният блокбастър \"Отмъстителите: Краят\" триумфира на бляскавата церемония по връчването на филмовите и телевизионни награди на MTV, която се проведе понеделник вечер в Санта Моника, Калифорния. Супергеройската сага спечели три отличия – за най-добър филм, най-добър герой (Робърт Дауни Джуниър като Тони Старк/ Железния човек) и най-добър злодей (Джош Бролин в ролята на Танос). Наградата за най-добър филм прие режисьорът Антъни Русо, който представи видео послания от Крис Хемсуърт (Тор) и Робърт Дауни Джуниър. В обръщенията си и към самия Русо. В категорията за най-добрата лента се съревноваваха още \"Черен в клана\", \"Спайдърмен: В Спайди-вселената\", \"Един нов кошмар\" (Us) и \"На всички момчета, които съм обичала преди\". За най-добро шоу беше отличен хитовият сериал на НВО „Игра на тронове“, който се съревновава с „Голямата уста“, \"Ривърдейл\", \"Призраци в къщата на хълма\" и Schitt's Creek. За най-добър действителен герой беше обявена съдийката от Върховния съд на САЩ Рут Бейдър Гинсбърг - изявена феминистка, бореща за равноправие между половете. Отличието за най-добър документален филм беше присъдено на Surviving R. Kelly. Продукцията, в която седем жени разказват за сексуалните посегателства на певеца R. Kelly, доведе до отстраняването на изпълнителя от звукозаписната му компания и до повдигането на обвинения срещу него. За най-добро изпълнение във филм беше отличена Лейди Гага за \"Роди се звезда\", която не удостои събитието с присъствие. В категорията тя надви Амандла Стенбърг за \"Омразата, която сееш\", Лупита Нионго за \"Един нов кошмар\" (Us), Рами Малек за \"Бохемска рапсодия\" и Сандра Бълок за \"Кутия за птици\". Призът за най-добро изпълнение в телевизионно шоу отиде при Елизабет Мос за \"Историята на прислужницата\". Най-сериозната й конкуренция в категорията беше Емилия Кларк, добила световна популярност като Денерис Таргериан от „Игра на тронове“. Първа носителка на отличието за най-плашещо изпълнение стана Сандра Бълок за ролята си в \"Клетка за птици\". Трофеят й беше връчен от звездата от \"Жената чудо\" Гал Гадот. Сред останалите отличници на филмовите и телевизионните награди на MTV се наредиха \"Капитан Марвел\" (най-добър екранен бой между Капитан Марвел (Бри Ларсън) и Мин-Ерва (Джема Чан), Ник Кенън (най-добър водещ), Ноа Сентинео и Лана Кондор (най-добра екранна целувка в \"На всички момчета, които съм обичала преди\"), Ноа Сентинео (пробив за \"На всички момчета, които съм обичала преди\"), Даниъл Леви (най-добро комедийно изпълнение в Schitt's Creek), изпълнението на песента Shallow във филма \"Роди се звезда\" (най-добър музикален момент). На церемонията със специални награди бяха почетени Дуейн Джонсън-Скалата и Джейда Пинкет Смит. Бившият кечист беше удостоен с приза \"Поколение\". Отличието се връчва на звезди, които с разнообразните си превъплъщения са се превърнали в любимци на филмовите и телевизионните зрители. Сред предишните лауреати са Крис Прат, Робърт Дауни Джуниър, Уил Смит, Сандра Бълок, Джейми Фокс, Рийз Уидърспуун, Марк Уолбърг, Джони Деп, Бен Стилър, Том Круз, Джим Кери, Адам Сандлър и Майк Майърс. Приемайки приза Дуейн Джонсън сподели, че не е станал любимец на публиката, съобразявайки се с чужди идеи за това кой трябва да бъде. намигна 47-годишният актьор. Джейда Пинкет Смит беше почетена с приза \"Пионер\". \"По свой начин всеки от присъстващите тук проправя пътя на останалите\", заяви актрисата. В ролята на водещ на церемонията влезе актьорът Закари Леви, който беше номиниран в категориите за най-добър герой и за най-добро комедийно изпълнение за \"Шазам!\".", "date": "2019.06.18", "title": "„Отмъстителите“ триумфираха на филмовите и телевизионни награди на MTV"}
{"url": "https://www.monitor.bg:443/bg/a/view/spasiha-ot-udavjane-deca-na-5-i-7-godini-vyv-varna-168187", "text": "Деца на 5 и 7 години във Варна бяха спасени от удавяне, като едното от тях е било откарано в болница за допълнителен преглед и лечение. Инцидентът става на Южния варненски плаж. Това съобщи д-р Иван Иванов, управител на ДКЦ „Света Клементина“, отговарящо за здравното обслужване по варненските плажове и в близките курорти. По думите му, инцидентът е станал в следобедните часове в неделя, около 15 часа. Двете деца на седем и на пет години били оставени без надзор от родителите си, които се забавлявали в крайбрежно заведение. Хлапетата влезли във водата, но попаднали в дънна яма и започнали да се давят в района на седми спасителски пост. Спасителите ги извадили веднага на сушата, където им е оказана помощ от медицинския екип на плажа. Родителите се появили 15 минути по-късно, след като видяли струпалите се зяпачи. Едното от децата е откарано в болница, но няма опасност за живота му, уточни д-р Иванов. През почивните дни е имало и още един воден инцидент на варненски плаж, като жертвата е един от лекарите, отговарящи за медицинското обслужване. Той счупил крака си при падане, след като бил ударен при по-силна вълна в морето. Засега по варненските плажове няма колабирали от прегряване, не е оказвана помощ и на възрастни хора със сърдечни и други заболявания в жегите, коментира още д-р Иванов. Той припомни, че през миналото лято не е допуснат нито един фатален случай, като изрази надежда това да се повтори и това лято. За да стане това е необходима дисциплина, спазване на флаговата сигнализация, изпълнение на разпорежданията на спасителите и засилен родителски контрол над децата. Не е препоръчително къпането в неохраняеми зони и на плажовете, след работното време на спасителите и медицинските екипи.", "date": "2019.06.18", "title": "Спасиха от удавяне деца на 5 и 7 години във Варна"}
{"url": "https://www.monitor.bg:443/bg/a/view/evrosydyt-taksite-po-germanskite-magistrali-sa-nezakonni-168206", "text": "Европейският съд постанови днес, че пътните такси по магистралите в Германия са незаконни, тъй като се прилагат несправедливо спрямо шофьорите от другите страни от ЕС, предадоха световните агенции. Решението на съда в Люксембург означава, че Германия ще трябва да се откаже или да преразгледа тол системата си, отбелязва \"Асошиейтед прес\". Според германската схема, която е узаконена, но все още не е приложена, всеки който ползва магистралите трябва да плаща такса, но германските шофьори ще бъдат компенсирани под формата на отстъпка при автомобилния данък, отбелязва ДПА. Т.нар. инфраструктурна такса бе голям политически проблем за правителството на канцлера Ангела Меркел. Австрия, подкрепена от Холандия, оспори схемата пред Европейския съд с мотива, че Германия нарушава правилата на блока, като планира да дискриминира гражданите на останалите страни от ЕС. Таксата е дискриминацинонна, тъй като нейната икономическата тежест де факто се понася само от собствениците и шофьорите на автомобили, регистрирани в другите страни членки на ЕС, се посочва в съобщение на съда. Освен това според съда тол таксата би нарушила основни европейски принципи като свободата на движение на стоки и свободата на предоставяне на услуги, тъй като се увеличат разходите за транспорт за чужденците и така се подкопава тяхната конкурентоспособност. Германия не предостави екологично или друго оправдание за дискриминацията, допълни съдът. Според схемата шофьорите на коли, регистрирани в Германия ще трябва да плащат предварителна годишна такса до 130 евро в зависимост от това колко замърсяващ е автомобилът им. Шофьорите на автомобили, регистрирани в друга държава на ЕС, ще трябва да купуват пропуски за определен период от 10 дни, два месеца или година на съответната цена. Схемата предвижда обаче германските шофьори да получават данъчно облекчение за автомобила си, съответстващо на тол таксата, а собствениците на по-слабо замърсяващи автомобили да получават допълнително намаляване на данъците.", "date": "2019.06.18", "title": "Евросъдът: Таксите по германските магистрали са незаконни"}
{"url": "https://www.monitor.bg:443/bg/a/view/trymp-objavjava-oficialno-nachaloto-na-kampanijata-si-za-vtori-mandat-168208", "text": "\"Усещам, че ще бием рекорди\", цитира Франс прес коментар на американския президент Доналд Тръмп, който предстои заедно с вицепрезидента Майк Пенс официално да открие тази вечер в Орландо, щата Флорида, кампанията си за президентските избори в САЩ догодина. Ще присъства и първата дама Мелания Тръмп. Седемдесет и тригодишният милиардер републиканец знае, че също както през 2016 г. ще трябва да извоюва победа в \"Слънчевия щат\", ако иска да получи втори мандат по примера на тримата си предшественици - Барак Обама, Джордж У. Буш и Бил Клинтън, отбелязва агенцията. На церемонията в \"Амуей център\" - дом на баскетболния отбор Орландо Меджик, един от грандовете в НБА - се очаква да присъстват 20 000 души. Отвън ще има гигантски екрани, \"за да може всички да гледат\" - американският президент уверява, че има над 100 000 желаещи. Самата му реч, насрочена за 20.00 ч. днес (3 ч. българско време утре), не крие особени изненади, тъй като бившият нюйоркски бизнесмен постоянно е в кампания и никога не е криел, че държи да участва в публични прояви. Вероятно ще го посрещне цял океан от червени шапки бейзболки с надпис \"Да направим Америка отново велика\". Изглежда президентът на САЩ ще представи подходящи за случая числа като илюстрация на онова, което сам нарича просто \"икономиката на Тръмп\", и ще размаха плашилото на апокалиптичния сценарий, който ще се развие, ако някой демократ го прогони от Белия дом, отбелязва Франс прес.  \"Поеме ли кормилото друг освен мен през 2020 г., ще настане невиждан Борсов Крах!\", написа той в Туитър през уикенда. Опонентите на президента на САЩ също се очаква да надигнат глас и вече са организирали редица прояви в центъра на Орландо. В небето се очаква да хвръкне и прочутото \"бебе Тръмп\" - огромен балон, представляващ Доналд Тръмп като разгневено бебе.", "date": "2019.06.18", "title": "Тръмп обявява официално началото на кампанията си за втори мандат "}
{"url": "https://www.monitor.bg:443/bg/a/view/napadnalijat-s-noj-vojnik-imal-psihichni-problemi-168186", "text": "Проболият в гърдите с нож професионален войник в Казанлък Данаил Недин е настанен в специализираната психиатрична болница „Д-р Георги Кисьов“ – Раднево, където ще му бъдат направени пълни изследвания и най-вероятно ще бъде подложен на лечение, съобщиха от прокуратурата в Града на розите. Младият мъж, който отскоро започнал работа в местна бензиностанция, страдал от години от психично заболяване, напоследък обаче спрял да си взема редовно лекарствата. Инцидентът с 42-годишният Щерьо Щерев, професионален войник в 64-та стрямска механизирана бригада стана към 7,00 часа на 17 юни в двора на къща, намираща се на улица „Христо Ботев“ 44 , където живеели Недин и Щерев. Острието на кухненския нож е преминало само на сантиметър от сърцето на Щерев , ударът е бил изключително силен  само късметът е спасил от мигновена смърт жертвата, коментираха хирурзите от казанлъшката МБАЛ „Христо Стамболски“, които извършили животоспасяващата операция.Колеги на прободения от бригадата са изразили веднага готовност да помогнат с кръв. До престъплението се стигнало след направена забележка от Щерев към Недин за силно пусната музика в ранния час.", "date": "2019.06.18", "title": "Нападналият с нож войник имал психични проблеми"}
{"url": "https://www.monitor.bg:443/bg/a/view/18-godishna-otne-predimstvo-rani-pytnichka-v-taksi-168188", "text": "18-годишна шофьорка от Панагюрище е отнела предимство на таксиметров автомобил, управляван от 66-годишния А.Г. и в резултат на това е последвал удар, при който е била ранена пътничка в таксито. 72-годишната Г.С. от пазарджишкото село Ивайло се е отървала с фрактура на рамото, откарана е в местната болница, но няма опасност за живота й.  Инцидентът е станал на кръстовище в Пазарджик, където младата и току-що взела книжка шофьорка  Д.У. от Панагюрище с „ Фолксваген“ при маневра за завой наляво е отнела предимството и засекла пътя на таксито. Пешеходка от Пазарджик е с опасност за живота в болница, след като е била блъсната от водач на „Ауди“-Г.С., на 63 г. от близкото село Мокрище. Мъжът идвал от тенис-кортовете на „ Писковец“ и при хипермаркет“ Била“ не спрял на пешеходната пътека, където пресичала 60-годишна жена. Пострадалата била транспортирана незабавно в МБАЛ-Пазарджик с черепно-мозъчна травма и с опасност за живота. Водачът на лекия автомобил „Ауди“ Л.С.- 63г. от село Мокрище е тестван с дрегер, като пробата му е отрицателна. На същата пешеходна пътека преди половин година шофьор на автобус прегази възрастна жена, която издъхна от раните си в болница. На метри от инцидента бе ударена и майка с бебешка количка, като за щастие, нямаше сериозни наранявания. Улицата се използва като скоростна отсечка от мнозина шофьори, които, бързайки, към кръговото на моста на Марица, не спират, за да дадат път на пешеходците.  ", "date": "2019.06.18", "title": "18-годишна отне предимство, рани пътничка в „такси“"}
{"url": "https://www.monitor.bg:443/bg/a/view/s-audiogid-turisti-obikaljat-zabelejitelnostite-v-kustendil-168191", "text": "Гостите на Кюстендил вече може да се разходят из града с аудиогид, който е в мобилна платформа izi.TRAVEL. В него са включени общо 17 туристически обекти, които са прославили областния град из цял свят. За улеснение на всички туристи е създаден и видеоклип \"I love Kyustendil\", който е качен в Youtube. В клипа участва кюстендилският славей Василиа Петрова, спечелила 2-ро място на \"Детския Пирин Фолк\". Видеото представя пълна информация как да бъде стартирана разходката, която започва от Туристическия информационен център, разположен в площад „Велбъжд“ в Кюстендил. Посетителите ще трябва да инсталират приложението и след което да сканират QR кода върху информационните материали. „Приложението само ще ви води из потайностите на Кюстендил“, споделя авторът Анатоли Костов. Инициативата, която подема създателят на аудиотура е разработването на града като \"Smart city\" в туризма. Ще бъдат обединени музеи, хотели, ресторанти, атракциони и други. Нивото на разпознаваемост на града ще бъде още по-високо, отколкото е в момента. По идея на Анатоли Костов започва и подготовката на Международен филмов фестивал, за който младият кюстендилец търси съмишленици.", "date": "2019.06.18", "title": "С аудиогид туристи обикалят забележителностите в Кюстендил"}
{"url": "https://www.monitor.bg:443/bg/a/view/prodyljava-bitkata-za-jivota-na-postradaloto-v-katastrofa-dete-168195", "text": "Пострадалото в понеделник 14-годишно момче при катастрофата на Т-образно кръстовище край Варна с тежкотоварен камион, продължава да е между живота и смъртта. Детето бе откарано в болнично заведение във Варна от преминаващ автомобил, като е било в изключително тежко състояние. Настанено е веднага в реанимацията със съчетана травма и е поставено на командно дишане, обясниха от от МБАЛ „Света Анна“. Спешно са събрани медицински екипи, които са направили няколко многочасови животоспасяващи операции. Засега няма промяна в състоянието на пациента, който е в кома, казаха от болницата. Детето е единственото оцеляло след свирепата и кървава катастрофа в понеделник, към 10,10 часа в района за село Каменар по пътя за село Долище край Варна. Тогава лекия автомобил „Сеат”, с който който момчето пътувало, заедно с още две жени, се заби челно в товарен „ДАФ” на сметосъбираща фирма и майка и дъщеря на 64 и на 42 години загинаха на място. От полицията продължават работата по разследване на инцидента и изясняване на детайлите и обстоятелствата около случая.  ", "date": "2019.06.18", "title": "Продължава битката за живота на пострадалото в катастрофа дете  "}
{"url": "https://www.monitor.bg:443/bg/a/view/nov-bolen-ot-spin-v-kustendilsko-168193", "text": "Нов случай на болен от СПИН е установен през последната седмица от Регионалната здравна инспекция в Кюстендил. Първият случай на СПИН в региона беше регистриран в началото на месец март т. г. , като до този момент болните от ХИВ са 4-ма. ОТ РЗИ – Кюстендил уточниха, че по отношение на болните нямат право да предоставят каквито и да било данни, тъй като информацията е изключително конфиденциална. „При нас хората, които се изследват идват доброволно. Причините, за да се предприеме изследването са най-различни. Не е изключено заразените от СПИН да са хора, които са работили в чужбина. Другият повод за изследването е предстоящо сключване на граждански брак, тъй като за него освен медицинско свидетелство се прави и изследване за СПИН“, обясниха още медицинските специалисти. Данните показват, че през изминалата година са установени 5 случая на заразени с ХИВ в Кюстендилско, при едва 3-ма за 2017 г. „Нашият апел е хората да бъдат разумни и да използват предпазни средства при полов контакт. Сред рисковите групи попадат и наркозависимите. При последните регистрирани случаи на болни от СПИН не е ясно как точно е станало заразяването, тъй като не са ни предоставили такава информация“, коментираха специалистите.", "date": "2019.06.18", "title": "Нов болен от СПИН в Кюстендилско"}
{"url": "https://www.monitor.bg:443/bg/a/view/borisov-obsydi-vrednite-emisii-s-antoniu-guterish-168197", "text": "Премиерът Бойко Борисов изрази пълната си подкрепа за амбицията на генералния секретар на ООН Антониу Гутериш Европейският съюз да стане лидер в постигането на климатично неутрални нива на вредните емисии до 2050 г.. Toва стана ясно от фейсбук страница на министър-председателя. В телефонен разговор между двамата, проведен по инициатива на генералния секретар на ООН, Гутериш благодари на премиера Борисов за личната му ангажираност с въпросите по опазването на околната среда и за отстояването на ангажиментите по Парижкото споразумение по климата от страна на българското правителство. Гутериш отправи покана към премиера Борисов да вземе участие в организираната от него Среща на върха по климата, която ще се състои в рамките на министерската седмица в контекста на откриването на 74-та сесия на ОС на ООН, се казва в съобщението. Целта на форума е да се даде нов тласък и да се засили изпълнението на ангажиментите, поети по силата на Парижкото споразумение по климата с цел спиране на увеличаването на количеството вредни емисии в атмосферата и достигане на климатично неутрални нива на вредните емисии. Генералният секретар на ООН изрази надежда, че в рамките на предстоящия форум в Ню Йорк премиерът Борисов ще сподели управленския си опит по отношение на приоритетите в областта на климата и опазването на околната среда. Министър-председателят отбеляза, че ще изрази подкрепа за инициативата на генералния секретар на ООН по време на предстоящия тази седмица Европейски съвет. Като страна по Парижкото споразумение и държава - членка на ЕС, България стои зад поетите ангажименти на национално и на европейско ниво, подчерта още Борисов. Премиерът изтъкна, че страната ни преизпълнява ангажимента си за повишаване на дела на използването на енергия от възобновяеми източници, като е достигнала дял от 18,8 %, с което заема водещо място в ЕС. Климатичните промени не са абстракция, а факт, каза още премиерът Борисов и добави, че това е най-голямото предизвикателство пред света сега и за в бъдеще. Министър-председателят беше категоричен, че е от жизненоважно значение да продължат усилията за опазване на околната среда. Държим на чистата природа, увери в края на телефонния разговор премиерът Бойко Борисов.", "date": "2019.06.18", "title": "Борисов обсъди вредните емисии с Антониу Гутериш"}
{"url": "https://www.monitor.bg:443/bg/a/view/chetiri-novi-sluchaja-na-zaboleli-ot-morbili-v-pazardjik-168190", "text": "Четири нови случая на заболели от морбили са регистрирани в областта за периода 3 – 16 юни, сочи информация на Националния център по обществено здраве и анализи.   С тях броят на заболелите от морбили в областта е 19 за два месеца и една седмица. Регистрирани са и двама заболели от хепатит и марсилска треска, както и 11 с варицела и един със салмонелоза. Морбили, известно повече като дребна шарка, е инфекциозно заболяване, което се характеризира с обща интоксикация, възпаление на лигавицата на горните дихателни пътища, характерен макуло-папулозен обрив по кожата и усложнения от страна на дихателната система. Причинява се от РНК-вирус, като инфекцията се разпространява по въздушно-капков път.", "date": "2019.06.18", "title": "Четири нови случая на заболели от морбили в Пазарджик"}
{"url": "https://www.monitor.bg:443/bg/a/view/10-godishninata-si-hil-klinik-otbeljazva-s-namaleni-ceni-168189", "text": "През юни 2019, точно десет години след своето създаване, Хил клиник обявява СПЕЦИАЛНА цена за пакет „Здраве на простатната жлеза“. Може да се възползвате от намалената стойност и да заплатите 35 вместо 50 лв.  Пакетът „Здраве на простатната жлеза“ е конструиран специално за нуждите на мъжете над 50-годишна възраст и гарантира цялостна диагностика на простатата им. Включва IPSS индекс, ректален преглед, ехографско изследване, измерване големината на железата, измерване на остатъчната урина, консултация със специалист въз основа на извършените тестове за подходящо лечение. САМО този месец получавате и БЕЗПЛАТНА урофлоуметрия – изследване, което дава обективна информация за здравето на долните пикочни пътища. Резултатите и лекарското заключение въз основа на данните получавате веднага! Урофлоуметрията е съвременен, бърз и прост метод, комфортен и безпроблемен за пациента, при който се използва апарат за измерване на няколко показателя за струята на урината. Той улавя ранните функционални смущения, които предхождат морфологическите промени в съответните тъкани и органи. Получените резултати още в същия момент се разглеждат от опитен уролог. Пациентите предпочитат урофлоуметрията и я наричат \"най-приятното изследване в урологията\". За кого е важен ежегодния скрининг на простатата? Скринингът е уместен за всички мъже над 50 г. и силно препоръчителен за пациенти над 45 г. с фамилна обремененост, когато техни роднини са диагностицирани с рак на простатата. Статистиката сочи, че при тях рискът от развитие на злокачествен процес в жлезата е силно завишен. Ежегодното посещение при уролог следва да стане навик на мъжа в напреднала възраст. Целта му е да се следи за здравето на органите на полово-отделителната система и да се отчитат промените в уринирането с течение на времето. Повечето простатни карциноми имат бавно развитие и първоначално не дават никакви симптоми. Затова ежегодната среща със специалист е животоспасяваща. Ракът на простатата дава метастази в лимфните възли и костите. Тогава обаче е прекалено късно за ефективно лечение. Ранната диагностика на заболяването дава 100% шанс за пълно излекуване. За ваше удобство запазете предварително час на тел. 02 439 3131, Хил клиник", "date": "2019.06.18", "title": "10-годишнината си Хил клиник отбелязва с намалени цени"}
{"url": "https://www.monitor.bg:443/bg/a/view/zadno-zadvijvane-za-honda-e-168192", "text": "Повече от 25.000 човека бяха направили резервация за новият електрически градски автомобил на Honda, още миналия месец, а сега са вече са над 31.000, дори и страничните „огледала” да не отговарят на наредбите за движение по пътищата в някои държави. Honda разкри и основата на електрическия автомобил. Също така, вече са известни и някои от спецификациите на батерията и зареждането. Honda Е разполага с литиево-йонна батерия от 35.5 кВтч с водно охлаждане, която може да се зарежда от зарядно устройство тип 2 AC или CCS2 DC за бързо зареждане. Обсегът се очаква да бъде повече от 200 км с едно зареждане, като за 30 минути батерията ще се пълни на 80%. Портът за зареждане на автомобила ще бъде интегриран в предната част, като светейки ще показва на водача местоположението на точката за зареждане, когато се отбие в зарядната станция, както и нивото на заряд на автомобила, когато е включен. Honda Е ще се продава на европейските пазари, като сега се приемат резервации на различни европейски уебсайтове на Honda.  ", "date": "2019.06.18", "title": "Задно задвижване за Honda E"}
{"url": "https://www.monitor.bg:443/bg/a/view/vremenno-ogranichavat-dostypa-do-pametnika-na-svobodata-168185", "text": "Поради започване на консервационно-реставрационни дейности временно ще бъде ограничен достъпът на посетителите във вътрешността на Паметника на свободата на връх Шипка, съобщи директорът на НПМ „Шипка Бузлуджа“ д-р Чавдар Ангелов. От 18 юни до 1 септември трябва да продължи дейността на спечелилото обществената поръчка за обновяването на монумента дружество „Паметник Шипка 2019“, с което е сключен договор на стойност 111 000 лв с ДДС .  В съответствие с договора специалистите ще трябва да извършат цялостното почистване на тежащата  28 т бронзова лъвска фигура, фугиране и обработка на срещу корозия на носещата конструкция. \"Проектът се реализира със средства, набрани чрез дарения в продължение на 2 години в рамките на дарителска инициатива. В нея се включиха стотици българи, на които изразяваме нашата огромна благодарност\", уточни д-р Ангелов. Първият етап от консервационно-реставрационите дейности включва изграждането на скеле около паметника с височина 31,5 м, което обаче няма да се захваща с анкерни болтове за каменните блокове. Според директора на музей в хода на консервацията все пак ще има възможност туристите да разглеждат вътрешната експозиция, това ще става чрез специално защитен вход от северната част. За последно реставрация и то частична на лъва е била правена през 1991 година от художника-реставратор Стефан Тъпанов. Предвидено е демонтиране на част от единия крак на лъва и разбиване на бетона във вътрешността. Спечелилото поръчката сдружение е съставено от две пловдивски дружества.", "date": "2019.06.18", "title": "Временно ограничават достъпа до Паметника на свободата"}
{"url": "https://www.monitor.bg:443/bg/a/view/zlostornici-zapaliha-punkt-za-kapachki-pazardjik-obicha-168182", "text": "Неизвестни злосторници са запалили пункта за капачки под формата на “сърце“, част от благотворителната кампания за рециклиране „ Пазарджик обича“. Това информираха, силно възмутени, доброволците от Съвета за младежка политика към общината в града. Въпросният пункт бе открит преди 2 месеца в централната пешеходна зона в Пазарджик, на метри от сградата на общинската администрация. Най-вероятно посегателството е станало през нощта и никой не е видял вандалите. Събраните капачки са били запалени в дъното на „сърцето“, което е от метал и с предпазна мрежа. Вследствие на палежа пластмасовите капачки са се стопили и втвърдената пластмаса е потекла през мрежата. Тъжни и разочаровани сме от гледката, която ни припомни, че все още съществуват недоброжелатели, хора, които не разбират нашите дейности и каузите, зад които заставаме. Ние също не разбираме подобни действия на вандализъм и какво чувство на удовлетворение носи разрухата и затова ние им казваме: Не искаме вашата помощ или подкрепа, а просто да не ни пречите! Надяваме подобни действия да не стават практика за нашите съграждани, а за нещастие причинените щети по конструкцията не са непоправими, коментираха младежите-инициатори за създаването на пункта. Те допълниха, че  през последните 6 месеца са забелязали както положителни, така и отрицателни резултати от кампанията, които се изразяват в поставянето на всякакви отпадъци в пункта, превръщайки го в “кошче за боклук” и затруднявайки работата на екипа, който го изпразва. Доброволците от Съвета за младежка политика към община Пазарджик подчертаха, че всяка втора събота на всеки месец на същото място, от 10:00 до 12:00 часа, се организират отделни пунктове за рециклиране на пластмасови бутилки, хартиени отпадъци и алуминиеви кенчета, а металната конструкция е само и единствено за пластмасови капачки.  ", "date": "2019.06.18", "title": "Злосторници запалиха пункт за капачки „Пазарджик обича“"}
{"url": "https://www.monitor.bg:443/bg/a/view/mlad-shofior-zagina-v-katastrofa-kraj-svishtov-168183", "text": "Млад мъж загина в жестока катастрофа на пътя Свищов – село Ореш. 29-годишният мъж от село Вардим управлявал лек автомобил „БМВ”. Внезапно той изгубил контрол върху волана, навлязъл в насрещното платно и се забил челно в друг лек автомобил. Починал минути по-късно в болницата. Пострадали при удара са водачът на другият автомобил и пътуващите с него жена и дете. На водачите са взети кръвни проби, в които няма следи от алкохол или от упойващи вещества. Причините за инцидента се изясняват. 69-годишна пешеходка пострада в Горна Оряховица, след като бе блъсната от шофьор, маневриращ на заден ход. Жената е откарана в болница със счупена ръка. Във Велико Търново пък пиян шофьор причини катастрофа на оживено кръстовище. 47-годишният мъж седнал зад волана с 1,66 промила алкохол, но бил спипан от органите на реда след причинения инцидент. Той отказал да даде кръвна проба за анализ, но въпреки това ще бъде изправен на съд по бързото производство.", "date": "2019.06.18", "title": "Млад шофьор загина в  катастрофа край Свищов"}
{"url": "https://www.monitor.bg:443/bg/a/view/8-godini-zatvor-za-grabiteli-na-5-kg-zahar-i-kofichka-mljako-168184", "text": "За по 8 години при първоначален строг режим влизат в затвора двама цигани, които застанаха пред  Темида за нападение с цел грабеж над  77-годишен казанлъчанин. Пенсионираният  конструктор от  института по хидравлика  Димитър Димитров бе нападнат в гръб недалеко от дома си на 3 февруари т.г. докато се завръщал от магазин с покупки в ръка. Сигналът на телефон 112 е бил подаден около 13,00 часа от  живущи в блок 19 от казанлъшкия квартал „Запад“, които попаднали на падналия в безпомощно състояние мъж . Два часа по-късно униформените успяха  да открият и задържат, след преследване по нивите в окрайнините на Казанлък  извършителите  на грабежа: 44-годишният Ангел Асенов и 38-годишният Господин Иванов, които се оказали с километрични досиета. И двамата имат зад гъба си по няколко изтърпени присъди, Ангел напуснал затвора предсрочно само пет дни преди нападението над дядо Димитър, а Господин Иванов – два дни преди него. При задържането на извършителите полицаите намерили откраднатото от жертвата:1- пари сумата от 119 лева, мобилен телефон марка „Нокия“,   ръчен часовник „Ракета“ , джобно ножче, фиш от Тото 25/35 за 70 стотинки, 5 кила захар и кофичка кисело мляко „Пършевица“ на обща стойност 161,40 лв. И при двамата обвиняеми престъплението е било извършено в условията на опасен рецидив, коментира съдия-докладчикът по делото Красимир Георгиев. Съдебният състав е приспаднал от присъдите времето, през което мургавите обирджии са били с мярка за неотклонение „задържане под стража“.Първоначално наложените присъди от по 12 години затвор са намалени с 1/3-та по силата член 58 а ал. 1 от НК.", "date": "2019.06.18", "title": "8 години затвор за грабители на 5 кг  захар и кофичка мляко"}
{"url": "https://www.monitor.bg:443/bg/a/view/izdavat-nova-kniga-za-igrite-na-glada-168179", "text": "Писателката Сюзан Колинс ще издаде нова книга под щампата на \"Игрите на глада\". Около десетилетие, след като спусна завесите върху приключенията на Катнис и компания в пост-апокалиптичната антиутопия на държавата Панем, авторката отново ще се завърне към историята. Събитията в новия роман на Колинс ще служат като предистория на познатата ни вече история, като ще бъдат ситуирани 64 години по-рано. Книгата ще се фокисура върху т.нар. Тъмни дни и несполучливия бунт в Панем. Действието се развива 10 години след войната, известна като Тъмните дни. Тогава държавата Панем се опитва да се изправи отново на крака. В тази обстановка литературните герои намират благодатна почва за изява и за отговор на всички тези екзистенциални въпроси!\", коментира Колинс. Книгата, която все още не е озаглавена, ще стане пазарен факт на 19 май 2020 г., а апетит към екранизирането й също вече има. \"Като горди домакини на филмите \"Игрите на глада\", ние очакваме с нетърпение следващата книга на Сюзан. коментират от Lionsgate, които заснеха и четирите филма под щампата на \"Игрите на глада\" в периода между 2012 и 2015 г.", "date": "2019.06.18", "title": "Издават нова книга за \"Игрите на глада\""}
{"url": "https://www.monitor.bg:443/bg/a/view/remontirat-mosta-na-ulica-cherkovna-v-sofija-168178", "text": "От днес започва ремонтът на моста на столичната улица \"Черковна\",съобщават от общината. До 7 юли се въвежда временна организация на движението в района. Частично се променя и маршрутът на автобусна линия 120. В периода на ремонта се забранява влизането на превозни средства по улица \"Черковна\" в участъка между улиците \"Марица\" и \"Симидчийска\".", "date": "2019.06.18", "title": "Ремонтират моста на улица \"Черковна\" в София"}
{"url": "https://www.monitor.bg:443/bg/a/view/angelkova-otkrihme-po-malko-narushenija-po-plajovete-tazi-godina-168180", "text": "Над 104 плажа са проверени. Това заяви министърът на туризма Николина Ангелкова. Тя изтъкна, че нарушенията тази година са по-малко.  Ще бъдем безкомпромисни, изтъкна тя. Важно е до плажа да има пешеходен достъп, по думите й. Ведомството санкционира всяко своеволие на плажа, увери министърът. Мобилните групи на Министерството на туризма реагират незабавно на всеки сигнал за нарушения. В закона за туризма ще бъдат заложени всички елементи от облика на курортите. Това включва и естетиката на преместваемите обекти. Основните туристи у нас са от Германия, Русия, Полша, Чехия, Украйна,Турция и Гърция. Според Николина Ангелкова страната ни е добре позната с добра туристическа услуга. Освен това законът налага строги санкции за строителството върху дюни.", "date": "2019.06.18", "title": "Ангелкова: Открихме по-малко нарушения по плажовете тази година"}
{"url": "https://www.monitor.bg:443/bg/a/view/trymp-zapochva-izvejdaneto-na-migrantite-ot-stranata-do-dni-168181", "text": "Американските власти ще започнат идната седмица да извеждат милиони нелегални имигранти от САЩ, заяви президентът Доналд Тръмп, цитиран от Ройтерс. Те ще бъдат изведени толкова бързо, колкото са влезли, допълни той, без да посочи подробности. Според оценки в САЩ има 12 милиона незаконни имигранти, основно от Мексико и Централна Америка. Според споразумението, постигнато по-рано този месец, Мексико се съгласи да приема имигранти от Централна Америка, търсещи убежище в САЩ, докато молбите им бъдат разгледани от американските съдилища. Сделката включва и обещание на Мексико да разположи части от националната гвардия, за да попречи на преминаването на имигранти от Централна Америка през границата със САЩ. В туита Тръмп заявява също, че Гватемала се готви да подпише споразумение за сигурна трета страна. Подробности по плана не са оповестени, а Гватемала не е потвърдила публично подобни преговори с Вашингтон. Според правозащитници е \"просто нелепо\" САЩ да оценяват Гватемала като способна да защитава бежанци, при положение че собственото й население бяга от прояви на насилие.", "date": "2019.06.18", "title": "Тръмп започва извеждането на мигрантите от страната до дни"}
{"url": "https://www.monitor.bg:443/bg/a/view/3-metrova-dupka-zejna-v-stolichnija-kvartal-reduta-168177", "text": "3-метрова дупка зейна в столичния квартал \"Редута\", съобщи Нова телевизия. Дълбоката яма се е отворила на оживено място в жилищния комплекс. Въпреки че тя се е появила преди няколко дни, все още не е обезопасена. По тази причина хората са сериозно обезпокоени и от дни подават сигнали на телефона за спешни и аварийни сигнали. Екип от доброволци обезопасява кратера, както може.", "date": "2019.06.18", "title": "3-метрова дупка зейна в столичния квартал \"Редута\""}
{"url": "https://www.monitor.bg:443/bg/a/view/tom-hanks-ograbi-magazin-168123", "text": "Холивудският ас Том Ханкс ограби магазин в Лос Анджелис. Причината е бас с телевизионния водещ със завидни комедийни заложби Джими Кимел. В ефира на шоуто си Кимел охарактеризира 62-годишния актьор като изключително положителен човек, който никога не е бил замесен в скандални истории. Водещият предложи на Ханкс, който е български зет, да влезе в най-близкия магазин за сувенири и да открадне нещо от там, без да го заплати. Звездата от „Форест Гъмп“ прие предизвикателството и открадна от магазина няколко фалшиви статуетки „Оскар“ и картонена фигура със своя лик. По-късно „плячката“ на Ханкс е заплатена от неговия бодигард. Междувременно  , в която озвучава главният герой Уди. Знам, че звучи абсурдно, защото участвам в него, но това е един от най-хубавите филми изобщо, които съм гледал“, заяви той и не забрави да отдаде заслуженото и на новите попълнения в актьорския състав на продукцията, сред които Киану Рийвс, Тони Хейл и Карл Уедърс.", "date": "2019.06.18", "title": "Том Ханкс ограби магазин"}
{"url": "https://www.monitor.bg:443/bg/a/view/bg-evrodeputatite-se-natiskat-za-transportnata-komisija-168199", "text": "Общ фронт срещу приемането на пакета „Мобилност“ планират новоизбраните български евродепутати. За разлика от предишния парламент, в който имахме само един представител в резерва в транспортната комисия, сега европейските избраници от различните групи се опитват да влязат. Това стана ясно по време на среща на евродепутатите с транспортния министър Росен Желязков и бранша. По информация на „Монитор“ сигурни са местата за въпросната комисия на евродепутатите Петър Витанов от БСП и Илхан Кючюк от ДПС. Но засега в бъдещата парламентарна комисия не влизат активните по темата в предишния ЕП Андрей Новаков (ГЕРБ) и Ангел Джамбазки (ВМРО). Тепърва ще бъдат избрани и важните фигури - докладчик по темата в Европарламента и комисар по транспорта. Разчита се, че двата поста няма да бъдат заети от представители на държави от срещуположния лагер по пакета „Мобилност“ - Франция и Германия. Евродепутатите, бизнесът и Желязков се договориха за обща стратегия на закрити врати, защото се притесняват от вражеския лагер. По думите на Ангел Джамбазки вече е започнала организирана кампания срещу българските интереси от лобита и медии. Транспортният министър се надява, че национализмът няма да надделее при разглеждането на въпроса. „Надявам се да разширим групата на единомислещите по пакета \"Мобилност\" и да обединим повече държави в борбата. От този пакет ще бъдат засегнати не само транспортната индустрия, но и свободното движение на стоки, хора и капитали, заяви министърът на транспорта Росен Желязков. Затова ще Подкрепа в момента страната ни има от периферните страни - Румъния, Латвия, Литва и Полша. На всички тези \"фронтове и платформи\" на убеждаване не само на политици и на хора, които взимат политически решения, но и на обществата от държавите - членки на алианса, е важно да се обясни какъв е бизнес моделът на периферните държави, обясни транспортният министър. Евродепутатът Цветелина Пенкова от БСП обеща, че социалистите ще продължават ясно да защитават българските национални интереси. Червените също така настояват за участие в комисията, която се занимава с транспортните дейности в ЕП. Цветелина Пенкова вярва, че българските евродепутати ще успеят да се преборят за резултатите, които искат.", "date": "2019.06.18", "title": "БГ евродепутатите се натискат за транспортната комисия"}
{"url": "https://www.monitor.bg:443/bg/a/view/syzdateljat-na-komisar-montalbano-v-kritichno-systojanie-v-bolnica-168170", "text": "Световноизвестният сицилиански писател Андреа Камилери – създател на хитовата криминална поредица „Комисар Монталбано“, е бил приет вчера в реанимацията на римската болница „Санто Спирито“ в много тежко състояние с кардиологични и респираторни проблеми, съобщи агенция ANSA. Според последния медицински бюлетин за деня 93-годишният автор на бестселъри е в критично състояние, в медикаментозна кома и на изкуствено дишане. Звезди от артистичния свят в Италия изказват своята подкрепа в социалните мрежи и стискат палци за доайена на криминалната литература на Апенините. Писателят е бил откаран с линейка на Спешна помощ в болницата около 9.15 ч. вчера. Преди двайсетина дни той паднал в дома си в Рим и счупил тазобедрена кост. Според директора на болницата „Санто Спирито“ Роберто Ричи прогнозите за здравословното му състояние са сдържани. Андреа Камилери става бестселъров автор късно – над 70-годишна възраст. Повече от 30 милиона бройки от книгите му са продадени в целия свят. За пръв път неговият най-популярен герой – комисар Салво Монталбано, се появява в романа „Формата на водата“ от 1994 г. Най-новият роман за Монталбано излезе преди броени дни и е на върха на книжните класации в родината си.", "date": "2019.06.18", "title": "Създателят на комисар Монталбано в критично състояние в болница"}
{"url": "https://www.monitor.bg:443/bg/a/view/alberto-gandolfo-mafijata-se-stremi-da-dviji-i-mesti-poveche-kapitali-otkolkoto-hora-168160", "text": "- Фактът, че съм от Сицилия, е просто един плюс, защото така или иначе моята идея за фотографско изследване отива отвъд мястото, където съм роден, и се доближава много до въпроса за паметта изобщо. С този проект, който се превърна в книгата „Онова, което остава“, преминавам през 27 емблематични истории от черната хроника в Италия за последните 40 години. Така че не говорим само за мафия, а и за лошо здравеопазване, финансови скандали и мистериите зад тях... Прекосявайки тази проблематика, аз се отдалечавам от моята земя, която за съжаление е особено известна с мафията си. Работата ми се свързва не толкова с битността ми на сицилианец, а с качеството ми на обитател на планетата Земя, която вече си прилича навсякъде с подобни повече или по-малко известни печални факти. Проектът се роди от моето изключително силно желание да документирам познанието за миналото, да подпомогна колективните ни спомени. Книгата е посветена на моя 5-годишен син Адриано, написана е с мисъл за него, за да стане той надежден носител на паметта за нашата страна, пък и не само за нея – такива не съвсем ясни факти има навсякъде по света. За много от тези истории истината още не е разкрита, не се знае какво точно се е случило, те са още нерешени казуси. - Не съм имал големи трудности да ги убедя. Просто им обясних моя подход – а той е фотожурналистически, но от една по-емоционална гледна точка в сравнение с хладното хроникьорско документиране. Интересуваше ме какво има зад фактите – интересуваха ме техните битки, онова, което са направили и правят, за да продължат да се борят за своята истина. Интересуваше ме повече личността зад факта, отколкото самият факт. Така че не беше трудно да ги убедя, по-трудно беше за мен самия да вляза в тяхната история. Имаше само един човек, който ми отказа, но не заради характера на проекта, а по свои специфични съображения. Аз разбрах мотивацията му и уважих неговото желание. - Знаете ли, мафията вече има съвсем различна „дреха“ в сравнение с 80-те и 90-те години на миналия век. Сега тя живее по високите етажи на властта. Винаги е живяла и там, но в момента може би живее само там. Да кажем, че ние познаваме тази мафия, която е като ръката на цялото, но самото тяло, което е същинската мафия, е по високите етажи и никога не се е разкривало. И днес като че ли е само то, ръката липсва. Струва ми се, че вече няма нужда да се „прави“ на ръка, защото тя е разкрита, и мафията се стреми да движи и мести повече капитали, отколкото хора. - Не бих могъл да кажа, защото се вълнувам с всички истории и нямам една предпочитана. Когато взех в ръце тази книга, я почувствах като свое дете. Как да каже един родител кое от децата си обича повече?! За мен всички са важни и имат своето значение и смисъл. - Абсолютно никога не съм получавал заплахи, защото моят подход е по-мек, не нападам никого. Просто изнасям какво се е случило. Не съм тук, за да обвинявам някого, само съм документирал хората от въпросните истории чрез фотопортретите им. Който разгледа и прочете книгата ми, сам ще си направи изводите. Общественото мнение, което ще се ползва от тази книга, ще си оформи собствени идеи. Няма нужда аз да казвам кой какъв е – казват го фактите, казва го историята. Може би затова в лично качество не съм получавал никакви заплахи. - Днешната фотография е на разположение на всички – това е единствената разлика в сравнение с вчерашната. Всеки ползвател има на разположение огромен масив от информация и може да стигне до снимката, от която има нужда. Истинският дълг на фотографа е да документира и да остави това наследство. Ако се ползват по правилния начин, социалните медии много помагат в това отношение. Но аз предпочитам да ги използвам колкото е възможно по-малко. Защото те само съобщават, че се случва нещо. С живите събития, изложбите например, и с лични разговори се стига до повече хора – тогава комуникираш и с думи, и с поглед. Има и точки, където социалните медии не могат да достигнат: трябва да отидеш при човека и да общуваш с него, за да се получи хубава снимка или съответно добро възприемане на готовия кадър. - Не съществува. Може би в следващия свят, който ще е идеален... А как би изглеждал такъв свят? Онзи ден четох една статия, която ме порази. Обобщавайки, там се казва, че светът без човешките същества би живял по-добре. А без насекомите би оцелял максимум 5 години. Следователно, светът с присъствието на човека не е и не може да бъде съвършен. Защото има тенденция той да се опитва да го доминира, като го разрушава. Според мен трябва да се снима всичко, което подлежи на снимане. Защото колкото повече материал оставим в историята, толкова тя ще бъде по-богата. И нашето бъдеще ще е по-богато. - Да, това ми харесва. Преди проекта „Онова, което остава“ съм работил по още два проекта. Единият говори за миграцията и мултикултурализма. Смятам, че мултикултурализмът е нещо много важно – ние, сицилианците, сме народ, който се е формирал благодарение на всички народности, посетили острова през вековете. Другият проект е посветен на кърменето – тайнство, в което особено много вярвам. Правил съм и доста фотографски акции, които не са в Мрежата. Следващите проекти, които се опитвам да задвижвам, ще са пак с природа, близка до журналистиката – ще документират живота и историята на човешкото същество. - За съжаление, да, тревожат се. Италианската държава, както и доста други държави и нации, не преминава през благоприятен период. Ние сме в ужасна политическа криза в момента и това влияе на целия останал живот. Днешното поколение е първото след Втората световна война, което е много по-бедно от поколението на своите родители. Хората са притеснени, има опити да се противодейства на кризата с реформи, но притеснението е по-силно. - Култура! Много култура! * Алберто Гандолфо е роден през 1983 г. в Палермо, където живее и сега * От малък се интересува от фотография и съвременни визуални изкуства * Подготвял се е в ателиетата на някои световноизвестни майстори на обектива, на първо място – при големия италиански портретист Ефрем Раймонди * Участвал е в колективни и самостоятелни изложби в Италия, Франция, Русия и др. * Избиран е за посланик на италианската фотография от FIOF (Международния фотографски фонд), има почетно отличие от конкурса MIFA (2016) и други професионални награди * Идеолог и съосновател на творческия колектив Eglise, който превръща стара барокова църква в центъра на Палермо в изложбено пространство", "date": "2019.06.18", "title": "Алберто Гандолфо: Мафията се стреми да движи и мести повече капитали, отколкото хора"}
{"url": "https://www.monitor.bg:443/bg/a/view/izhvyrljame-nad-3-mln-tona-otpadyci-godishno-168161", "text": "Над 3 млн. тона отпадъци изхвърляме годишно в контейнерите за смет. Това сочат данните на Националния статистически институт за 2017 г. За миналата година цифрите все още не са обработени, но експертите твърдят, че количеството не е много различно. 3 010 694 хил. тона е общо генерираната смет за 2015 г., а след две години тя вече е 3 074 595 тона, тоест увеличението е с около 60 000 тона, или около 30 000 тона годишно. 1 855 727 тона са депонирани в сметищата, 1 001 515 тона са сепарирани, а 153 452 тона са предадени за рециклиране. Къде се намираме в общата картина на ЕС? Противно на очакванията сме в горната половина на класацията с 404 кг на човек за миналата година, при средно за Европа 480 кг. Най-малко боклук изхвърлят в Румъния – 261 кг на калпак, и в Полша – 207 кг. Веднага под нас са Латвия с 410 кг и Белгия с 420 кг. С най-големи битови отпадъци на човек пък е Дания с цели 777 кг и Малта със 647 кг. Принципно тъй като и количествата, и морфологията на отпадъците зависят от демографската ситуация на района, а и най-вече от икономическото развитие. Така Северозападният район е отчел 227 475 тона отпадъци, а Югозападният – 982 900 тона, като все пак се има предвид, че в този район фигурира столицата. Близо до Северозапада е Централна България с 368 027 тона, Североизтокът е с 403 054 тона, в Югоизточния район са отчетени малко над 413 хил. тона, а в Южния централен – 615 872 тона смет. За прираст на живеещите в големите градове според количеството на изхвърления в контейнерите боклук говори статистиката. Варна през 2011 г. е генерирала 107 хил. тона, а през 2017 г. те вече са 258 хил. тона, като в тези количества се отчита и сметта от курортите през лятото. Стара Загора също има ръст в отпадъците от 115 на 130 хил. тона за седем години. В Ловеч обаче от 104 хил. тона през 2011 г., през 2017 г. са отчетени само 45 хил. тона. Цифрите от НСИ сочат всички отпадъци, които са генерирани през годината, като в тях влиза депонираната, сепарираната и рециклирана смет. Интересно е обаче съотношението население-генериран боклук в столицата. В София официално живеят почти 1,3 милиона жители (1,286) според данните на НСИ. През 2011 година столицата е произвела 309 хил. тона отпадъци. Седем години по-късно тоновете са 748 хиляди. На тефтер населението се увеличава грубо с около 3000 души на година, което прави около 14 хиляди за въпросния период, тоест почти 7%. Отпадъците обаче са нараснали повече от двойно, защото през 2017 г. са 748 хил. тона. Обяснение в разминаването може да се намери в нарастването на туристическия поток, който е реален, с приходящите работници и служители, както и с вероятно хилядите обитатели на столицата, които са от провинцията, но Такса смет пък се плаща на имот, а не на брой живеещи в него. И въпреки че това не е най-справедливият начин за изчисляване на таксата, за момента не е възможно да се въведе друга методика. Изчисляването на количество на човек или на брой торби за смет се оказва доста непригодно, предвид неяснотите с реалния брой на жителите на столицата, а още по-малко с обитателите на едно жилище. Разделното събиране обаче е нещо, което от няколко години се развива интензивно, като за това има и категорично изискване от Европейската комисия. Според доклада на екоминистерството, който се формира от отчетите на организациите за оползотворяване на опаковки, 6 милиона души са обхванати от системите за разделно събиране на пластмасови, хартиени и стъклени отпадъци. Нормативните изисквания у нас са, че всички населени места с над 5000 жители трябва да имат контейнери за разделно събиране. В момента не са обхванати само малките села или някои предградия на големите градове. Това обаче не касае пълното рециклиране на пластмасите, което включва и производство на продукти от рециклирания материал. В това отношение Германия е на първо място в ЕС, а ние сме в дъното на таблицата.", "date": "2019.06.18", "title": "Изхвърляме над 3 млн. тона отпадъци годишно (ТЕМАТА)"}
{"url": "https://www.monitor.bg:443/bg/a/view/5-9-po-rihter-udari-kitaj-168174", "text": "Дванайсет души загинаха и десетки бяха ранени при земетресението с магнитуд 5,9, разтърсило район между провинциите Съчуан и Гуейчжоу в Югоизточен Китай, съобщи китайският в.\"Чайна дейли\". Над 4000 жители са евакуирани. Броят на жертвите не спира да расте. Спасители работят на мястото, за да търсят оцелели.", "date": "2019.06.18", "title": "5,9 по Рихтер удари Китай"}
{"url": "https://www.monitor.bg:443/bg/a/view/razsledvat-prichinata-bylgarski-samolet-da-popadne-v-turbolencija-168173", "text": "Лоша координация между ръководител полети и екипажа е най-вероятната причина за силната турбуленция на полет между Прищина и Базел.  Според авиоексперти пилотите могат да прогнозират подобни явления, но трябва да получават навременна и актуална информация, за да планират заобикаляне на облака или отмяна на мрашрута. Собственикът на авиокомпанията призна в ефира на Нова телевизия, че има пострадали хора. „В случая екипажът ми е действал така, както трябва. Турбуленция има дори в чисто и ясно време”. Това заяви Валтер Колев - собственикът на самолета, който в понеделник претърпя инцидент. „Има една жена с ударена вежда и един човек, който се е оплакал, че го боли врата. Моят командир, който е там, лично е минал през всички пътници и се е уверил, че всички, освен тези двамата са здрави, но все пак е извикал медицински екип”, каза още той. „Откачени седалки няма, такова нещо в авиацията няма. Тази ситуация ми се е случвала десетки пъти. Имало е паднала количка. Тя е малка, сгъваема, около 300 гр.”, обясни Колев. „Попадането в турбуленция е често срещана ситуация при пътуване със самолет, но не толкова често се случва по този начин. Нашите изисквания са много строги – пътникът от излитане до кацане не трябва да усеща нищо, а не да повръща по време на полет”. Това коментира в студиото на „Здравей, България” специалистът по самолетни инциденти Ангел Борисов относно пътниците, които в понеделник бяха ранени в следствие на силна турбуленция. „Зоните, които са с турбуленция не се появяват внезапно. Ръководител въздушно движение следи по трасето самолетите, които са прелитали преди това и уведомява следващите екипажи за налична турбуленция, особено когато говорим за гръмотевична деятелност”, обясни още Ангел Борисов. По думите му решението за заобикаляне на тези облаци се взима от командира на екипажа с уведомление на ръководител полети, че той се отклонява от трасето. „Това отклонение е различно в зависимост от бурята. Ако имаме локално петно, може да се заобиколи с 10-20 км. Но когато има широк фронт, какъвто най-вероятно имаме в този случай, той може да се отклони и на 100 км”, каза още Борисов. „В случая синхронът между ръководител полети и екипажа не е осъществен нормално. Възможно е и екипажът да не е получил такава информация, ако преди това не са прелитали по това трасе други самолети”, коментира Ангел Борисов. Според него е учудващо и откачването на няколко седалки. „Това говори, че при монтажа им те не са фиксирани както трябва. По принцип те би трябвало да са фиксирани така, че откачането им да е невъзможно”, каза Борисов.", "date": "2019.06.18", "title": "Разследват инцидента със самолета, който попадна в турбуленция"}
{"url": "https://www.monitor.bg:443/bg/a/view/grymotevichni-buri-i-opasnost-ot-gradushki-sledobed-168175", "text": "Слънчева сутрин, но буреносен следобед ни очаква днес. Преваляванията ще са краткотрайни, но на места интензивни. Ще има гръмотевични бури, продължава да е в сила и опасността от градушки.  Валежите ще са по-чести и по-интензивни в северната половина на страната и непосредствено по южните склонове на Стара планина. Температурите – между 28 и 33 градуса. Около Черноморието днес ще е слънчево и горещо с температури на въздуха между 28 и 30 градуса, а на водата – 24 градуса. Следобед ще се заоблачи  по северната част на крайбрежието, но валежи са малко вероятни. До сряда страната ни попада в гранична зона между по-топъл и по-хладен въздух, което създава условия за неустойчиво време. И в сряда следобед ще има валежи с гръмотевични бури. По-чести и интензивни ще са явленията в западната половина на страната. От четвъртък времето ще се стабилизира – температурите през почивните дни ще са около 36-37 градуса, а валежите ще са на изолирани места в следобедните часове. 115 хиляди светкавици са били регистрирани през последното денонощие на Балканския полуостров. Поне 20 хиляди от тях са на наша територия. Активността на мълниите се движи от североизток на югозапад с нахлуването на по-хладен въздух, обхващайки почти цяла Северна и Западна България. Очаква се това да се повтори и през днешния ден.", "date": "2019.06.18", "title": "Гръмотевични бури и опасност от градушки следобед"}
{"url": "https://www.monitor.bg:443/bg/a/view/strelba-na-parad-v-toronto-rani-chetirima-168172", "text": "Стрелба окървави парада, организиран в Торонто за спечелената първа шампионска титла в НБА от местния тим \"Торонто Раптърс\", предаде АП. По информация на властите най-малко четирима души са били ранени. Двама от тях са в критично състояние. При първите изстрели феновете на баскетболния тийм се разбягали. Най-малко двама души са задържани за стрелбата. Полицията разследва стрелбата. Над 2 млн. души се бяха събрали в центъра на града, за да празнуват.", "date": "2019.06.18", "title": "Стрелба на парад в Торонто рани четирима "}
{"url": "https://www.monitor.bg:443/bg/a/view/remonti-na-magistralite-trakija-i-hemus-168176", "text": "Заради ремонт на АМ „Хемус” днес, движението ще се пренасочи в една лента в посока Варна между 28-ми и 31-ви км. Очаква се да има тапи и задръствания. В района ще се ремонтира и виадукт, машините ще работят там до края на декември. Затруднено движение се очаква и в тунел „Траянови врата“ на магистрала „Тракия“ в тръбата за Бургас. Там колите ще се движат в една лента поради ремонт на антени на мобилен оператор.", "date": "2019.06.18", "title": "Ремонти на „Тракия” и „Хемус”"}
{"url": "https://www.monitor.bg:443/bg/a/view/berlin-zamrazjava-cenite-na-naemite-168171", "text": "Германската столица Берлин решава днес дали да приеме правила за замразяване на цените на наемите в града, пише АФП. В последното десетилетие цените на имотите в Берлин са се удвоили, което прави наемите непосилни за много хора. Постоянните увеличения накараха някои берлинчани да искат крайни мерки, като отнемане на жилищата крупни наемодатели. Разтревожени от тенденцията, градските власти възнамеряват да наложат забрана на увеличението на наемите до 2020 г. Планът ще засегне около 1,4 милиона жилища и ще изисква от всеки наемодател, който планира повишение по-голямо от 50 евроцента на квадратен метър, да иска разрешение и да се мотивира. Няма да бъдат засегнати само общинските жилища и частните имоти, които не се дават под наем. Мерките в Берлин дори могат да прераснат в нещо много по-мащабно. Социалдемократическата партия, която е една от двете формации в управлението, иска Германия да контролира нивата на наемите на национално равнище. Канцлерката Ангела Меркел, обаче, не е съгласна с предлагания от коалиционния партньор таван на наемите. “Трябва да остане привлекателно и печелившо да инвестираш в недвижими имоти”, каза Меркел.", "date": "2019.06.18", "title": "Берлин замразява цените на наемите "}
