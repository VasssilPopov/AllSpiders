{"url": "http://www.monitor.bg/a/view/71665-%D0%90%D0%BA%D1%82%D0%B8%D0%B2%D0%B8%D1%80%D0%B0%D1%85%D0%B0-%D0%B8-%D0%B0%D0%B4%D0%B2%D0%BE%D0%BA%D0%B0%D1%82%D0%BA%D0%B0%D1%82%D0%B0-%D0%BD%D0%B0-%D0%BE%D0%BB%D0%B8%D0%B3%D0%B0%D1%80%D1%85%D0%B8%D1%8F%D1%82%D0%B0-%D0%B4%D0%B0-%D0%BB%D1%8A%D0%B6%D0%B5-%D0%B7%D0%B0-%D0%9F%D0%B5%D0%B5%D0%B2%D1%81%D0%BA%D0%B8/", "text": "Машината за манипулации защитава интересите на руските олигарси\n                    \n\nФабриката за фалшиви новини, създадена от българската олигархия, впрегна поовехтялото си острие Татяна Дончева да разпространи поредната порция фалшиви новини по опорните им точки, включващи задължително и манипулации по адрес на Делян Пеевски.\n\nДончева отдавна изпадна от политическата сцена поради ниско доверие към партията й от страна на избирателите. В същото време бившият юрисконсулт на „Мултигруп“ се опитва да припечелва като адвокат, но се изявява основно като публичен защитник на задкулисните интереси на Българския Мадоф Цветан Василев. Неясно точно в какво качество ексдепутатката беше поканена в сутрешния блок на бТВ да коментира актуалните политически въпроси в страната. Напълно очаквано обаче Дончева използва националния телевизионен ефир, за да разпространи опорните точки, тиражирани от Фабриката за фалшиви новини, съставена от медиите на олигарсите Иво Прокопиев, Сашо Дончев, Огнян Донев и Цветан Василев.\n\n \n\n\n\nТатяна Дончева задължително вплете името на Делян Пеевски в поредица от клевети и даде храна на ветрилото от сайтове около кръга „Капитал“ на Прокопиев да ги мултиплицира. Без никакви логични причини анализът й върху актуалната обстановка в страната стигна дотам, че „Пеевски държал на верижка половината министри“. На базата на тази опашата лъжа адвокатката на мафията завъртя и в ефир и следващата неистина - че Делян Пеевски имал сделки с държавата, които не били развалени. Истината е, че Пеевски няма никакви сделки, свързани с държавата, така че няма и какво да се разваля. За да изпълни норматива от минимум три фалшиви новини по адрес на нашия издател, Дончева забърка името му и по темата за сделката с ЧЕЗ – опорна точка, по която „Капитал“ и присъдружните им сайтове упорито работят от месеци, но не успяват да изфабрикуват нищо по тази тема. В интерес на истината и Дончева не успя, но в монолога си просто без логическа връзка изброи някакви измислени сделки на Пеевски и заговори за любимия си Ленин и сделката с ЧЕЗ. Всъщност именно ние - „Телеграф“, „Монитор“ и другите медии от издателската група на Делян Пеевски, реагирахме много остро на информацията за съмнителната продажба на ЧЕЗ, докато в същото време „Дневник“ и „Капитал“ публикуваха откъслечни информации, търсейки да разберат дали техният издател Иво Прокопиев не консултира и тази сделка, както консултира продажбата на остатъчния дял от акции в ЕВН и съответно беше подведен под съдебна отговорност за тази далавера. А доказателство, че нашите прогнози са били истина, се появи преди три дни, когато именно от ЧЕЗ поискаха 50% увеличаване на цената на нощната електроенергия. Поскъпване, което ще обрече на мизерия и глад десетки хиляди български домакинства.\n\nПо-малко от 40 минути бяха нужни на медиите от Фабриката за фалшиви новини\n\n \n\n\n\nи да ги разпространи в общественото пространство. „Капитал“ и „Дневник“ на подсъдимия олигарх Иво Прокопиев моментално мултиплицираха лъжите й. „Медиапул“ на бившата говорителка на Костов Стояна Георгиева безкритично разпространи манипулациите й. В кампанията, естествено, се включиха и от „Клуб Z“ на Господаря на хапчетата Огнян Донев, който също като авера си Прокопиев е подсъдим, само че за укриване на данъци в особено големи размери. „Фрогнюз“ на ченгето от ДС с псевдоним Академик Огнян Стефанов пък отдавна действа като пресслужба на БГ Мадоф Цветан Василев и съответно лъжите на Дончева бяха разпространени и в този сайт. Координираната акция по рекламиране на опорните точки на мафията от страна на тези медии беше поредното доказателство за симбиозата между техните олигархични собственици, израснали под крилото на Иван Костов.\n\nПоказателна за генезиса на задкулисието в България беше и тезата, която Татяна Дончева разви по повод случая с искането за екстрадиране в САЩ на българина Желяз Андреев. Обществената защитничка на олигархията обясни как американските фирми трябвало да бъдат изгонени от България или поне да се подложат на „сериозен филтър“ и дейността им да бъде ограничена. В комплект с опорната точка, че ЕС е прояден от корупция и има интерес да държи в зависимост българските управници, изявленията на Дончева показаха нагледно руските връзки на нейните задкулисни господари. Именно Цветан Василев, за когото при поставянето на КТБ под особен надзор Дончева самоотвержено твърдеше, че банката е съборена, защото грешно били изчислили дупката в трезора, се ползва с най-голяма сила от тези връзки с руската олигархия.\n\n \n\n\n\nПиер Луврие и Дмитрий Косарев, бяха първите, към които Цветан Василев се обърна за помощ, за да се заграбят основните печеливши активи, купени с пари на вложителите в КТБ. БГ Мадоф дори сключи договор за охрана с човека на Малофеев – Косарев, срещу отстъпване на дял от компании като БТК, НУРТС и др. А православният олигарх определено има възможности да предоставя охранителни услуги, имайки предвид, че бившият му бодигард Игор Гиркин-Стрелков бе в основата на въоръжените формирования, обявили отцепването на Донбаската република в Крим.\n\nЗатова не е никак изненадващо, че Татяна Дончева, като виден рупор на БГ Мадоф, с подобни словесни еквилибристики като вчерашната й тв изява опитва да отклони общественото внимание от кражбата на века, която Василев извърши, източвайки КТБ, и опитва да скрие руските му олигархични зависимости, както и връзката му с КГБ чрез прословутия генерал Леонид Решетников.\n\n \n\n\n\nВ дългата си и изпълнена с чупки в кръста обществена кариера Татяна Дончева винаги е заемала позиция в защита на сенчестите интереси, задкулисието, тъмната страна, или казано с други думи – мафията. В зората на демокрацията юриската от Трявна заработва като прокурор, но е уволнена от тогавашния обвинител номер едно заради политически пристрастия. Поради тази причина неприлично младата по това време Дончева става адвокат, при това с мастити клиенти като банки, застрахователни дружества и на първо място митичната групировка „Мултигруп“. Какви точно юридически съвети е давала на Илия Павлов Дончева, не е ясно, но последствието от тази й дейност я изстрелва на депутатската банка от листите на БСП. Като народен представител основните постижения на Дончева са прокарването на лобистката поправка в полза на сводниците, станала популярна като „Ванко 1“, а също така и йезуитските текстове в закона за разкриване на досиетата на ДС, които помогнаха на голяма част от работилите за структурите на тайните служби на БКП да запазят прикритието си. След като изпадна от политиката, тя отново е адвокатка и отново защитава, макар и неофициално, мафията, в лицето на Цветан Василев и марионетките му като Емилиян Гебрев.\n\n\n \n\n\n \n                    ", "date": "2018.04.13", "title": "Адвокатката на мафията в нова атака срещу Пеевски"}
{"url": "http://www.monitor.bg/a/view/45674-%D0%97%D0%B0%D0%B3%D0%B8%D0%BD%D0%B0%D0%BB%D0%B0%D1%82%D0%B0-%D0%BD%D0%B0-%D0%90%D0%9C-%D0%A2%D1%80%D0%B0%D0%BA%D0%B8%D1%8F-%D0%BC%D0%BB%D0%B0%D0%B4%D0%B0-%D0%B6%D0%B5%D0%BD%D0%B0-%D0%B1%D0%B8%D0%BB%D0%B0-%D0%B1%D1%80%D0%B5%D0%BC%D0%B5%D0%BD%D0%BD%D0%B0/", "text": "Бащата на бъдещето дете се готвел за евангелски пастор в Англия\n                    Загиналата при зверската катастрофа през нощта на 12 април по автомагистрала „Тракия“ 22-годишна жена е била бременна в четвъртия месец, съобщи кметът на родното й село Ботево Георги Тенев.\n\nМладата Елена Апостолова наскоро се завърнала от Англия, където работела за да издържа дъщеричката си Ейми / на година и 7 месеца/, която намери смъртта си при същата катастрофа по аутобана.\n\n„Беше много лъчезарно момиче, завърши средното си образование в Ямбол, след което се влюби в едно момче и двамата заживяха на съпружески начала. От тази й връзка беше дъщеричката. После нещо не се разбраха , тя остави Ейми на родителите си тръгна за чужбина да препечели някой и друго евро.Там се запознала с новия си приятел Здравко, млад мъж от Стара Загора, когото наскоро представила на родителите си…“, коментира селският първенец денонощие след фаталния сблъсък между спрялото на аварийното платно „Рено“, с което пътувала Елена и „Пежо 406“, управлявано от 55- годишния Радослав Спасов  от Варна.\n\nПо думите на кмета младата жена и приятелят й наели рента-кар автомобил , за да пътуват по-спокойно до летище София, откъдето на 12 април трябвало да летят за Лондон.\n\n„Тук всички сме потресени, майка й изпадна в шок, наложи се двамата й братя да викат линейка, за да я свестяват. Преди час докараха телата от моргата в затворени ковчези…“, обясни Георги Танев.\n\nПотресени от смъртта на Здравко Асенов Стефанов бяха и жителите на улица „Ком“ в старозагорската ромска махала „Лозенец“. Тук го познават като един от най-ревностните евангелисти, говорело се че го готвят и за пастор, за това бил изпратен и в Англия, където се запознали с Еленка, която също била от семейство на  евангелисти. В  личния профил на Здравко на 11 април е качено видео от богослужение в село Ботево, където участват двамата с приятелката си.\n\nВсе още не е съвсем ясно какви са причините за катастрофата, при която „Реното“ е било ударено отзад на аварийната лента от „Пежото“. Виновният водач е с множество съчетани травми по главата, гръдния кош и корема, но състоянието му е стабилизирано,коментираха от реанимацията на сливенската МБАЛ „Д-р Иван Селимински“, където е хоспитализиран под полицейска охрана.\n\nПредполага се, че 55-годишният Радослав е заспал зад волана и не е забелязал спрения встрани рента-кар автомобил с тримата пътници в него. Назначени са експертизи – съдебномедицинска, автотехническа и химическа за употреба на алкохол.  \n\n \n                    ", "date": "2018.04.13", "title": "Загиналата на АМ „Тракия“  млада жена била бременна"}
{"url": "http://www.monitor.bg/a/view/58735-%D0%97%D0%B0%D0%BF%D0%BE%D1%87%D0%B2%D0%B0%D1%82-%D0%B4%D0%B8%D1%81%D1%86%D0%B8%D0%BF%D0%BB%D0%B8%D0%BD%D0%B0%D1%80%D0%BA%D0%B8-%D1%81%D1%80%D0%B5%D1%89%D1%83-14-%D1%81%D0%BB%D1%83%D0%B6%D0%B8%D1%82%D0%B5%D0%BB%D0%B8-%D0%BD%D0%B0-%D0%B7%D0%B0%D1%82%D0%B2%D0%BE%D1%80%D0%B0/", "text": "\n                    \nДа бъде потърсена дисциплинарна отговорност на 14 служители от Софийския затвор – 12 от тях на изпълнителски и двама на ръководни длъжности. Това е едно от предложенията, които е направила назначената комисия, изясняваща фактите и обстоятелствата около бягството на двамата затворници на 3 април т.г. в София, съобщиха от министерството на правосъдието.\n\nРесорният заместник-министър проф. Николай Проданов обяви резултатите от проверката до момента. На пресконференцията присъства временно преназначеният на длъжността главен директор на Главна дирекция „Изпълнение на наказанията“ старши комисар Васил Миладинов и главен инспектор Ивайло Йорданов – началник на сектор „Охрана и сигурност в затворите“.\n\n„Установени са редица нарушения по надзорно-охранителния режим от страна на длъжностни лица, най-вече неизвършване на личен обиск и претърсване на багаж“, заяви проф. Проданов. Той допълни, че е констатиран занижен контрол по носене на постовата служба и са налице слабости от организационен характер. По думите на проф. Проданов е установено още, че съответните длъжности лица са били наясно с високата обществена опасност, която са представлявали двамата лишени от свобода.\n\nПо отношение на внесеното оръжие в затвора, проверката не е установила еднозначно как е било пренесено в корпуса на затвора и работата в това отношение ще продължи.\n\nПроф. Проданов заяви още, че комисията е излязла с общо 12 конкретни препоръки, които имат за цел повишаване на ефективността на надзорно-охранителната дейност.\n\nПроверката е показала, че Пелов и Колев са се събрали заедно един час преди бягството. Тогава те са напуснали спалните помещения и са се отправили към откритата част на затвора, посетили са лавката, откъдето са си купили продукти и са се отправили към помещението за получаване на пратки. На тях не е бил направен личен обиск, такъв не е бил направен и на колетите, които са получили.\n\nЗам.-министърът Проданов прочете и малко данни за характерите на двамата бегълци. Пелов е описан като дързък, ловък и хитър. Човек, който може да контролира изключително добре емоциите си. Колев пък е обратното - той не успява да овладява гнева си.\n\nДисциплинарните производства ще продължат около месец-месец и половина, предположи проф. Проданов. Най-лекото наказание е мъмрене, най-тежкото - уволнение. Според зам.-министъра обаче едва ли ще обаче ще се наложи само \"мъмрене\".\n\n\n \n                    ", "date": "2018.04.13", "title": "Започват дисциплинарки срещу 14 служители на затвора "}
{"url": "http://www.monitor.bg/a/view/75841-%D0%93%D0%BE%D1%80%D0%B0-%D0%BD%D0%B0-%D0%BD%D0%BE%D0%B2%D0%BE%D1%80%D0%BE%D0%B4%D0%B5%D0%BD%D0%B8%D1%82%D0%B5-%D0%BF%D0%BE%D0%BD%D0%B8%D0%BA%D0%BD%D0%B0-%D0%B2-%D0%94%D1%83%D0%BF%D0%BD%D0%B8%D1%86%D0%B0/", "text": "\n                    Около 50 дръвчета бяха засадени в района на Парк \"Рила\", като всяко е родено дупничанче от началото на годината. \"Гората на новородените\" беше създадена именно в седмицата на гората, като част от дърветата бяха засадени от самите родители на бебетата. Инициативата е на РДГ-Кюстендил и Община Дупница, които осигуриха дървесните видове, както и табелка с името на всяко бебе на Дупница. През месец септември ще бъде организирано второ засаждане за следващите новородени, като идеята е това да се превърне в традиция.\nНякои от родителите доведоха своите принцове и принцеси, като специално за събитието от Смолян бе дошло дупнишко семейство, което отскоро живее там. Всички получиха и родословно дърво, както и информационни материали свързани с поддържането и опазването на зелената система. Различните видове дървета, които бяха засадени ще бъдат отглеждани от екоотдела на Общината, както и от самите родители, които ще се грижат за тях.\n                    ", "date": "2018.04.13", "title": "„Гора на новородените“ поникна в Дупница"}
{"url": "http://www.monitor.bg/a/view/5373-%D0%9A%D0%BC%D0%B5%D1%82-%D0%BF%D0%BE%D0%BC%D0%BE%D0%B3%D0%BD%D0%B0-%D0%BD%D0%B0-%D0%B1%D0%BE%D0%BB%D0%BD%D0%B0-%D0%B6%D0%B5%D0%BD%D0%B0-%D0%B4%D0%B0-%D0%BF%D1%80%D0%BE%D1%85%D0%BE%D0%B4%D0%B8/", "text": "\n                    Кметът на Пазарджик Тодор Попов е направил голямо дарение за лечение на лежащо болната Мария Трифонова от село Синитево и въпреки че дарителят не е пожелал да се разгласява за жеста му, жената, която е бивша библиотекарка, сподели пред медиите. Така Мария вече разполага с парите, необходими й за операцията за смяна на става. Мария благодари на градоначалника и на десетките хора, които се отзоваха и  й помогнаха финансово, за да събере парите, необходими за подмяна на износената става на единия й крак. до момента са събрани 4800 лева. Те ще стигнат за операцията, както и за заплащане на новата изкуствена става. Интервенцията ще бъде направена в болнично заведение в София. За съжаление, сумата по сметката няма да стигне и за задължителната рехабилитация след лечението. Без нея жената няма как да се раздвижи и да проходи, защото повече от година е на легло. \n\n \n                    ", "date": "2018.04.13", "title": "Кмет помогна на болна жена да проходи"}
{"url": "http://www.monitor.bg/a/view/61122-%D0%91%D1%8A%D0%B4%D0%B5%D1%89%D0%B8-%D0%B5%D0%BB%D0%B5%D0%BA%D1%82%D1%80%D0%BE%D0%BD%D1%87%D0%B8%D1%86%D0%B8-%D0%BF%D0%BE%D0%BA%D0%B0%D0%BD%D0%B8%D1%85%D0%B0-%D0%BA%D0%BB%D0%B0%D1%81%D0%BD%D0%B0-%D0%BD%D0%B0-%D0%B1%D0%B0%D0%BB-%D1%81-%D0%B1%D0%B8%D0%BB%D0%B1%D0%BE%D1%80%D0%B4/", "text": "Казанлъшки коафьор облича  70 абитуриенти с подарени рокли и костюми\n                    \n23 момчета и едно момиче, кандидат-абитуриенти от професионалната гимназия по електроника „Джон Атанасов“ в Стара Загора избраха да поканят класната си на бал от билборд, монтиран на едно от най-оживените кръстовища в Града на липите.Инж. Маринка Иванова е преподавател по икономика и периферни устройства, завършила е ТУ – София , преди да стане педагог до преди три години е работела в енергетиката и банка. Тазгодишният ХХ в клас е първият й като класен ръководител.\n\n„Това са едни невероятни деца, изключително умни, креативни, способни да те изненадат приятно с идеите си. Поканиха ме на среща на пресечката на булевард „Патриарх Евтимий „ с „Цар Симеон Велики“ една ранна утрин и докато пресичахме на зелен светофар изведнъж видях билборда , от който ме канят да им гостувам на празника. Ще бъде на 24 май в един от старозагорските ресторанти. Обясниха ми, че веднага след бала ще демонтират конструкцията и ще ми я подарят…“, разказа 42 – годишната учителка на бъдещите електрончици.\n\nВ края на март, пак от билборд, но разпънат от покрива на 10-етажна кооперация поканиха на бал класната си Татяна Костадинова абитуриентите от ХІІ д клас при природо-математическата гимназия „Гео Милев“.Преди тях тийнейджъри от търговската гимназия „Княз Симеон Търновски“ използваха актьори от местния драматичен театър , за да известят класната си, че е изключително желан гост на празника им.\n\nБлизо 70 момичета и момчета, които нямат финансова възможност да си закупят  бални тоалети ще бъдат облечени от казанлъшкия стилист – коафьор Станимир Нанчев – Стенли, дрехите, обувките и аксесоарите са били събрани от него и колегите му от салона „Стенли Стил“ само за една седмица след призив за помощ в социалните мрежи.\n\n\n \n                    ", "date": "2018.04.13", "title": "Бъдещи електрончици поканиха класна на бал с билборд  "}
{"url": "http://www.monitor.bg/a/view/10555-%D0%9C%D0%B8%D0%BD%D0%B8%D1%81%D1%82%D1%8A%D1%80-%D0%9D%D0%B0%D0%BD%D0%BA%D0%BE%D0%B2-%D0%9E%D1%82%D0%B2%D0%B0%D1%80%D1%8F%D0%BC%D0%B5-%D0%90%D0%9C-%D0%A2%D1%80%D0%B0%D0%BA%D0%B8%D1%8F-%D0%B2-17-%D1%87%D0%B0%D1%81%D0%B0/", "text": "Служители на „Юнион-Ивкони“ даряват кръв за ранените при катастрофата\n                    \n\nТрета катастрофа блокира магистрала \"Тракия\" малко след 16.15 часа. Очакваше се аутобанът да бъде напълно отворен за движение до 17 часа, По информация на \"Монитор\" обаче малко след 16 часа ТИР е спукал гума в отсрещното платно, блъснал се е в мантинелата и така се е стигнало до ново пълно затваряне на магистралата. По данни на очевидци шофьорът на камиона е в добро съсътояние.По рано-през деня, докато се изнасят жертвите от тежката катастрофа, другото платно на магистралата беше блокирано от втори пътен инцидент – бус и лека кола се удрят. Няма жертви, но шофьорът на буса е настанен с леки наранявания, както и водачът на обърналия се автобус са настанени в болница \"Софиямед\". Двата инцидента блокираха движението по магистрала \"Тракия\" и в двете посоки за часове. МВР призова шофьорите да използват обходни маршрути. Има километрични задръствания и в двете посоки. В момента движението се извършва по обходен маршрут в посока София, а другото платно за движение е освободено, но колите там се движат много бавно, видя репортер на Агенция \"Монитор\".Според регионалния министър Николай Нанков, който заедно с колегата си - транспортния министър Ивайло Московски даде извънреден брифинг заради тежката катастрофа, пътната инфраструктура не е причина за ПТП-то. съобщи транспортният министър Ивайло Московски. Друг екип на автоагенцията е в офиса на компанията-поревозвач, чиято собственост е автобусът. Проверяват се документите както на компанията, так и на самото превозно средство. Автобусът има удостоверение за техническа изправност, за което Московски показа и документи на брифинга. Освен това рейсът има и задължителния валиден технически преглед. При проверката са предоставени от собствениците на фирмата и предпътния медицински преглед на водачите, както и валиден пътен лист на автобуса, обясни още транспортният министър.Последният е бил зад волана в момента на удара. Автобусът е тръгнал от Бургас в 7.30 часа сутринта и се е движел по редовната линия от морския град към София. Шофьорът, който е карал в момента на инцидента - Веселин Георгиев, има валидна карта за квалификация и психотест, посочи още Московски. По думите му пътният инцидент най-вероятно е станал по вина на леката кола. Автобусът, съдейки по първата му регистрация отпреди няколко месеца, е Според сега действащия закон използването на колани в автобусите не е задължително. Двамата министри изразиха съболезнования на близките на загиналите.  Премиерът Бойко Борисов също поднесе съболезнования на близките на загиналите от трагичната катастрофа. В пост в социалната мрежа „Фейсбук“ Борисов написа - в днешната тежка катастрофа на АМ „Тракия”. Надявам се всички пострадали бързо да се възстановят.“„От страна на болниците и институциите са предприети всички мерки за оказване на помощ на нуждаещите се“, допълва той.Шефката на НС Цвета Караянчева също изрази дълбоки съболезнования към семействата и близките на загиналите при тежката катастрофа. „С дълбока скръб приех новината за ужасяващата катастрофа на автобус, която отне живота на български граждани.  В този тежък за вас момент, позволете ми да споделя най-искрена и човешка съпричастност и солидарност“, отбелязва тя и изрази увереност, че отговорните институции След Борисов и Караянчева, президентът Румен Радев също изказа съболезнования. „Както аз, така и цялото ни общество, сме съпричастни с болката и скръбта ви. Желая леко възстановяване на всички пострадали. Благодаря на всички медицински екипи, които помогнаха на ранените и полагат грижи за лечението им\", написа Радев в профила си във „Фейсбук“.След инцидента служители на фирма „Юнион-Ивкони“ започнаха да даряват кръв за пострадалите при тежката катастрофа с автобус, станала на АМ „Тракия“, в района на Вакарел. Това обяви бившият депутат от ГЕРБ от Дупница и съсобственик на фирмата, Ивайло Константинов. „Първо, бих искал да изкажа съболезнования на близките на жертвите. Всичко е изрядно от наша страна, но какво от това. Жалко, че толкова хора си заминаха. Шофьорът на автобуса, който е на 32-33 години, е почивал 3 дни преди това. Реално той е шофирал 3 часа преди инцидента. Искам да уточня, че и автобуса е чисто нов, на два месеца. Единственото, което мога да кажа е, че коментира пред наш репортер Ивайло Константинов, който в момента се намира в чужбина. По негова информация шофьорът на автобуса не е сред пострадалите и е напълно адекватен след случилото се. Бившият кюстендилски депутат обясни, че има малък процент участие във фирмата „Юнион-Ивкони“, а именно 24 %. По думите на Константинов и преди е имало инциденти с техни автобуси. „Няма как на няма инциденти при пробега, който реализираме и състоянието на пътищата, по които се движим. 3 млн. километра реализира месечно фирмата. Отделно от това вече 25 години фирмата е на пазара – от 1992 година, но такава драма се случва за първи път. единствата беше един наш шофьор преди 15 години“, уточни още Константинов. По негови думи за момента няма яснота дали фирмата ще подпомогне финансово жертвите и пострадалите при тежката катастрофа. „Има си управител на фирмата, мениджъри, и тн. Мажоритарен собственик е дружеството „Синтетика“ които имат 51% участие във фирмата, обясни още вече бившият депутат. Той самият не вярва, че причината за тежката катастрофа е петък 13-и. „Не ми се иска да вярвам, че фаталната дата е причина за инцидента на АМ „Тракия“, просто съм потресен от случилото се“, каза още Константинов.\n\n\n\n\n \n\n\n \n                    ", "date": "2018.04.13", "title": "Трета катастрофа блокира \"Тракия\"  (ВИДЕО + ОБНОВЕНА към 17.06 часа)"}
{"url": "http://www.monitor.bg/a/view/50704-%D0%91%D0%BE%D1%80%D0%B8%D1%81%D0%BE%D0%B2-%D0%BE%D1%82%D0%B8%D0%B2%D0%B0-%D0%BF%D1%80%D0%B8-%D0%A5%D0%B0%D1%88%D0%B8%D0%BC-%D0%A2%D0%B0%D1%87%D0%B8-%D0%B2-%D0%9F%D1%80%D0%B8%D1%89%D0%B8%D0%BD%D0%B0/", "text": "Премиерът с поредна совалка преди срещата на върха за Западните Балкани\n                    \nПремиерът Бойко Борисов продължава с дипломатическите совалки, които бяха предприети покрай изострените отношения между Белград и Прищина и изразените от някои страни намерения за бойкотиране на срещата на върха за Западните Балкани през май в София заради участието в нея на Косово. В понеделник министър-председателят ще замине на работно посещение в Прищина, където ще разговаря с косовския президент Хашим Тачи. Очаква се на срещата да бъде поставена именно тази тема и да бъдат обсъдени перспективите пред евроинтеграцията на държавите от региона и усилията в тази посока в рамките българското председателство на Съвета на ЕС, потвърдиха от МС.\n\nСамо преди няколко дни пък Борисов проведе в Мостар среща със сръбския президент Александър Вучич, на която двамата обсъдиха напрежението между двете страни от последните седмици и възможността някои държави да не се включат в срещата на 17 май у нас. Самият Вучич увери Борисов, че ще търси начин за намиране на компромис с Косово и че ще работи за стабилност на региона.\n\nОт Босна и Херцеговина, където присъства на откриването на Международния икономически панаир, премиерът пък призова балканските лидери да проявят разум, да преодолеят егоизма и да устоят на провокациите. И увери, че ще бъде направено всичко възможно срещата в София да не бъде провалена, като прогнозира, че тя ще се състои по план. Още тогава Борисов заяви, че ще се свърже с Тачи, и впоследствие дори проведе телефонен разговор с него. В него президентът на Косово подчерта пред Борисов, че страната му няма за цел да започва конфликти или въоръжени атаки, и благодари на премиера за усилията за развитието на Западните Балкани. Той увери Борисов, че ще съдейства за провеждането на срещата на върха в София.\n\nВ същото време стана ясно, че непосредствено преди форума през май у нас на визита ще бъде испанският премиер Мариано Рахой, чиято страна не е признала Косово и е една от възразилите срещу участието й в срещата наред със Сърбия, Кипър и Румъния.\n\nЦелта на България е да осигури присъствието на всички 28 страни - членки на ЕС, плюс 6-те държави от Западните Балкани и така да се изпрати послание за единство и необходимостта от европейската интеграция на региона. Амбицията ни е приемането на декларация от София, в която подробно да бъдат описани всички инфраструктурни проекти и предвидените инвестиции в балканските държави.\n\n\n \n                    ", "date": "2018.04.13", "title": "Борисов отива при Хашим Тачи в Прищина"}
{"url": "http://www.monitor.bg/a/view/44538-%D0%94%D0%B0%D1%80%D0%B5%D0%BD%D0%B8%D1%8F%D1%82%D0%B0-%D0%BD%D0%B0-%D1%85%D1%80%D0%B0%D0%BD%D0%B8-%D0%BD%D0%B0%D0%BC%D0%B0%D0%BB%D0%B5%D0%BB%D0%B8-%D0%BF%D1%80%D0%B5%D0%B7-%D0%BC%D0%B8%D0%BD%D0%B0%D0%BB%D0%B0%D1%82%D0%B0-%D0%B3%D0%BE%D0%B4%D0%B8%D0%BD%D0%B0/", "text": "\n                    \nДобре е да разделяме храната от боклука и да не бъркаме темата за спасяване на храна с това да използваме бракувани храни. Това каза за БНТ Цанка Миланова - изп. директор на Българската хранителна борса.\n\nСпоред Миланова, това беше и предмет на закона - да се направи всичко необходимо, така че храната с оставащ много кратък срок на годност, но все още годна и напълно безопасна, да достига именно до хората, които не могат да си я позволят. Повече от година проследяваме този процес и данните показват точно обратната тенденция - на практика даренията през миналата година намаляха.\n\n\"Имахме тези опасения още с приемането на Закона и предварителните дебати по него и това конкретно е свързано с разпоредбата храната да бъде маркирана с текст \"дарение - не подлежи на продажба\", което само по себе си може би е превенция на рискове и така да не бъде повторно продавана. Но разпоредбата е доста рестриктивна - тя предполага поставяне на този текст по начин, който не позволява неговото заличаване върху всяка потребителска опаковка\", каза Миланова\n\n\"Хранителната банка работи при много голям дефицит на средства и на всякакви други ресурси, и в момента ние сме трима души екип. Ако бизнесът има цялата ефективна мощ на ресурсите, с които разполага, има съпротива срещу тази разпоредба. Тя коства допълнително разходи и време, а понякога за храната с кратък срок на годност - това е решаващо, дали да стигне до хората и как\", обясни още тя.\n\n \n\n\n \n                    ", "date": "2018.04.13", "title": "Даренията на храни намалели през миналата година"}
{"url": "http://www.monitor.bg/a/view/63224-%D0%9C%D0%B0%D0%B9%D0%BA%D0%B0%D1%82%D0%B0-%D0%BD%D0%B0-%D0%BC%D1%8A%D0%B6%D0%B0-%D0%BF%D1%80%D0%BE%D1%81%D1%82%D1%80%D0%B5%D0%BB%D1%8F%D0%BB-%D0%BF%D0%BE%D0%BB%D0%B8%D1%86%D0%B0%D0%B9-%D0%A2%D0%BE%D0%B9-%D1%81%D0%B8-%D0%B5-%D1%81%D0%BF%D0%B0%D0%BB-%D0%BD%D0%B0%D0%BF%D0%B0%D0%B4%D0%BD%D0%B0%D0%BB%D0%B8-%D1%81%D0%B0-%D0%B3%D0%BE/", "text": "\n                    Синът ми си е спал, когато полицаи са нахлули в 5 часа сутринта, без да казват нищо. Затова той е стрелял, каза пред bTV майката на Преслав Наков, който вчера в с. Петревене простреля полицай, дошъл да го арестува.\n\nСпоред майка му Наталия мъжът е получавал заплахи и затова е имал пистолет. Тя смята, че Наков е нямало да стреля, ако е знаел, че влезлите в дома му са полицаи. „Изкараха го най-големия престъпник по новините, а не е вярно”, каза Наталия и обясни, че синът й не е наркодилър.\n\nПри акцията бяха намерени 3,5 кг марихуана, но семейството на Наков твърди, че те не са били в техния дом.\n\n \n                    ", "date": "2018.04.13", "title": "Майката на мъжа, прострелял полицай: Той си е спал, нападнали са го"}
{"url": "http://www.monitor.bg/a/view/40839-%D0%A0%D0%B0%D0%B1%D0%BE%D1%82%D0%B8%D0%BC-%D0%BF%D0%BE-%D1%81%D1%8A%D0%B7%D0%B4%D0%B0%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%B0%D0%BD%D1%82%D0%B8%D1%80%D0%B0%D0%BA%D0%BE%D0%B2%D0%B8-%D0%B2%D0%B0%D0%BA%D1%81%D0%B8%D0%BD%D0%B8/", "text": "ДНК имунизацията, която създадохме, може да предпази до живот от грип   * Тествахме я на мишки, на които прехвърлихме човешки клетки от сливици\n                    \n\n\n- Темата е актуална. Грипът е вирус, който засяга милиони хора по цял свят и има изключително силен социален ефект. Това не е заболяване, което предизвиква масова смърт, с изключение на испанската пандемия. Но през последните години има много по-опасни вируси. Само че от грип боледува огромна част от населението и това е причината много учени да работят по този проблем. В същото време грипът е уникален вирус - мутира изключително бързо и на практика може всяка година да боледувате, защото сте възприемчиви. Защото нека все пак да вметна, че има хора, които не се разболяват.\n\n\n\n- Така е. Но нека уточня, че за момента противогрипна ваксина няма. Много хора вземат отношение по въпроса, говорят публично по темата, без да разбират нищо от темата. Те се базират на теоретични данни и, общо взето, повтарят препоръките на СЗО. Ефикасността на предлаганите в търговската мрежа ваксини до момента е точно толкова, колкото е на кремовете за възстановяване на коса. Бих казал, че става дума за търговски продукт със съмнително действие. Ваксината срещу грип, която се разпространява, не действа. Тя е с микро количество белтък, на който човешкият организъм не реагира. Но пък за сметка на това не е опасна. Мутациите са големият проблем и затова няма реална ваксина. Последните години обаче започнаха да се търсят такива компоненти на грипния вирус, които стават постоянни във времето. Вирусът мутира изключително бързо в тези свои компоненти, които са на повърхността. Това е първото разпознаване от имунната система. Когато обаче той проникне в клетката, тя го разрушава в някаква степен и показва всички негови компоненти, включително скритите. Идеята за този проект започна още преди около 20 години. Но тогава изобщо не ставаше дума за ДНК ваксина, а да се намери средство за насочване на тези вирусни антигени. По това време работехме група учени от няколко държави. След това през 2009 година спечелихме финансиране и започнахме реално работа по генетичната част на този проект с унгарските ни колеги. Приключихме заключителните неща буквално преди 2-3 месеца. Прието е един продукт да не се показва, ако е незавършен, защото при голяма част от научните изследвания, опитите, които са обещаващи в началото, после може да не отговорят на изискванията, които им се поставят.\n\n\n\n- Приключихме на ниво прототип. Това означава, че сме го тествали на хуманизиран модел - на мишки, които нямат собствена имунна система и в тях прехвърлихме човешки клетки от сливици. Имунизирайки ДНК ваксината, ние проследяваме какво се случва с човешките клетки. Това е последният опит, преди да започнат клиничните изследвания. Те обаче не са наша работа. Научната част е приключена, публикацията е готова и това е, което ние можем да направим. Оттам насетне следва административната част. Първата стъпка е да се направи патент. Това за нас обаче е непосилно и е необходимо изключително финансиране. Ние имаме няколко патента, които сме поддържали с наши средства, защото няма структура в страната, която да каже, че ще поддържа патента, ще търси ползватели и ще плаща такси.\n\n\n\n- Положителното при ДНК ваксината е, че се прави много бързо. Не е като класическите, които представляват преминаване през реален патоген. Това е бъдещето и скоро всички ваксини ще бъдат ДНК. Те са най-безопасни и нямат странични ефекти. Няма проблеми като възпаление, автоимунитет.\n\n- Да, би трябвало да е така.\n\n- Може би с уговорката, че покрива всички грипни вируси от група А, те са масови за Европа. Тези от B са в по-малка степен.\n\n\n\n- При ваксините е малко по-различно, защото там се изисква по-дълъг процес. В момента ударно бе създадена ваксина срещу ебола заради епидемиите в Африка и срокът бе максимално скъсен. Преди тестовете продължаваха 8-10 години, а в момента са съкратени до 2-3 години. С ваксините е малко по-деликатно, защото едно е да тестваш лекарство, което се маже или се приема, а съвсем друго инжекционната форма. Там и изискванията са най-високи, най вече по отношение на безопасността.\n\n- Да, става дума за съвсем обозримо бъдеще. В момента не очакваме прототипът да има странични действия. Но докато не минат всички крайни етапи, не можем да кажем, че имаме готовия продукт.\n\n\n\n- Бизнесът ни е много деен, работим по много проекти, които се финансират от него. Но там сумите, които се инвестират в лабораториите, са в рамките на 15 000-20 000 лева. Само до момента разработването на ваксината струва няколкостотин хиляди лева. За сериозни инвестиции българският бизнес няма капацитет. Няма как една държавна фирма у нас да иска да развива такъв продукт.\n\n\n\n- Това са движения на некомпетентните и шумните. Сред тях няма професионалисти от сферата на биологията. Обикновено хората смятат, че прочитайки научно-популярна статия по темата, са достатъчно компетентни да я коментират. Развитите страни по света са намерили начин, по който да разрешат този проблем. Много от ваксините не са задължителни, но пък ако искате детето ви да учи в детска градина или училище, трябва да го ваксинирате. Изключителна грешка е да не поставяш задължителна ваксина. Историята показва какво се случва през годините в неимунизирани популации. Доказано е, че много рядко класическите ваксини имат някакви странични ефекти. Но с тях се спасяват хиляди други трагедии. Мога да покажа статистиките преди въвеждане на масови имунизации в България и Европа каква е била смъртността. Така че от задължителните ваксини няма случайни. Те са плод на дългогодишни изследвания. Най-често доводите на антиваксърите са, че не ваксинират децата си, защото те не се разболяват от нищо. Но това е така, защото живеят сред популация от ваксинирани деца. Но можете да си представите какво се случва в други страни. Учените са високоморални хора, които не биха излъгали за нещо такова. Фактът, че тримата ми синове са ваксинирани, е показателен какво е отношението ми към имунизациите. Смятам, че ваксинацията е най-голямото постижение на съвременната медицина. Последствията от грипа са милиарди в световен план, така че ефектът е многопластов.\n\n-\n\n- Радвам се, че имаме голяма лаборатория, в която работят много млади хора. Винаги развиваме много проекти едновременно. Правим животински модели на човешки заболявания, като опитваме да конструираме средства, с които да насочим имунния отговор в желаната от нас посока. Ние разработваме терапии за автоимунитет, за различни модели на алергия и доста антитуморни ваксини. Това е и най-актуалният ни проект.\n\n \n\n\n\n \n\nРоден е на 1 юни 1967 г. в София\n\nЗавършва Биологическия факултет на Софийски университет „Св. Климент Охридски” – специалност „Биотехнология – генно и клетъчно инженерство“, защитава и докторска дисертация\n\nРаботил е в Националния център по заразни и паразитни болести, като гост-изследовател е специализирал в AZU, Утрехт – Холандия, Тайван и Унгария\n\nДоцент по имунология в Института по микробиология „Стефан Ангелов” към БАН и е гост-професор в Университета в град Ниш, Сърбия\n\nПоет, занимава се и с художествена фотография, участва в различни изложби\n\nДва пъти е носител на наградата „Питагор“\n\n\n \n                    ", "date": "2018.04.13", "title": "Работим по създаването на антиракови ваксини"}
{"url": "http://www.monitor.bg/a/view/25318-%D0%A1%D1%8A%D0%B2%D0%B5%D1%82%D1%8A%D1%82-%D0%B7%D0%B0-%D1%81%D0%B8%D0%B3%D1%83%D1%80%D0%BD%D0%BE%D1%81%D1%82-%D0%BD%D0%B0-%D0%9E%D0%9E%D0%9D-%D1%81%D0%B5-%D1%81%D1%8A%D0%B1%D0%B8%D1%80%D0%B0-%D0%BE%D1%82%D0%BD%D0%BE%D0%B2%D0%BE-%D0%B7%D0%B0-%D0%A1%D0%B8%D1%80%D0%B8%D1%8F/", "text": "\n                    Съветът за сигурност на ООН ще се събере на ново извънредно заседание, поискано от Русия за обсъждане на заплахата за международния мир от евентуални въздушни удари на САЩ и съюзниците им срещу Сирия, предаде АП.\n\nВъв фокуса на разговорите ще е обсъждането на заплахата от евентуални въздушни удари на Съединените щати и съюзниците им.\n\nДоналд Тръмп обяви, че ще вземе решение съвсем скоро. След като в сряда заплаши Русия, че ракетите са готови за изстрелване, ден по-късно американският президент уточни, че никога не е казвал кога ще бъде атаката срещу Сирия.\n\nРусия е поискала генералният секретар на ООН Антониу Гутериш да даде информация пред Съвета, но за днес не е предвидено Гутериш да информира Съвета и не е ясно кой би могъл да го стори, отбелязва АП.\n                    ", "date": "2018.04.13", "title": "Съветът за сигурност на ООН се събира отново за Сирия"}
{"url": "http://www.monitor.bg/a/view/21857-%D0%9F%D0%BE%D1%81%D0%BB%D0%B5%D0%B4%D0%BD%D0%BE-%D0%A1%D0%B1%D0%BE%D0%B3%D0%BE%D0%BC-%D0%B7%D0%B0-%D0%B3%D0%BE%D0%BB%D0%B5%D0%BC%D0%B8%D1%8F-%D0%A2%D0%BE%D0%BD%D1%87%D0%BE-%D0%A0%D1%83%D1%81%D0%B5%D0%B2/", "text": "\n                    Днес България се сбогува с Патриарха на родната музика - големият композитор Тончо Русев. В момента десетки звезди, роднини, приятели и почитатели отдават последна почит на Маестрото в зала \"България\". Поклоенението ще продължи от 13 часа в църквата \"Св. Седмочисленици\".\n\nТончо Русев завърши земния си път на 10 април на 85-годишна възраст.\n\nОчаквайте подробности!\n                    ", "date": "2018.04.13", "title": "Последно \"Сбогом\" за големия Тончо Русев"}
{"url": "http://www.monitor.bg/a/view/13875-%D0%A0%D0%B0%D0%BB%D0%B8%D1%86%D0%B0-%D0%9F%D0%B0%D1%81%D0%BA%D0%B0%D0%BB%D0%B5%D0%B2%D0%B0-%D0%BE%D1%82%D0%BA%D0%B0%D0%B7%D0%B0-%D0%BD%D0%B0-%D0%9A%D0%B0%D1%82%D0%BE-%D0%B4%D0%B2%D0%B5-%D0%BA%D0%B0%D0%BF%D0%BA%D0%B8-%D0%B2%D0%BE%D0%B4%D0%B0/", "text": "\n                    Ралица Паскалева, която доби широка популярност в ролята на д-р Галя Стилянова в „Откраднат живот“ призна, че е получила покана да се включи в шоуто за имитации „Като две капки вода“. Въпреки че актрисата разкрива, че може да пее, тя отказала на предложението. Причина за това станал натовареният й график около снимките на медицинската драма, които стартират рано сутринта и продължават до 19 ч.\n\nПаскалева е категорична, че няма намерение да се включи и в следващия сезон на „Като две капки вода“, защото ще бъде прекалено заета с отглеждането на бебето.\n\nПрипомняме, че актрисата потвърди вестта, че е бременна с първото си дете в края на февруари. Заедно с любимия й – волейболният национал Теодор Салпаров, ще станат родители през лятото. Точната дата, както и пола на детето си обаче предпочитат да запазят в тайна.\n                    ", "date": "2018.04.13", "title": "Ралица Паскалева отказа на „Като две капки вода“"}
{"url": "http://www.monitor.bg/a/view/54816-%D0%A1%D1%82%D0%BE%D0%B8%D1%87%D0%BA%D0%BE%D0%B2-%D0%B8%D0%B7%D1%83%D0%BC%D0%B8-%D0%98%D0%BC%D0%B0%D1%88%D0%B5-%D0%B4%D1%83%D0%B7%D0%BF%D0%B0-%D0%B7%D0%B0-%D0%A0%D0%B5%D0%B0%D0%BB-%D0%9C/", "text": "\n                    \nХристо Стоичков може и да е легенда на \"Барселона\", но изненадващо показа безпристрастност в анализа си на спорната ситуация в реванша между \"Реал\" и \"Ювентус\". \"Белите\" получиха неочаквана подкрепа от Камата, който смята, че дузпата, отсъдена в тяхна полза, е 100-процентова и няма място за дискусии. Стоичков сподели мнението си в рубриката \"Питай звездата\" по американската телевизия за испаноговорящи \"Унивижън\". \"Няма какво да се дискутира - повече от чиста дузпа. Има контакт. Няма значение дали е в първата или в 93-ата минута. Жалкото е, че защитата на \"Ювентус\" сгреши и остави в 93-ата минута двама свободни играчи на \"Реал\" в малкото наказателно поле. Така че няма място за дискусия. Лошо решение на футболистите на \"Ювентус\", отговори българската звезда. \"Искаш да ни кажеш, че наистина бе дузпа?\", попита отново слисаният водещ. \"Дузпа е! Ето - видяхте, чухте. Призна го Христо, който е от \"Барселона\". Защото други не искат да си го признаят. Дузпа има\", потвърди Стоичков.\n\n\n \n                    ", "date": "2018.04.13", "title": "Стоичков изуми: Имаше дузпа за „Реал“ (М)"}
{"url": "http://www.monitor.bg/a/view/64610-%D0%9B%D0%B0%D1%86%D0%B8%D0%BE-%D0%B0%D1%83%D1%82-%D0%B4%D1%80%D0%B0%D0%BC%D0%B0%D1%82%D0%B8%D1%87%D0%BD%D0%BE-%D0%BE%D1%82-%D0%9B%D0%B8%D0%B3%D0%B0-%D0%95%D0%B2%D1%80%D0%BE%D0%BF%D0%B0-%D1%81%D0%BB%D0%B5%D0%B4-3-%D0%B3%D0%BE%D0%BB%D0%B0-%D0%B7%D0%B0-4-%D0%BC%D0%B8%D0%BD%D1%83%D1%82%D0%B8/", "text": "\n                    \nНевероятен шок преживя „Лацио“ само в рамките на четири минути при гостуването на австрийския „Залцбург“ в реванша от 1/4-финалите на Лига Европа. Италианският тим излезе на терена с аванс от 4:2 след първия мач. След 0:0 през първото полувреме гостите от Апенините откриха резултата в 55-ата минута чрез Чиро Имобиле и вече се виждаха в Топ 4 на Лига Европа. Домакините изравниха обаче минута по-късно, като автор на попадението стана Мунас Дабур. Адът се отвори за „Лацио“ между 72-рата и 76-ата минута, когато Амаду Хайдара направи обрата пълен след пас на Валон Бериша, а след това кореецът Хий-Чан Хванг направи 3:1 в 74-ата. Дори този резултат класираше напред тима от Залцбург, но австрийците не се спряха и забиха ново попадение. „Това е кошмар“, написа италианската спортна библия „Гадзета дело спорт“, тъй като нагласите в страната бяха и двата римски гранда да са на полуфиналите в Европа, след като „Рома“ вече си бе осигурил класиране сред най-добрите 4 в Шампионската лига.\n„Атлетико“ пък успя да елиминира „Спортинг“, въпреки че падна с 0:1 на реванша в Португалия. В първата среща „дюшекчиите“ биха с 2:0. Неприятната новина за треньора Диего Симеоне е, че с контузии след мача са Диего Коста и Лука Ернандес, като все още не е ясно доколко сериозни са травмите им.\n\n„Арсенал“ също успя да се класира за полуфинал след 2:2 на реванша с ЦСКА в Москва и победа с 4:1 в първата среща. „Марсилия“ пък може да ликува, след като размаза с 5:1 „Лайпциг“ и елиминира германците.\n\n\n \n                    ", "date": "2018.04.13", "title": "“Лацио“ аут драматично от Лига Европа след 3 гола за 4 минути"}
{"url": "http://www.monitor.bg/a/view/71402-%D0%9A%D1%80%D0%B0%D0%B5%D0%B2-%D0%B3%D0%B5%D1%80%D0%BE%D0%B9-%D1%81-%D0%B4%D0%B2%D0%B0-%D0%B3%D0%BE%D0%BB%D0%B0-%D0%B7%D0%B0-%D0%9C%D0%B8%D0%B4%D1%82%D0%B8%D0%BB%D0%B0%D0%BD%D0%B4/", "text": "\n                    \nБългарският национал Божидар Краев избухна с два гола и класира „Мидтиланд“ за полуфинал в турнира за купата на Дания. Бившият футболист на „Левски“ се появи като резерва в игра в 77-ата мин при гостуването на „Хобро“ в 1/4-финал за трофея. Резултатът в редовното време остана 0:0 и победителят трябваше да се реши след продължения. В 99-ата минута Краев откри, но в 109-ата домакините изравниха чрез Микелсен. Звездният миг на българина обаче дойде в 112-ата минута, когато той отбеляза втория си гол, с който тимът му спечели, минути преди да се стигне до дузпи. Другите полуфиналисти са „Брьондби“, „Силкеборг“ и „Фредериция“.\n\n \n\n\n \n                    ", "date": "2018.04.13", "title": "Краев герой с два гола за „Мидтиланд“"}
{"url": "http://www.monitor.bg/a/view/83122-%D0%A2%D0%B2-%D0%BA%D0%BE%D0%BC%D0%B5%D0%BD%D1%82%D0%B0%D1%82%D0%BE%D1%80-%D1%81%D0%B8%D0%BF%D0%B5-%D0%BF%D1%81%D1%83%D0%B2%D0%BD%D0%B8-%D0%BF%D0%BE-%D0%9B%D0%B0%D0%B9%D0%BF%D1%86%D0%B8%D0%B3/", "text": "\n                    \nФренският коментатор на телевизия W9 Денис Балбир се забърка в сериозен скандал покрай мача на „Марсилия“ и германския „Лайпциг“ от 1/4-финалите на Лига Европа, спечелен от домакините с 5:2. В социалните мрежи беше разпространено видео от негов разговор с колегата му Жан-Марк Ферери. „Много съм щастлив, че тези педали отпаднаха. Заради това, че бяха арогантни в първия мач. А колко бяха сигурни, че ще продължат? Лайнари...“, обяви Балбир. Първоначално видеото беше публикувано в „Туитър“, но след това се появи и в различни сайтове за споделяне на клипове. Популярността му надхвърля 100 000 гледания. От телевизията W9 за момента не са коментирали скандалното поведение на своя служител, но се очаква да има поне извинение. Не е изключено и Балбир да бъде уволнен за острия си език.\n\n\n \n                    ", "date": "2018.04.13", "title": "Тв коментатор сипе псувни по „Лайпциг“"}
{"url": "http://www.monitor.bg/a/view/60426-%D0%A0%D0%B5%D0%BA%D0%BE%D1%80%D0%B4%D0%BD%D0%B0-%D0%BF%D0%B5%D1%87%D0%B0%D0%BB%D0%B1%D0%B0-%D0%BE%D1%82-%D0%A2%D0%BE%D1%82%D0%BE-%D0%94%D0%B6%D0%BE%D0%BA%D0%B5%D1%80-81-24120-%D0%BB%D0%B2-%D0%B2-%D0%91%D1%83%D1%80%D0%B3%D0%B0%D1%81/", "text": "\n                    Рекордна по стойност печалба падна в играта \"Тото Джокер\" в тираж №29 на БСТ. Цели 81 241,20 лева ще прибере късметлия, който е уцелил единствената тройка за 80 285,40 лв. и цели 18 двойки по 53,10 лв. Той е играл с фиш с 1 комбинация за \"6 от 42\" и 9 числа пълно комбиниране (ПК) за \"Тото Джокер\" (84 комбинации) във фиш за 17,40 лева. Заложил е в квартал Меден рудник в Бургас. Джакпотът се трупа цели 3 тиража, в които никой не улучи тройка.\n\n\"Втори ТОТО шанс\" за играта \"6 от 42\" пък осигури следващите по големина суми в тиража. Двама любители на залозите ще приберат по 14 678,10 лева от уцелена петица за 2178,10 лв. и по 12 500 от \"втория шанс\" за \"Пари плюс\". Единият е пуснал 4 комбинации при абонамент за 2 тиража плюс 4 за \"джокера\" за 6,40 лв. Другият пък е избрал само 4 комбинации за 2,40 лв.\n\nВ \"5 от 35\" има уцелени 3 петици по 7533,30 лева във II теглене. Едната беше улучена заедно с 10 четворки по 109,90 лв. и 10 тройки по 4,30, от което се събраха 8675,30 лв. Ударът е направен с фиш със 7 числа ПК в 1 област и 3 области обикновено попълване за 12 лв.\n\nДжакпотът в \"6 от 49\" порасна с нови 60 946,03 лв. и достигна 3 185 325,55 лева. До неделя се очаква към тази сума да се прибавят още към 75 000. В \"6 от 42\" с последните 14 935,56 лева се събраха 534 622,98, а до утре ще се налеят още към 20 000. В \"5/50 - 1/12 Зодиак\" си стоят непроменящите се 3 млн. лева, а в \"Рожден ден\" ще има към 25 000.\n\n \n\nТото печалби\n\nТираж №29\n\n \n\n\"6 от 49\": Числа - (13, 14, 22, 28, 32, 36); 6 - няма, 5 - 8 по 2539,40 лв., 4 - по 52,50 лв., 3 - по 4,00 лв.; ДЖАКПОТ: 3 185 325,55 лв.\n\n \n\n\"6 от 42\": Числа - (18, 19, 20, 27, 31, 38); 6 - няма, 5 - 4 по 2178,10 лв., 4 - по 33,60 лв., 3 - по 2,80 лв.; ДЖАКПОТ: 534 558,54 лв.\n\n \n\n\"5 от 35\": I теглене - (1, 4, 22, 24, 28); 5 - няма, 4 - по 187,20 лв., 3 - по 6,30 лв.; II теглене - (1, 15, 16, 18, 23); 5 - 3 по 7533,30 лв., 4 - по 109,90 лв., 3 - по 4,30 лв.\n\n \n\n\"Рожден ден\": Година 47, месец 07, дата 02, ден 4; I група - няма, II - 2 по 243,40 лв., III - няма, IV - няма, V - 5 по 48,70 лв., VI - 7 по 27,80 лв., VII - 14 по 17,40 лв., VIII - 40 по 4,90 лв., IX - 32 по 9,10 лв., X - по 4,30 лв., XI - по 12,30 лв., XII - по 1,80 лв, XIII - по 2,30 лв., XIV - по 1,40 лв., XV - по 0,93 лв.; ДЖАКПОТ: 19 987,25 лв.\n\n \n\n\"5/50 - 1/12 Зодиак\": Числа - (7, 13, 14, 43, 50); Зодия 3 - Близнаци; 5+1 - няма, 5 - няма, 4+1 - няма, 4 - 1 от 500,00 лв., 3+1 - 14 по 100,00 лв., 3 - 168 по 10,00 лв., 2+1 - по 5,00 лв., 1+1 - по 1,50 лв., 2 - по 0,80 лв., 0+1 - по 1,00 лв. ДЖАКПОТ: 3 000 000,00 лв.\n\n \n\n\"Тото Джокер\": Позиции - (1, 2, 5); Цифри – (7, 4, 2); 3 - 1 от 80 285,40 лв., 2 - 460 по 53,10 лв.; ДЖАКПОТ: 0,00 лв.\n                    ", "date": "2018.04.13", "title": "Рекордна печалба от \"Тото Джокер\" - 81 241,20 лв. в Бургас"}
{"url": "http://www.monitor.bg/a/view/41364-%D0%9F%D0%BB%D0%B0%D1%88%D0%B0%D1%82-%D0%B1%D1%80%D0%B8%D1%82%D0%B0%D0%BD%D1%81%D0%BA%D0%B8%D1%82%D0%B5-%D1%84%D0%B5%D0%BD%D0%BE%D0%B2%D0%B5-%D1%81-%D0%BC%D0%BE%D0%BC%D0%B8%D1%87%D0%B5%D1%88%D0%BA%D0%B8-%D0%B1%D0%B0%D0%BD%D0%B4%D0%B8/", "text": "В групите \"Славянки\" и \"Малышки\" девойките тренират бой до смърт\n                    \n\nБританският вестник Express подплаши феновете на футбола от Острова с \"варварските\" банди от руски момичета. Според изданието девойките тренират в пусти места как да бият английските привърженици до смърт по време на световното първенство, което е това лято в страната им.\n\nМатериалът е построен около видеоклип, разпространен в youtoube, на който е заснет масов бой в заснежени гори между млади жени. Независимо от жестокия характер на мелето, става ясно, че битката явно е тренировъчна. Отстрани стоят едри мъжаги, които в един момент го прекъсват, за да дадат указания как ударите да бъдат по-ефикасни и по-болезнени. Чуват се и викове:\"До кръв, няма ли кръв, нищо не правите!\"\n\n\n\nВ материала на Express се подчертава, че руските ултраси са много добре организирани и могат да бъдат намерени в местните социални мрежи, най-известната от които е \"В Контакте\". Там един от модераторите на една група обяви наскоро: \"Ние започнахме операция Мондиалу работата вече върви на пълни обороти\". На британските фенове, които се канят да пътуват в Русия се предлага да влязат в спортните зали, за да се подготвят.\n\n\n\nЗа читателите си изданието публикува и подробности около различни женски \"околофутболни групировки\", една от които е \"Славянки\". Разказва се също и за привърженичката на московския ЦСКА Олга Кузыкова, която спечели приза \"Мис Обаяние\" през 2015 година на конкурса на Руската федерация.\n\nСлед това обаче девойката беше уличена в неонацизъм и титлата й беше отнета. На страницата на Олга в социалната мрежа след конкурса бяха намерени записи и снимки с националистическо, фашистко и антисемитско съдържание.\n\nВероятно публикацията в Express е провокирана от излязло наскоро изявление на Министерство на външните работи на Руската федерация, ч което се твърди, че \"Западните средства за масова информация разгръщат пълномащабна медийна кампания, с цел да дискредитират Русия и да подринат доверието към нея като домакин на световното първенство.\"\n\nФактите обаче са са факти - над 2800 девойки са членове на само една от многото \"околофутболни\" групирови. \"Това е нова субкултура, типична реакция на ситуацията в обществото като цяло, твърди известен руски психолог. - Децата по природа са жестоки, особено когато си избират жертви за побой. Сего това просто се превръща в култ към силата и жестокостта. Може да виним телевизиите, интернет, училището, но главният проблем идва винаги от семейството.\"\n\n\n \n\n\n \n                    ", "date": "2018.04.13", "title": "Плашат британските фенове с момичешки банди"}
{"url": "http://www.monitor.bg/a/view/18684-%D0%91%D0%B0%D0%B9%D0%B5%D1%80%D0%BD-%D0%BE%D0%B1%D1%8F%D0%B2%D0%B8-%D0%BD%D0%BE%D0%B2%D0%B8%D1%8F-%D1%82%D1%80%D0%B5%D0%BD%D1%8C%D0%BE%D1%80-%D0%B8-%D1%81%D0%B5-%D0%BD%D0%B0%D1%82%D1%80%D0%B5%D1%81%D0%B5-%D0%BD%D0%B0-%D0%A0%D0%BE%D0%BD%D0%B0%D0%BB%D0%B4%D0%BE/", "text": "„Рома“ ще мъсти на „Ливърпул“, съдбата събра „Арсенал“ и „Атлетико“\n                    \n„Байерн“ (Мюнхен) срещу „Реал“ (Мадрид) е голямото дерби от полуфиналите в Шампионската лига, стана ясно на жребия в централата на УЕФА в Нион. Първият двубой е на 25 април в Германия, а реваншът на стадион „Сантяго Бернабеу“ е на 1 май. Другата двойка в турнира е сензацията „Рома“, който ще се опита да спре похода на „Ливърпул“. В първия двубой „вълците“ гостуват в Англия на 24 април, а на 2 май е реваншът в Рим.\n\nИнтересното е, че само часове преди жребия от „Байерн“ обявиха името на новия си треньор. Това е Нико Ковач, който ще поеме баварския гранд от 1 юли, заменяйки на поста Юп Хайнкес и идвайки от „Айнтрахт“. Сегашният наставник на „Байерн“ обаче отказа да коментира този въпрос, като се съсредоточи върху предстоящите битки с „Реал“. „Това е непредвидим сблъсък, сподели Хайнкес, който е също така бивш футболист и треньор на мадридския гранд. - Двата отбора се стараят да играят атрактивен футбол и се надявам да се получат зрелищни мачове. Познавам отлично „Реал“ и съм убеден, че имаме сили да стигнем до финала“, сподели още треньорът на „Байерн“. В лагера на испанския гранд пък демонстрираха респект след жребия. „Знаем силата на „Байерн“, но нашата цел е да спечелим трофея. За нас най-трудното предстои, винаги последната крачка е най-трудна“, заяви спортният директор на „Реал“ Емилио Бутрагеньо.\n\nСъдбата пък даде шанс на „Рома“ да си отмъсти на „Ливърпул“, бяха основните коментари в Италия след жребия. Както е ясно, „вълците“ губят именно от английския гранд финала за КЕШ през 1984 година. „Това е шанс, който сме длъжни да използваме“, сподели директорът на „Рома“ Мончи. В лагера на мърсисайдци приеха със задоволство името на съперника, а мениджърът Юрген Клоп обяви, че мачовете ще са по-специални за Мохамед Салах, който дойде в „Ливърпул“ именно от Рим.\n\nВ полуфиналите на Лига Европа пък съдбата изправи един срещу друг двата големи фаворита за трофея - „Арсенал“ и „Атлетико“ (Мадрид). Първият мач е в Лондон на 26 април, а „дюшекчиите“ домакинстват в реванша на 3 май. Турнирът се явява изключително важен за „Арсенал“, който вече няма шанс да се класира за следващия сезон в Шампионската лига през английското първенство и ще се надява да вземе квотата, която се полага на победителя в Лига Европа. В другата полуфинална двойка ще спорят „Марсилия“ и „Залцбург“, а първият двубой е във Франция.\n\n \n\n\n\nРеал (М) – Байерн (М)\n\nРома – Ливърпул\n\n Финалът е на 26 май в Киев.\n\n \n\n\n\nАрсенал – Атлетико (М)\n\nМарсилия - Залцбург\n\n Финалът е на 16 май в Лион.\n\n\n \n                    ", "date": "2018.04.13", "title": "„Байерн“ обяви новия треньор и се натресе на Роналдо"}
{"url": "http://www.monitor.bg/a/view/54066-%D0%9A%D0%B0%D1%80%D0%B0%D0%BD%D0%B3%D0%B0-%D1%81%D1%82%D0%B0%D0%B2%D0%B0-%D0%BF%D1%80%D0%BE%D0%B4%D0%B0%D0%B2%D0%B0%D1%87-%D0%BD%D0%B0%D0%B2%D1%80%D1%8A%D1%85-%D1%80%D0%BE%D0%B6%D0%B4%D0%B5%D0%BD%D0%B8%D1%8F-%D1%81%D0%B8-%D0%B4%D0%B5%D0%BD/", "text": "\n                    \nБразилският нападател на ЦСКА-София Фернандо Каранга ще изненада феновете на \"Армията\" преди мача с „Верея“, който е днес от 17,30 часа. Голмайсторът ще пропусне двубоя заради наказание, но въпреки това на рождения си ден ще бъде сред привържениците на стадиона, за да подкрепи отбора. Между 16,30 и 17,00 часа той ще продава юбилейни фланелки и билети за мача срещу „Лудогорец“ на 5 май на централната алея пред стадиона. Освен че ще могат да си купят фланелки от специален продавач, феновете ще имат възможност да се снимат с него и да си вземат автограф от голмайстора на Първа лига.\n\nМеждувременно треньорът на ЦСКА-София Стамен Белчев продължава да има сериозни проблеми с отсъстващи играчи. Той заяви, че Едвин Джеси, Кирил Десподов, Александър Барт и Георги Китанов със сигурност пропускат двубоя, а под въпрос са Тиаго Родригес, Хеан Бланко и Кристиян Малинов. В групата се завръщат Станислав Манолев и Жеферсон. „Всички играчи са в добро психическо състояние след последните две загуби и са готови да се реваншират на феновете с добра игра“, коментира Белчев. Както е ясно, ЦСКА-София първо падна от „Лудогорец“ с 2:3 за първенството и изостава на 6 точки от върха, а след това в първия полуфинал за Купата на България загуби с 0:2 от „Левски“.\n\n\n \n                    ", "date": "2018.04.13", "title": "Каранга става продавач навръх рождения си ден"}
{"url": "http://www.monitor.bg/a/view/58358-%D0%A5%D0%B0%D0%BC%D0%B8%D0%BB%D1%82%D1%8A%D0%BD-%D0%B4%D0%B0%D0%B4%D0%B5-%D0%B7%D0%B0%D1%8F%D0%B2%D0%BA%D0%B0-%D0%B7%D0%B0-%D1%80%D0%B5%D0%B2%D0%B0%D0%BD%D1%88-%D0%BA%D1%8A%D0%BC-%D0%A4%D0%B5%D1%82%D0%B5%D0%BB/", "text": "Шампионът обяви, че няма намерение да губи повече точки\n                    Люис Хамилтън с \"Мерцедес\" беше най-бърз и в двете свободни тренировки на пистата \"Шанхай\" за предстоящата Гран при на Китай. С това даде ясна заявка за реванш към Себастиан Фетел, който го победи в първите два старта от сезона. Настоящият шампион изпревари в първата сесия Кими Райконен с \"Ферари\" с 0,359 секунди и с 0,458 своя съотборник Валтери Ботас, а Фетел със своето \"Ферари\" остана едва 6-и, на 0,862 сек.\n\nВъв втория сеанс Хамилтън пак се нареди пред Райконен и Ботас, но съответно на 0,007 и 0,033 сек., което показа, че те са вдигнали доста скоростта. Фетел пък се нареди 4-и, на 0,108. Изпитанията минаха при облачно време с леки превалявания, но истински дъжд не се изсипа.\n\nХамилтън, който е втори в класирането, на 17 точки от Фетел, заяви още преди няколко дни, че няма намерение да губи повече и ще даде всичко от себе си за Гран при на Китай.\n\n\"Болидите на \"Ферари\" са бързи, тези на \"Ред Бул\" също изглеждат много добре в дълги серии от обиколки, каза той след края на тренировките. – Добре е обаче да видим, че всички времена в челото са много близки. Това означава, че трябва да покажем най-доброто от себе си. Денят беше добър и премина по план. Направихме всички обиколки, от които се нуждаехме. Балансът на колата е добър, но имаме да доуточним някои настройки.”\n\n\"Имахме проблеми с баланса, но променихме настройките за втората сесия и се видя, че времената се подобриха, отбеляза пък Ботас. - Надявам се да постигнем още подобрения за квалификацията. Изглежда, че битката с \"Ферари\" ще бъде изключително оспорвана и трябва да сме готови за нея.\"\n\nТези резултати обаче не удовлетвориха амбициите на Фетал, който се оплака от колата.\n\n„Още не стигнали сме там, където бихме искали да бъдем по отношение на болида, каза германецът. – Трудно е да се намери идеалната позиция. Но ако го направиш, тогава можеш да отключиш потенциала на колата и да извадиш още скорост. Следобед бях по-доволен, но се надявам накрая да съм още по-щастлив.”\n\nРайконен пък заяви, че е можел да бъде още по-бърз, но при най-добрата си обиколка е попаднал в трафик и това го е забавило.\n                    ", "date": "2018.04.13", "title": "Хамилтън даде заявка за реванш към Фетел"}
{"url": "http://www.monitor.bg/a/view/52719-%D0%9B%D0%B5%D0%B2%D1%81%D0%BA%D0%B8-%D1%87%D0%B0%D0%BA%D0%B0-12-%D1%85%D0%B8%D0%BB%D1%8F%D0%B4%D0%B8-%D0%BD%D0%B0-%D0%93%D0%B5%D1%80%D0%B5%D0%BD%D0%B0-%D0%B7%D0%B0-%D0%B4%D0%B5%D1%80%D0%B1%D0%B8%D1%82%D0%BE-%D1%81-%D0%9B%D1%83%D0%B4%D0%BE%D0%B3%D0%BE%D1%80%D0%B5%D1%86/", "text": "Сираков: Победата за купата не трябва да ни заблуждава\n                    \nСериозна посещаемост се очаква на „Герена“ за дербито с „Лудогорец“, похвалиха се от ръководството на „сините“. Двубоят е днес от 20 часа, като ще бъде ръководен от топрефера Никола Попов. Причина за високия интерес на феновете към двубоя е доброто настроение след победата с 2:0 над ЦСКА-София за Купата на България, а освен това синоптиците очакват хубаво и топло време в столицата. До петък вечерта бяха продадени около 8 хиляди билета, като се очаква до мача да бъдат изтъргувани 12 хиляди талона. Голямата въпросителна преди сблъсъка е дали „сините“ ще играят феърплей и ще се опитат да спрат победния ход на „Лудогорец“, въпреки че отдавна загубиха шансове за титлата. Ако „Левски“ не загуби, най-сериозен печеливш от това ще бъде ЦСКА-София, който ще може да съкрати аванса на „орлите“ от 6 точки на върха.\n\n„Синята“ легенда Наско Сираков обаче предупреди феновете да не изпадат в еуфория след успеха във вечното дерби. “През последните 10 години на „Левски“ винаги му идва един такъв мач, след който валят дитирамби. Тези мачове заблуждават. Ако не разбираш, ти замазват очите. Ако някой се заблуждава, че „Левски“ е играл силно, значи нищо не разбира от футбол. Това е мач за привържениците, защото им носи удовлетворение. Но ръководството и треньорите, ако се заблуждават, че всичко е наред, ще страдаме още срещу „Лудогорец“, сподели пред „Лайвспорт“ Сираков.\n\nВ лагера на „Лудогорец“ пък демонстрираха завиден оптимизъм преди гостуването на „Герена“. Халфът Марселиньо бе категоричен, че тимът има сили да спечели всичките си мачове до края на шампионата и да не даде никакъв шанс на ЦСКА-София да се върне в битката за титлата. „Настроението в „Левски“ е приповдигнато и със сигурност ще е много труден двубой, сподели бразилецът с български паспорт. - За нас всеки двубой е като финал. Тактиката на „Лудогорец“ във всеки мач е еднаква – атаки от първата минута. Пределно мотивирани сме да спечелим всички срещи до края на първенството и да станем убедителни шампиони“, заяви Марселиньо.\n\n\n \n                    ", "date": "2018.04.13", "title": "„Левски“ чака 12 хиляди на „Герена“ за дербито с „Лудогорец“"}
{"url": "http://www.monitor.bg/a/view/31360-%D0%9A%D1%80%D0%B8%D1%81%D1%82%D0%B8%D0%B0%D0%BD-%D0%9A%D0%BE%D1%81%D1%82%D0%BE%D0%B2-%D0%BF%D0%B5%D0%B5-%D1%81-equinox-%D0%B2-%D0%90%D0%BC%D1%81%D1%82%D0%B5%D1%80%D0%B4%D0%B0%D0%BC/", "text": "\n                    \nКристиан Костов, който ни донесе рекордното за България второ място на Евровизия миналата година, ще подкрепи групата Equinox по време на промо участие в Амстердам. Изпълнителят на Beautiful Mess ще застане на сцената до Жана Бергендорф, Владимир Михайлов, Георги Симеонов - JJ, Трей Кембъл и Джони Мануел утре вечер.\n\n„\n\nИзненадващата колаборация ще даде възможност на феновете на песенния конкурс да чуят различна версия на песента Bones. Българското изпълнение ще бъде едно от 33-те в програмата на големия концерт преди Евровизия, който от 10 години се провежда в холандската столица.\n\n\n\n„Евровизия \n\n Тази година България ще участва под номер 10 в първия полуфинал на конкурса, който ще се проведе на 8 май. За българската песен ще могат да гласуват телевизионните зрители в Испания, Португалия, Великобритания, Чехия, Белгия, Австрия, Ирландия, Кипър, Гърция, Израел, Швейцария, Финландия, Беларус, Литва, Албания, Исландия, Азербайджан, Естония, Армения, Хърватия и Македония. Ако се класира за Големия финал, зрителите ще чуят българската песен Bones още веднъж на 12 май.\n\n\n \n                    ", "date": "2018.04.13", "title": "Кристиан Костов пее с Equinox в Амстердам"}
{"url": "http://www.monitor.bg/a/view/64918-%D0%9A%D0%BB%D0%BE%D0%B8-%D0%9A%D0%B0%D1%80%D0%B4%D0%B0%D1%88%D0%B8%D1%8F%D0%BD-%D0%B3%D1%83%D1%88%D0%BD%D0%B0-%D0%BF%D1%8A%D1%80%D0%B2%D0%B0%D1%82%D0%B0-%D1%81%D0%B8-%D1%80%D0%BE%D0%B6%D0%B1%D0%B0/", "text": "\n                    \nРиалити сензацията Клои Кардашиян гушна първата си рожба - момиченце. Раждането се е състояло в болница в Кливланд, САЩ вчера. Още не е ясно какво име е избрала 33-годишната красавица за наследника си. Другите попълнения от знаменития клан долетяха да видят бебето с частен самолет. Близки до семейството издадоха пред TMZ, че тя не е допуснала в операционната бащата на детето - баскетболиста Тристан Томпсън. Причината – само преди дни той бе хванат в изневяра. Това стана ясно от папарашки снимки и видео, на които 27-годишният спортист целува друга жена. Според в. Daily Mail, двамата са си наели хотелска стая и са останали там до сутринта. Миналият октомври се появиха кадри, уличаващи го в забежка с други две жени.\n\nНаскоро Клои призна, че има много притеснения около майчинството. Страховете си тя сподели с почитателите си в профила си в Инстаграм. „О, Боже, много се притеснявам от кърменето. Чувам откачени неща, но ще се боря и ще се наслаждавам“, гласят думите й.\n\n \n\n\n \n                    ", "date": "2018.04.13", "title": "Клои Кардашиян гушна първата си рожба"}
{"url": "http://www.monitor.bg/a/view/665-%D0%9A%D0%B8%D1%82-%D0%A5%D0%B0%D1%80%D0%B8%D0%BD%D0%B3%D1%82%D1%8A%D0%BD-%D0%B8-%D0%A0%D0%BE%D1%83%D0%B7-%D0%9B%D0%B5%D1%81%D0%BB%D0%B8-%D0%B2%D0%B4%D0%B8%D0%B3%D0%B0%D1%82-%D1%81%D0%B2%D0%B0%D1%82%D0%B1%D0%B0-%D0%B2-%D1%81%D1%80%D0%B5%D0%B4%D0%BD%D0%BE%D0%B2%D0%B5%D0%BA%D0%BE%D0%B2%D0%B5%D0%BD-%D0%B7%D0%B0%D0%BC%D1%8A%D0%BA/", "text": "\n                    \nАктьорите от кървавата сага „Игра на тронове“ Кит Харингтън и Роуз Лесли ще се венчаят в средновековен замък. Сватбената церемония ще се проведе в края на този месец в дворец в Абърдийн, Шотландия. Свидетели на първия им танц като семейство ще са около 200 гости, а за доброто им настроение ще се погрижат Mumford & Sons. „Кит и Роуз са големи почитатели на групата, така че с радост се възползваха от възможността да ги слушат на сватбата си. Кит се познава с момчетата от 2015 г., поддържа контакт с тях и беше очарован, когато те се съгласиха да пеят на празненството. На Mumford & Sons пък се предоставя уникалната възможност да се потопят в атмосферата на „Игра на тронове“, издаде близък до звездната двойка пред в. The Sun.\n\nХарингтън и Лесли обявиха официално годежа си на страницата за сватбени анонси на в. The Times миналия септември. Новината зарадва феновете на фентъзи епоса, които шеговито отправиха своите пожелания към бъдещото семейство. „Явно Джон Сноу знае едно-две неща“ и „Дано връзката им в реалността е по-успешна от телевизионната“, са само част от коментарите.\n\nИскрите между 31-годишният актьор и звездата от „Абатство Данутън“ пламнаха по време на снимките на втори сезон на „Игра на тронове“. Кит неведнъж споделя, че чаровната червенокоска откраднала сърцето му, точно както в сериала дивачката Игрит постъпва с нищо незнаещия Джон Сноу.\n\n\n \n                    ", "date": "2018.04.13", "title": "Кит Харингтън и Роуз Лесли вдигат сватба в средновековен замък"}
{"url": "http://www.monitor.bg/a/view/42494-%D0%A2%D1%80%D0%B8-%D0%BD%D0%BE%D0%B2%D0%B8-%D0%B1%D0%B0%D0%BD%D0%B4%D0%B8-%D0%BD%D0%B0-hills-of-rock/", "text": "Sabaton и Dope пристигат на фестивала в Пловдив\n                    Шведската хеви метъл банда Sabaton ще оглави първия ден на фестивала Hills of Rock. Българските фенове на групата, ще имат възможност да я видят и чуят на живо на 20 юли на Гребната база в Пловдив с уникално шоу, включващо размазващ звук, сценични ефекти и пиротехника. Американците Dope ще разтърсят феновете на 21 юли. Те ще излязат на сцената около 21 часа, точно преди Judas Priest. Английската банда The Raven Age пък ще замени Anthrax, като специален гост на концерта на Iron Maiden на 22 юли.\n\nФестивалът Hills of Rock се провежда за втора поредна година, като част от програмата на „Пловдив 2019“ - Европейска столица на културата. Организаторите от СМЕ обещават да обявят още групи скоро.\n\nЦените на билетите за два дни са 100 лв. Само за изпълнението на Iron Maiden – 80 лв, а комбинираният пропуск е 150 лв.\n                    ", "date": "2018.04.13", "title": "Три нови банди на Hills of Rock"}
{"url": "http://www.monitor.bg/a/view/53363-lord-of-the-dance-%D0%BF%D0%BE%D1%82%D0%BE%D0%BF%D0%B8-3000-%D0%B2-%D0%BE%D0%BF%D0%B0%D1%81%D0%BD%D0%B8-%D0%B8%D0%B3%D1%80%D0%B8/", "text": "Великолепни танцьори, спецефекти и вокални изпълнения се погрижиха за доброто настроение на гостите в НДК\n                    Опасните игри между доброто и злото държаха на тръни зрителите в НДК по време на изкусното шоу на Майкъл Флетли Lord Of The Dance: Dangerous Games вчера. Има ли шанс нежността да оцелее в свят на пошлост и страст – отговор на този и много други въпроси търсеха великолепните танцьори в спектакъла пред препълнената зала 1. Мултимедия, специални ефекти, пиротехника, прелестни костюми и вокални изпълнения допълваха усещането за потапяне в една различна реалност в рамките на над 2 часа, в които\n\n \n\nаплодисментите затихваха единствено с пълното затъмнение на залата.\n\n \n\nDangerous Games, отново дело на легендарния Майкъл Флетли, бе игран за първи път у нас още през 2015 г. За продукцията танцьорите са категорични, че носи същия дух като оригинала Lord Of The Dance, но стои адекватна на съвременното развитие на технологиите. „Шоуто е силно модернизирана версия на оригиналния мюзикъл. Хората, които не са го гледали, ще имат възможността да се насладят на сценично преживяване, абсолютно адекватно за 21 век. Тези, които са го гледали преди много години пък ще успеят да уловят тези ключови характеристики на оригинала, в които са се влюбили тогава“, обясни наскоро пред „Монитор“ Андреа Крен, която се разписва в редиците на Злото. За визитата си в България с друг танцьор от трупата Золтан Пап са категорични, че\n\n \n\nобичат да се връщат на наш терен.\n\n \n\n„Винаги се забавляваме тук. Хората са изключително приятелски настроени. Всичко се осмисля, когато видим погледите, изпълнени с вдъхновение, на хората в публиката“, коментира Пап, който също се раздава на страната лошите.\n\nСлед София турнето на Dangerous Games продължава с два поредни концерта в Букурещ, а съвсем скоро трупата ще отпътува за изяви и в Китай.\n                    ", "date": "2018.04.13", "title": "Lord Of The Dance потопи 3000 в опасни игри"}
{"url": "http://www.monitor.bg/a/view/61300-%D0%97%D0%BE%D0%B3%D1%80%D0%B0%D1%84%D1%87%D0%B5%D1%82%D0%B0-%D0%BF%D0%BE%D0%B4%D1%80%D0%B5%D0%B4%D0%B8%D1%85%D0%B0-70-%D0%B8%D0%BA%D0%BE%D0%BD%D0%B8-%D0%BF%D0%BE%D0%B4-%D0%BB%D0%B8%D0%BF%D0%B8%D1%82%D0%B5/", "text": "\n                     \n\n \n\n 30 момчета и момичета на възраст от 6 до 18 години, възпитаници на ателието по иконопис  с ръководител Зорница Иванова при старозагорския храм „Света Троица“ представиха 70 свои работи в станалата вече традиция изложба , открита в една от залите на старозагорската художествена галерия.. Топли думи към бъдещите зографи с пожелания за нови творчески успехи в трудното поприще на иконописването отправи изкуствоведът и директор на галерията, проф. д-р Марин Добрев.\n\nРъководителката на ателието Зорница Иванова припомни, че то е „заченато“ през 2014 г. , като целта е била да бъдат събрани средства за обновяването на помещение в двора на църквата, което да се превърне в просветен център.В него ще се помещават примитрополитското неделно училище „Свети Игнатий Старозагорски“ и неделното училище „Света Троица“.    Икони на възпитаници на ателието вече са стигнали до Атон, а през м.г. в архондарика на манастира „Св. Георги Зограф“ е била подредена и изложба, приета с интерес от монасите и поклониците.\n\nСтарозагорските зографчета са участвали през 2017 г.и в съпътстващата детска изложба към петото биенале на църковните изкуства във Велико Търново.\n                    ", "date": "2018.04.13", "title": "Зографчета  подредиха 70 икони под липите     "}
{"url": "http://www.monitor.bg/a/view/16476-%D0%9A%D0%B0%D0%BD%D0%B4%D0%B8%D1%81-%D0%A1%D1%83%D0%B0%D0%BD%D0%B5%D0%BF%D1%83%D0%BB-%D1%81%D0%B5-%D1%81%D0%BD%D0%B8%D0%BC%D0%B0-%D0%B3%D0%BE%D0%BB%D0%B0/", "text": "\n                    \nЕдин от най-разпознаваемите ангели на Victoria's Secret Кандис Суанепул си пусна гола снимка в профила си в Инстаграм. С кадър без дрехи на терасата на апартамента си в Ню Йорк, чаровната блондинка отпразнува половин година от бременността си с второто си дете. „Разцъфване на тялото. Линията между духовното и физическото... Не са ли жените невероятни?!“, написа към фотографията супермоделът. Красавицата, която получи статутът „ангел“ на Victoria's Secret през 2010 г., вече възпитава едно момченце – 18-месечния Анака. Баща на двете деца е годеникът и колега на Суанепул – Херман Николи.\n\n \n\n \n\n\n \n                    ", "date": "2018.04.13", "title": "Кандис Суанепул се снима гола"}
{"url": "http://www.monitor.bg/a/view/86995-%D0%A1%D1%82%D0%BE%D1%82%D0%B8%D1%86%D0%B8-%D1%81%D0%B5-%D0%BF%D1%80%D0%BE%D1%81%D1%82%D0%B8%D1%85%D0%B0-%D1%81-%D0%A2%D0%BE%D0%BD%D1%87%D0%BE-%D0%A0%D1%83%D1%81%D0%B5%D0%B2/", "text": "Лили Иванова и президентът Румен Радев изпратиха цветя\n                    \n„Един ангел си отиде вкъщи“ - с тези думи Орлин Горанов се прости с големия композитор Тончо Русев. Днес беше поклонението пред маестрото в зала „България“ и в църквата „Св. Седмочисленици“, на което се стекоха стотици приятели и почитатели на непреходната му музика, както и всички големи изпълнители, за които той е творил в повече от 40-годишната си кариера. Цветя изпрати дори примата Лили Иванова, за която Русев написа едни от най-красивите песни, но в последните години бяха в лоши лични отношения. На опашка, за да отдадат последна почит, се наредиха Ева и Милица от „Тоника“, Йорданка Христова, Васил Найденов, Катя и Здравко от „Ритон“, водещият Драгомир Драганов, Богдана Карадочева и Стефан Димитров, Мая Нешкова, Панайот Панайотов, Развигор Попов, Мишо и Кристина Белчеви, Камелия Тодорова.\n\n\n\n„С него си отиде една епоха на прекрасната българска музика и за съжаление никой няма да повтори това, което той правеше“, каза с тъга Данчо Караджов от група „Сигнал“. Актрисата и певица Искра Радева заяви: „Прощаваме се с един гений!“ Дългогодишният му приятел Хайгашот Агасян сподели, че е щастлив, защото е съвременник на „този титан на българската популярна музика“ и до ден днешен помни съветите и напътствията му. Веселин Маринов, изпълнителят, за когото Тончо Русев е написал най-много песни – над 100, подкрепи траурната процесия както в зала „България“, така и в църквата, където видимо разстроен се сбогува с „втория си баща“, както сам го нарече, и само дни след като изпрати в последния му път собствения си родител.\n\nПоследно „Сбогом“ на Тончо Русев лично отидоха да кажат и много политици, сред които Вежди Рашидов, Десислава Атанасова, а президентът Румен Радев изпрати цветя.\n\n\n \n                    ", "date": "2018.04.13", "title": "Стотици се простиха с Тончо Русев"}
{"url": "http://www.monitor.bg/a/view/74300-%D0%A0%D0%B5%D0%BA%D0%BE%D1%80%D0%B4%D0%BD%D0%B8-14-%D0%BD%D0%BE%D0%BC%D0%B8%D0%BD%D0%B0%D1%86%D0%B8%D0%B8-%D0%90%D1%81%D0%BA%D0%B5%D0%B5%D1%80-%D0%B7%D0%B0-%D0%9D%D0%B0%D1%80%D0%BE%D0%B4%D0%BD%D0%B8%D1%8F-%D1%82%D0%B5%D0%B0%D1%82%D1%8A%D1%80/", "text": "Създателите от армейската трупа за първи път влизат в състезанието\n                    \n\nНародният театър „Иван Вазов“ е с най-много номинации за наградите „Аскеер“ - цели 14, за сценичната продукция в периода от 1 април 2017-а до 31 март 2018 г. Това е рекордно постижение дори за класата на първата ни трупа, която невинаги е „абонирана“ за подобно признание – само преди два-три сезона тя остана с празни ръце без нито една номинация. Сред отличниците й сега са помитащият психологически спектакъл „Лисичета“ по пиесата на Лилиан Хелман, който е номиниран за режисурата на Бина Харалампиева, за водеща и поддържаща женска роля на Теодора Духовникова и Ана Пападопулу, за сценографията и костюмите на Свила Величкова, както и доста спорната в очите на публиката постановка „NEOдачници“ по Горки с номинации за най-добро представление и за режисурата на Иван Пантелеев, за водещи женска и мъжка роля на Александра Василева и Юлиан Вергов. „Танцът Делхи“ от Иван Вирипаев носи номинации за най-добро представление и режисура на Галин Стоев, а „Калигула“ от Албер Камю във версията на Диана Добрева издига логично на гребена на вълната могъщото превъплъщение на Деян Донков в главната мъжка роля, както и костюмите на художника Нина Пашова.Голямата новост този сезон е, че инициаторите на наградите от театър „Българска армия“ вече също влизат в номинации, тъй като журито, което ги излъчва, от 2009 г. насам е основно от представители на други театри и принципът на обективност е спазен. Стефка Янорова с експресивното си изпълнение на пияна и отчаяна Бергманова актриса в спектакъла „След репетицията“ под режисурата на Валентин Ганев е първата и единствена засега номинирана от трупата – за поддържаща женска роля. Или както духовито коментира председателят на Фондация „Академия Аскеер“, актьорът Милен Миланов:„В тройката на определените за най-добри спектакли при това раздаване на картите освен „NEOдачници“ и „Танцът Делхи“ е и „12-те гневни“ на театър „Възраждане“ по пиесата на Реджиналд Роуз и култовия филм на Сидни Лъмет „12 разгневени мъже“ - постановка, в която проф. Пламен Марков вещо управлява на една от най-малките столични сцени над 15 отлични актьори.Сред номинираните за водеща мъжка роля между Деян Донков и Юлиан Вергов неизбежно се вклинява Захари Бахаров от моноспектакъла на Театър 199 „Чамкория“, проект на Явор Гърдев по нашумелия роман на Милен Русков. Изобщо братя Бахарови пак са щастливци, защото, както и при Икарите, и по-малкият, Явор, пък е номиниран при поддържащите – за безумно смешния сицилианец Микеле от „Редки тъпанари“ на Русенския театър, постановка на Теди Москов по филма на Марио Моничели „Неизвестни извършители“. Останалите в тройката на мъжете в поддържащи партии са покъртителният неудачник на Малин Кръстев в „Зимата на нашето недоволство“ от Стайнбек в МГТ „Зад канала“ (и тук режисьор е безкомпромисната Бина Харалампиева!), както и младият Александър Хаджиангелов в „Петел“ от Майк Бартлет, постановка на Стайко Мурджев в Младежкия.В категорията за водеща женска роля освен Теодора Духовникова и Александра Василева е номинирана изавърнала се след дълго отсъствие на сцената на Народния театър в „Три високи жени“ от Едуард Олби с режисьор Стефан Спасов. При дамите с поддържащи роли наред с Ана Пападопулу и Стефка Янорова блести и името на Василена Атанасова, която се представя страхотно „Зад канала“ в две нови заглавия от сезона - „Пияните“ от Вирипаев с режисьор Явор Гърдев и „Зимата на нашето недоволство“.В списъка на изгряващите звезди от Фондация „А`Аскеер“ са включили актьорите Веселин Петров („Кралят елен“ по Карло Гоци с реж. Анастасия Събева, театър „Азарян“) и Неда Спасова („Изгонване на бесовете“ по Достоевски с реж. Иван Добчев, „Сфумато“), както и режисьора Делян Илиев („Три сестри“ от Чехов в Родопския драматичен театър).За сценография освен Свила Величкова са номинирани още Васил Абаджиев (за постановките на Лилия Абаджиева „Хенри ІV“ и „Ако нямах лоши сънища“, съответно във Варна и театър „Азарян“), както и Марина Райчинова („Франкенщайн“ с реж. Стайко Мурджев в театър „София“), а при костюмографите с Величкова и Абаджиев, както вече стана дума, ще се състезава Нина Пашова.Към статуетката воин на Георги Чапкънов-Чапа в категорията за театрална музика посягат композиторите Асен Аврамов („Зимата на нашето недоволство“), Мишо Шишков-син („Модерато кантабиле“ по Маргьорит Дюрас, постановка на Стилиян Петров в Казанлъшкия театър „Любомир Кабакчиев) и Петър Дундаков („Франкенщайн“).Фондация Академия „Аскеер” удостоява с Голямата награда за цялостен принос към театралното изкуство „Аскеер 2018“ великия български актьор Васил Михайлов, който в началото на месеца закръгли 80-годишнина на военната сцена със спектаклите „Железният светилник“ и „Завещанието на целомъдрения женкар“.28-ата церемония по връчването на наградите „Аскеер“ в Деня на българската духовност, просвета и култура 24 май за пръв път ще бъде под режисурата на Петринел Гочев. Досега празничните спектакли през годините са били дело на проф. Крикор Азарян, Александър Морфов, Влади Люцканов, Диана Добрева. На пръв поглед куриозно е, че едно от трите посочени за най-добри представления - „12-те гневни“, няма номинация в нито една от 10-те спектаклови категории. Но само на пръв поглед. По десетина кандидати са били обсъждани във всяка от тях, а в 5-те най-оспорвани е имало прегласуване за четвърто име, оказало се с равен брой точки с третото. Така че от почетната стълбица поради неизбежните особености на регламента са отпаднали изключително достойни конкуренти в този много силен сезон, разкри шефът на Аскеерите Милен Миланов. Специално за „12-те гневни“ е имало предложения за влизане в 5-7 категории на номинациите, така че спектакълът съдържа всички компоненти, за да е сред най-добрите, но това невинаги може „да излезе на бял свят“.Над 100 постановки – 58 софийски и 42 извънстолични, е изгледало журито, за да определи номинантите. Селектираната продукция принадлежи на 9 столични сцени с 16 заглавия и 4 извънстолични театъра с 4 заглавия. Ако се включат и сценичните творби, станали обект на разглеждане в категория „Съвременна българска драматургия“, спектаклите, оценени от „А`Аскеер”, са общо 118.От 1991 г. досега 205 театрални творци са били удостоени със статуетката на Чапкънов, а над 100 изявени интелектуалци са били в състава на журитата.\n\n\n\n\n \n\n\n \n                    ", "date": "2018.04.13", "title": "Рекордни 14 номинации „Аскеер“ за Народния театър"}
{"url": "http://www.monitor.bg/a/view/63687-%D0%90%D0%BB%D0%B1%D0%B5%D0%BD%D0%B0-%D0%9C%D0%B8%D1%85%D0%BE%D0%B2%D0%B0-%D0%B0%D0%BA%D1%82%D1%80%D0%B8%D1%81%D0%B0%D1%82%D0%B0-%D1%83%D1%81%D0%BC%D0%B8%D0%B2%D0%BA%D0%B0/", "text": "Покрай сериала на Нова стана отличничка по стрелба\n                    \n\nЧудесно е да отвориш нова страница в живота си, когато си затворил старата с любов и мир. По време на церемонията за връчването на наградите „Златен Кукерикон“ се разбра за поредния звезден трансфер в Сатирата – шеметната Албена Михова вече е част от най-веселата столична трупа след силните си сезони в Малък градски театър „Зад канала“. Актрисата беше нещо като домакиня на шоуто: строяваше младоците, обявяващи лауреатите, и незабавно телефонираше на „баща“ им, директора Калин Сърменов, ако не слушат. Някои сега се обръщат към нея с „Майко!“ дори извън сцената и тя се бои да не я „закрепостят“ към тоя прякор. Опасност обаче няма, защото Албена е хамелеон с много лица.Михова нарича новите си колеги свежари и се радва на първите последствия от поканата да се присъедини към тях. Тя е сред избраниците на режисьора Николай Ламбрев-Михайловски и от другата седмица започва с него репетиции в комедията на Сами Файед „Как се обира банка“. „Напуснах Малък градски театър просто защото исках нещо ново да ми се случи. Няма друга причина – нито съм се карала с някого, нито съм пречила на някого“, твърди актрисата. Тя си обича партньорите отвъд Канала и продължава да играе в представленията си там, а те не са никак малко: „Ритъм и блус“ 1 и 2, „Балкански синдром“, „Приятелки мои“, „Скъперникът“, „Болница накрай света“, „Човекоядката“...Чаровната блондинка винаги е пленявала зрителите с неустоимия си талант да разсмива, но, парадоксално, досега не е имала предложения от Сатиричния театър, макар да се е разписала на сцената му още като студентка – в спектакъла„Мечтала си е да е част от екипа на най-изявените комедианти, но онези, които се изреждат на шефското кресло през годините, сякаш така и не я забелязват. „А може би е трябвало време, за да узрея и като личност“, предполага тя. Е, вече е забележима и забелязана.Албена Михова си спомня, че винаги е минавала за веселячка. „Но не мога да кажа, че съм била душата на компанията, защото, особено в НАТФИЗ, всички искат да са „душата“ – затова са там. Много такива „души“ като се съберат, всеки се бори да покаже своите достойнства. Така сигурно са изпъкнали и моите комедийни качества“, разсъждава тя. А съдбата в ранната й младост не се оказва благосклонна към нея и се опитва да изтрие усмивката от лицето й: на 15 години варненката остава кръгъл сирак. Налага се да работи по заведения, за да се препитава. Тогава приповдигнатата веселост се превръща в нейна защитна реакция. „Навярно съм се опитвала да се спася по някакъв начин от мъката си, като се усмихвам повече навън. Вкъщи аз си знам какво ми е било. И досега у мен винаги има някаква прикрита тъга“, откровена е Албена. И добавя: „Но ние, актьорите, не можем да товарим хората с личните си проблеми, нямаме право. Нашата цел е да ги радваме“.Михова неведнъж е забавлявала своите почитатели и като отлична имитаторка на различни публични персонажи в популярни тв формати - „Бай Брадър“, „Пълна лудница“, дебютния сезон на „Като две капки вода“. В Италия и някои други страни например изпълнители с подобна хамелеонска дарба са високо в артистичната йерархия и лежат на тези лаври с десетилетия, ала тук не е точно така. „За съжаление, това не е постоянна заетост. Нещата бързо се изхабяват и омръзват, предаванията не могат да издържат дълги години. Често са и недооценени, смятат ги за халтура. Много хора не разбират от хумор, затова се получава така“, казва актрисата. Тя е категорична, че за всеки от образите, минали през „скенера“ в главата й, е полагала подобаващи усилия, за да е достоверен, ето защо всеки от тях й е ценен, а Сашка Васева и Кичка Бодурова си ги брои за особено сполучливи. „Всичко, което влиза в професията, ми доставя удоволствие – играя, пея, танцувам. С това разнообразие актьорът някак си се „храни“. Затова смених и театъра, емоциите там малко се бяха поизяли“, връща се пак на темата Албена. Но отчита и факта, че „Зад канала“ е имала безброй невероятни приключения на сцената и зад кулисите – ако седне да ги разказва, няма да й стигне денят. „Голям гаф беше на премиерата на „Приятелки мои“ - спектакъла на Теди Москов по филм на Марио Моничели.и никой от нас, актьорите, не беше забелязал. А след това Теди ни вика: „Браво, бе! Вие нормални ли сте?!“ Ами много се бяхме заиграхме с другите сцени и помислихме, че тази вече сме я минали. Голям смях падна“, спомня си Албена.На нея й се правят и драматични героини, любопитно й е да опита и нещо по-сериозно. Виж, моноспектаклите не я привличат: „Честно казано, четири пъти съм отхвърляла предложения за моноспектакли, не ми е интересна тая форма, скучна ми е. Тези представления трудно се продават и бързо падат – хората обичат да има повече актьори, декори, цветност. А и не ми е приятно да съм сама на сцената – предпочитам да съм с партньори, с които да се забавляваме“. В живота обаче, след толкова много лица около нея по време на представления и репетиции, често изпитва нужда да се усамоти, да си почине от многото приказки, от оценките на вечните „разбирачи“.Похвалите от колеги, разбира се, не влизат в категорията на досадното бръщолевене. Най-паметни за нея са получените от известния сръбски режисьор Дино Мустафич и от Мариус Куркински. „Когато Мустафич поставяше „Болница накрая на света“ на Христо Бойчев, някой явно му беше казал, че съм завършила „Кукли“ и че не умея да играя всичко. Но той се убеди, че не е така, чак ми целуна ръка накрая. Каза: „С много актьори съм работил в чужбина, вярвай ми, Албена, ти си голяма актриса, благодаря ти“. Никой дотогава не ми беше говорил по този начин“, и до днес се вълнува Михова. Когато работи с нея, Мариус пък само затваря очи и повтаря: „Много добре, много добре“. На нея това й е достатъчно. „Няма такъв актьор в България, за мен той е най-големият. Уникален е, никой друг не е успявал толкова тънко да хване българския дух. И като режисьор е явление. Може не всичките му спектакли да са еднакво успешни, но актьорите го боготворят и никога няма да го предадат“, категорична е Албена.В момента зрителите могат да гледат актрисата-усмивка и в сериала на Нова „Полицаите от края на града“. „За първи път държим оръжие, правим хайки. В началото, като ме изтъпаниха на стрелбището, се уплаших – нали не мога да стрелям. После станах отличничка. Много е смешно, вживяваме се като децата, когато си играят с пушки“, разказва атрактивната тв униформена. Екранната полицайка Маргарита Желева обяснява, че задачите им не са толкова прости, колкото изглеждат: на комедийните звезди във филма им се налага да изведат дадени реални ситуации до абсурд.Синът на Албена Михова – Мартин, също вече има в CV-то си участие в сериал, макар да е все още абитуриент. За кратко тя го беше „дала назаем“ на Елена Петрова и Кирил Ефремов като най-големия син в тяхната многодетна фамилия от „Ние, нашите и вашите“. Тази есен Мартин, като майка си навремето, ще кандидатства „Кукли“ в НАТФИЗ заедно с две от момичетата от актьорската школа, която Михова от няколко години развива. Убедена е, че ще ги приемат, защото и тримата са отлично подготвени. \n\n\n\n\n \n\n\n \n                    ", "date": "2018.04.13", "title": "Албена Михова – актрисата усмивка "}
{"url": "http://www.monitor.bg/a/view/77804-%D0%A5%D0%BE%D1%80%D0%BE%D1%81%D0%BA%D0%BE%D0%BF-%D0%B7%D0%B0-14-%D0%B0%D0%BF%D1%80%D0%B8%D0%BB-%D1%81%D1%8A%D0%B1%D0%BE%D1%82%D0%B0/", "text": "\n                    \n\n\nДенят е благоприятен за сделка с имот и брокерски инициативи. Преговаряйте с роднини по наследствени дела. Може да се получи и съгласие за временно използване на търговски обект или жилище. Родените в първата декада да не предприемат рискови пътувания и изяви. Не стойте дълго пред компютъра, щадете очите. Не планирайте за утре важни лични и професионални изяви. Правете планове и обмисляйте бъдещите начинания, но старта на новите инициативи отложете за новата делова седмица.\n\n\n\nТози ден носи тенденцията да се заземите на определено място, да намерите апартамент, да капарирате имот и да се спогодите с роднини по отношение на наследствени делби. Всяка финализирана сделка ще носи късмет и пари и за двете страни. Денят е с ведра и хармонична енергетика, която ще ви подейства пречистващо и оздравяващо. Не се сърдете и не влизайте в конфликти. Оставете насъбраната горчилка да се изтече и редуцира от положителни мисли и емоции. И посаденото в градината ще даде богат плод.\n\n\n\nДенят залага основите на едно по-добро бъдеще, но и и нови капани за тези, които не са наясно със себе си, с чувствата и амбициите си. Може да се сдобиете с имот, който в последствие да се наложи да продавате. Правете си добре сметката и подредете приоритетите. Меркурий е статичен, преди в утрешния ден да тръгне в директна посока и да изправи грешките на миналото. Да не се секат дървета и подаряват цветя. Не се опитвайте да влияете и на избора на близките. Всеки сам трябва  да направи своята инвентаризация.\n\n\n\nДенят ще ви донесе нови предизвикателства и проблеми. Реагирайте спокойно, не позволявайте да ви разбалансират и принудят към нежелани мисли, действия и изказвания. Родените в първата декада са в по-неблагоприятна позиция. Щадете очите и следете кръвното налягане. Не си позволявайте пикове в емоционалното състояние. Добре е да се работи със земята. Поне за час или два се докоснете до природата и избягайте от делничния шум. Съчетайте полезното с приятното, огледайте имоти в провинцията.\n\n\n\nДен с благотворна и пречистваща енергетика.  Плановете в ума ви вече се оформят и добиват цялост. Ще нагласите всеки детайл, ще приключите важни преговори или ще вземете решение по имотна сделка. Най-добрият ден в месеца за придобиване на собственост. С действията си в момента може да се окопаете на нова територия, на чиято база ще развивате и новата си дейност в бъдеще. Мислете и действайте в преспектива. Не планирайте за утре амбициозни изяви. Пазете се от нежелано обвързване и контакти с непознати.\n\n\n\nДен за огледи на имоти, обекти и терени. Капарирайте жилището, което ви е харесало. Вашата управляваща планета Меркурий се готви да тръгне в директна посока и да отпуши планираните от доста време бизнес инициативи. Подгответе се детайлно за работата, която смятате да вършите, за бъдещия си съвместен живот и надежди за щастие. Движете се в оптимистично настроение и ще се справите с всеки проблем. Ще сънувате пророчески сън, който ще ви помогне на яве да вземете дълго отлаганото решение.\n\n\n\nДнес и утре не бързайте с новите начинания. Както и да постъпите ще сбъркате, какъвто и избор да направите ще се налага да се отказвате от него и да губите пари. Ако дадена работа не търпи отлагане действайте с доверени хора и подставени лица близки до семейството ви. Не се напрягайте излишно, не участвайте в екстремни състезания и спортове. Следете кръвното и не товарете очите. Каквото се развали до 16-и трудно ще се оправи. Енергията и шансовете ви намаляват, а напъните за нещо голямо ще вършат работа за чужди интереси.\n\n\n\nДен с блага, оздравяваща и пречистваща енергетика. Обърнете внимание на нуждите на дома, на близките и децата. В този ден може да се подсигурите с жилище или търговки обект. Не се занимавайте с нищо касаещо интересите на странични хора. Имате шанс да се окопаете на своя територия и да си спестите разходите за наеми. Възможно е духовно прозрение за връзките и за пътя напред. Не си позволявайте изневери. Ще накърните и личния си интерес, ако не пазите интересите на партньора и на близките ви хора.\n\n\n\nДен на духовно прозрение за пътя напред, за нуждите на дома и семейството, на близките и децата. Някой ще намери ново жилище, друг вече подготвя сделката. Пътувайте, направете огледи, преговаряйте директно с продавача или купувача. Сега е момента да се хвърлят семената на бъдещата реколта в пряк и в преносен смисъл. Каквото посадите в градината и в полето на личните си надежди ще донесе късмет не само на вас, но и на тези, които обичате. Не се отказвайте от мечтите, помогнете и на децата да сбъднат своите.\n\n\n\nЛипсва енергия за големи начинания. Но нищо не пречи да планирате, да подготвяте терени и сделки за бъдещите бизнес проекти. Родените в първата декада да не се товарят с тежка физическа работа и да не стоят дълго пред компютъра. Пътувайте из страната. Може да откриете мястото, което търсите отдавна. Ще се случват на пръв поглед случайни неща, които по един или друг начин ще ви насочват в посоката, която е важна и полезна за вас. И една раздяла ще е навременна и полезна за тези, които не се разбират и няма какво повече да си кажат.\n\n\n\nПриземете се, не витайте в облаците, докато другите си уреждат живота. В този ден може да намерите своето тихо пристанище, да се обзаведете с дом, да намерите помещение, което да използвате за развитие на дейноста си. Мислете практично. Този ден ще ви помогне да се отървете от всички прилепващи и използващи ви хора и фактори. Може да станете с една идея по-самостоятелни и конкурентоспособни. Ден на Слънцето, в който е възможно духовно прозрение за изискванията на момента и на бъдещето.\n\n\n\nЗа вас това може да бъде денят на голямата миграция към място, където ще бъдат щастливи и децата ви. Направете огледи, преговаряйте по имотна сделка. Може да спечелите от всякакви брокерски инициативи. Ден с благодатна и пречистваща енергетика. Откажете се от всичко вредно в миналото си и от утре гледайте само напред. Прекратете изчерпани връзки и търсете ново място, където няма да ви тормозят спомените за провалите в миналото. Движете се оптимистично и късметът ще ви се усмихне.\n\n\n\nЛичната ви година е двойка. В отлив сте до края на ноември, но в началото на декември нещо особено ще се случи и ще ви изведе на печеливши позиции. 2019 г ще бъде годината на големия ви творчески и личен успех. Чакат ви постижения и слава.\n\nРодените днес задължително трябва да имат свой магазин, офис или търговски обект, където да развиват дейноста си. Имат дарба, която света трябва да види и оцени. Ще направят нововъведения и открития, които ще им помогнат да станат богати и известни.\n\nЗачнатите днес няма да загубят връзката си със света на душите и с прадедите си. Някаква необяснима тъга ще ги следва в живота им. В критични моменти винаги ще се радват на неочаквана подкрепа и спасение. Това ще бъдат деца важни за България.\n\n\n \n                    ", "date": "2018.04.13", "title": "Хороскоп за 14 април, събота"}
{"url": "http://www.monitor.bg/a/view/47382-%D0%A0%D1%83%D1%81%D0%BA%D0%BE%D1%82%D0%BE-%D0%BF%D0%BE%D1%81%D0%BE%D0%BB%D1%81%D1%82%D0%B2%D0%BE-%D0%B2%D1%8A%D0%B2-%D0%92%D0%B0%D1%88%D0%B8%D0%BD%D0%B3%D1%82%D0%BE%D0%BD-%D0%9C%D0%BE%D1%81%D0%BA%D0%B2%D0%B0-%D0%BD%D0%B5-%D1%81%D0%B5-%D0%B7%D0%B0%D0%BD%D0%B8%D0%BC%D0%B0%D0%B2%D0%B0-%D1%81%D1%8A%D1%81-%D1%81%D0%BC%D1%8F%D0%BD%D0%B0-%D0%BD%D0%B0-%D1%80%D0%B5%D0%B6%D0%B8%D0%BC%D0%B8-%D0%B7%D0%B0-%D1%80%D0%B0%D0%B7%D0%BB%D0%B8%D0%BA%D0%B0-%D0%BE%D1%82-%D0%A1%D0%90%D0%A9/", "text": "\n                    Русия не се занимава със смяна на режими и не се меси във вътрешните работи на други държави за разлика от САЩ, заяви руското посолство във Вашингтон, цитирано от ТАСС.\n\nКомюникето бе публикувано след изслушването на номинирания от американския президент Доналд Тръмп за нов държавен секретар Майк Помпейо в Сената вчера.\n\n\"Бихме искали още веднъж да заявим, че Русия не се занимава със смяна на режими, намеса във вътрешните работи на други държави, постановъчни \"революции\". Подобни технологии са усвоили в съвършенство САЩ, които натрупаха богат опит в тази сфера\", заяви руското посолство във Вашингтон.\n\nТо отбеляза, че по време на изслушването на Помпейо в комисията по външните работи към Сената отново са прозвучали \"недоказани обвинения срещу Русия за намеса в американските изборни процеси\". При това високомерно \"бе направен контраст между това, с което се занимават САЩ (насърчаване на демокрацията и правата на човека) и Русия (подкопаване на западната демокрация и подпомагане на свои кандидати), се посочва в комюникето.\n\nРуското посолство във Вашингтон обвинява САЩ, че \"редовно нарушават суверенитета на други страни, намесват се във вътрешните им работи. Любима тактика на американските разузнавателни служби е намесата в изборните процеси в чужди държави и осъществяване на преврати с цел сваляне на нежелани режими.\"\n\nКакто подчертават дипломати, \"списъкът със заслугите (на САЩ) и примерите за \"лошо поведение\" в целия свят впечатляват\", пише още в комюникето.\n\nПо думите (на въпросните дипломати) \"има документално потвърдени факти за намеса на САЩ в избори в Албания, Аржентина, Бразилия, България, Великобритания, Хаити, Гвиана, Гватемала, Гърция, Доминиканската република, Индонезия, Исландия, Иран, Коста Рика, Камбоджа, Лаос, Ливан, Малайзия, Мавриций, Малта, Непал, Никарагуа, Панама, Перу, Румъния, Сан Марино, Словакия, Сомалия, Тайланд, Украйна, Уругвай, Чили, Шри Ланка и Ямайка\", посочи руското посолство във Вашингтон.\n\nОт гледна точка на Помпейо едва ли не всички действия на Москва на международната арена сега са насочени към \"подкопаване на демокрацията на Запад\" и Вашингтон \"не може да позволи\" Русия да реализира възможното си желание да стане нов световен лидер. Според него американската администрация трябва да \"даде отпор\" на руските власти \"във всеки регион\" и \"на всеки вектор: в киберпространството, икономиката\", отбелязва ТАСС.\n                    ", "date": "2018.04.13", "title": "Руското посолство във Вашингтон: Москва не се занимава със смяна на режими, за разлика от САЩ"}
{"url": "http://www.monitor.bg/a/view/21864-%D0%92-%D0%93%D0%B0%D1%80%D0%B4%D0%B8%D1%8A%D0%BD-%D0%91%D0%BE%D0%BC%D0%B1%D0%B0%D1%80%D0%B4%D0%B8%D1%80%D0%B0%D0%BD%D0%B5%D1%82%D0%BE-%D0%BD%D0%B0-%D0%A1%D0%B8%D1%80%D0%B8%D1%8F-%D1%81%D0%B0%D0%BC%D0%BE-%D1%89%D0%B5-%D0%B2%D0%BB%D0%BE%D1%88%D0%B8-%D0%BD%D0%B5%D1%89%D0%B0%D1%82%D0%B0/", "text": "\n                    Бомбардирането на Сирия само ще влоши нещата, пише във в. \"Гардиън\" Боб Сийли, британски депутат от Консервативната партия. Колкото и неприемливо да е използването на химически оръжия от режима на Башар Асад, всяко действие, което крие риска да се стигне до конфронтация с Русия, носи сериозна опасност, предупреждава бившият военен.\n\nБомбардирането на режима на Асад има смисъл от етична гледна точка, но няма признаци, че от него ще има практическа или стратегическа полза. Първо, защото Асад вече спечели. С подкрепата на руските военновъздушни сили и войниците и съветниците от Иран и Хизбула, неговите сили вече разчистват последните огнища на съпротивата, и бомбардировките няма да променят това. Те може да го накарат да спре да използва химически оръжия за известно време, но той ще продължи да избива собствения си народ с други средства, като варелните бомби.\n\nВторо, нападението срещу сирийския град Дума беше 34-ото използване на химически оръжия в Сирия, като ООН обвинява режима за най-малко две трети от нападенията. Само едно от тях беше наказано и това не промени кой знае какво.\n\nТова не оправдава използването на химически оръжия, но моментът да се използва сила беше през 2013 г., когато Асад беше по-слаб, умерените сили в сирийската опозиция бяха по-влиятелни, а Русия не беше влязла в конфликта. Този момент беше пропуснат по политически причини, подчертава британският депутат.\n\nТрето, Западът е в слаба позиция - както от правна, така и от физическа гледна точка. Силите на САЩ, Великобритания и Франция в Сирия не са там по покана на режима на Асад, а за да победят \"Ислямска държава\", което практически е постигнато. Правителството на Асад е законно признатото и ще нареди на САЩ и съюзниците им да напуснат. Когато натискът се засили, ще трябва да се оттеглим и тогава Русия ще заяви, че ни е прогонила. Освен това има и теория, че ни подмамват в капан в Сирия, където Русия и Иран са силни, а САЩ и съюзниците им - слаби, предупреждава Сийли. Всеки загинал в Сирия руски войник ще стане незабавно мъченик в Русия, а Путин ще получи карт бланш да действа по свое усмотрение във външната и вътрешната политика.\n\nЧетвърто, ако говорите със сирийците, те ще ви кажат: убиват ни със стотици с варелни бомби, каква е разликата как умираме?\n\nПето, или САЩ ще предприемат ограничени бомбардировки, като последния път, което няма да промени кой знае какво, или ще нанесат масирани удари, рискувайки въоръжен конфликт с Русия. А това е най-сериозната заплаха: в момента има опасност от война с Русия. Лидерите както в Кремъл, така и в Белия дом, изглежда разсъждават, водени от егото си. Ако бъдат извършени бомбардировки, очаквайте Русия да заплаши с военни действия и дори с ядрена война.\n\nПутин и елитът на руските сили за сигурност се държат, сякаш искат повторение на Студената война и са се подготвяли за конфликти на нови места - например в киберпространството. Те са майстори на информационната война и подривните действия. Трябва да разберем руската стратегия и да действаме, за да се защитим. Вместо това има опасност да стигнем до използване на военна сила, без да сме премислили последствията, предупреждава британският парламентарист.\n\nВчера министърът на отбраната на САЩ Джим Матис се опита да забави предстоящия удар по Сирия, като поиска повече доказателства за ролята на режима на Асад в предполагаемото химическо нападение през миналия уикенд. Това показва засилващите се опасения в Пентагона, че кампания за бомбардиране на Сирия може да доведе до по-широк конфликт между Русия, Иран и Запада, отбелязва в. \"Ню Йорк таймс\". Но въпреки предпазливостта, двама служители на министерството на отбраната на САЩ предсказаха, че ще е трудно Вашингтон да се откаже от нанасянето на въздушни удари, имайки предвид туита на президента Доналд Тръмп, че американските ракети ще полетят.\n\nВчера Матис предупреди пред Комисията по въоръжените сили на Камарата на представителите, че ответните мерки трябва да бъдат балансирани спрямо опасността \"нещата да излязат от контрол\".\n\nНяколко часа по-късно срещата на съветниците по националната сигурност на Тръмп приключи, без да бъде взето решение за нанасяне на удар. Дипломатическите усилия продължиха до късно вечерта, когато Тръмп разговаря с британската премиерка Тереза Мей и двамата заявиха, че е важно използването на химически оръжия да не остане без последствия, отбелязва изданието.\n\nДействията на администрацията на Тръмп вчера показаха, че тя ще заеме по-внимателна позиция спрямо Сирия и няма да бърза, както изглеждаше първоначално, да нанася въздушни удари в отговор на предполагаемото използване на химически оръжия, пише в. \"Вашингтон пост\". Изданието отбелязва, че Тръмп заяви в Туитър, че не е казвал кога ще бъде нанесен удар по Сирия.\n\nВариантите пред Тръмп са ограничен удар, подобен на нанесения миналата година след друго предполагаемо нападение с химически оръжия, или по-мащабна атака. Предизвикателството пред президента на САЩ е да намери отговор, който ще изглежда твърд, без да провокира реакция, която може да доведе до по-нататъшното въвличане на Вашингтон в сирийската гражданска война, пише \"Вашингтон пост\".\n                    ", "date": "2018.04.13", "title": "В. „Гардиън”: Бомбардирането на Сирия само ще влоши нещата"}
{"url": "http://www.monitor.bg/a/view/8192-%D0%A2%D1%80%D1%8A%D0%BC%D0%BF-%D0%B8%D0%BC%D0%B0%D0%BB-%D0%B8%D0%B7%D0%B2%D1%8A%D0%BD%D0%B1%D1%80%D0%B0%D1%87%D0%BD%D0%BE-%D0%B4%D0%B5%D1%82%D0%B5-%D0%BE%D1%82-%D0%B8%D0%BA%D0%BE%D0%BD%D0%BE%D0%BC%D0%BA%D0%B0-%D0%B2-%D0%A2%D1%80%D1%8A%D0%BC%D0%BF-%D0%A2%D0%B0%D1%83%D1%8A%D1%80/", "text": "\n                    \nИзданието National Enquirer е платило 30 000 долара на бившия портиер на сградата в Ню Йорк Trump World Tower, собственост на Доналд Тръмп, за правото да публикува неговите свидетелства за извънбрачно дете на сегашния президент на САЩ, пише в. „Ню Йорк Поуст“, бившият портиер Дино Саджудин твърди, че бившата икономка на сградата е била в интимна връзка с Тръмп и е родила дете от него. Самата тя отрича да е имала връзка с Тръмп. Не се посочва по кое време се е случило това. Компанията American Media Inc., която е собственик на National Enquirer е купила от Саджудин изключителни права върху историята, но така и не я е публикувала. \"Днес с изненада научих, че конфиденциалното споразумение, което сключих с American Media за президента Тръмп, е попаднало в пресата\", цитира \"Ню Йорк Поуст\" изявлението на бившия портиер. \"Мога да потвърдя, че по време на службата си в Trump World Tower , бях инструктиран да не критикувам бившата управителка на президента Тръмп за връзката й с президента Тръмп, от когото тя роди дете\", добавя Саджудин.\n\n\n\n\n \n                    ", "date": "2018.04.13", "title": "Тръмп имал извънбрачно дете от икономка в Тръмп Тауър"}
{"url": "http://www.monitor.bg/a/view/25027-%D0%9C%D0%B8%D1%88%D0%BA%D0%B8-%D0%BD%D0%B0%D1%80%D0%BA%D0%BE%D0%BC%D0%B0%D0%BD%D0%B8-%D0%B8%D0%B7%D0%BB%D0%B0%D0%BF%D0%B0%D0%BB%D0%B8-540-%D0%BA%D0%B8%D0%BB%D0%BE%D0%B3%D1%80%D0%B0%D0%BC%D0%B0-%D0%BC%D0%B0%D1%80%D0%B8%D1%85%D1%83%D0%B0%D0%BD%D0%B0-%D0%B2-%D0%BF%D0%BE%D0%BB%D0%B8%D1%86%D0%B5%D0%B9%D1%81%D0%BA%D0%B8-%D1%81%D0%BA%D0%BB%D0%B0%D0%B4/", "text": "\n                    \nОт полицейски склад в аржентинския град Пилар са изчезнали 540 килограма марихуана. Когато този факт бил констатиран от местните власти, започнало разследване на случая. При разпитите на служителите се оказало, че те имат интересна версия по въпроса – според тях омайната трева била изядена от мишки.\n\nСъвсем закономерно експерти от Буенос Айрес доста се усъмнили в истинността на твърденията на полицаите, защото всеки, който познава особеностите на гризачите, е наясно, че мишките едва ли биха сметнали марихуаната за подходяща храна, а пък и едва ли биха оцелели след употребата на такова количество наркотици.\n\nОсем полицаи са отстранени от работа и в началото на май ще им бъде дадена възможността да изложат екстравагантната си версия за изчезването на канабиса пред съда.\n\nВ склада са се съхранявали общо 6 тона марихуана. Липсата на част от наркотиците била забелязана от новия комисар на полицията в Пилар и сега сред заподозрените е и предшественикът му.\n\n\n \n                    ", "date": "2018.04.13", "title": "Мишки наркомани излапали 540 килограма марихуана в полицейски склад"}
{"url": "http://www.monitor.bg/a/view/29984-%D0%9C%D0%B0%D1%81%D0%BE%D0%B2%D0%B8-%D0%B8%D0%B7%D1%80%D0%B8%D0%B3%D0%B2%D0%B0%D0%BD%D0%B8%D1%8F-%D0%BD%D0%B0-%D0%B2%D1%83%D0%BB%D0%BA%D0%B0%D0%BD%D0%B8-%D0%B7%D0%B0%D0%BF%D0%BB%D0%B0%D1%88%D0%B2%D0%B0%D1%82-%D1%86%D0%B5%D0%BB%D0%B8-%D0%B3%D1%80%D0%B0%D0%B4%D0%BE%D0%B2%D0%B5-%D0%B8-%D0%B4%D1%8A%D1%80%D0%B6%D0%B0%D0%B2%D0%B8/", "text": "\n                    Климатолози и специалисти в изследванията на вулканичната активност от университета Клермон-Оверн във Франция смятат, че в резултат на масови вулканични изригвания или началото на активността на супервулкани, като този под парка Йелоустоун в САЩ, част от земното кълбо за 5 минути ще се превърне в непригодна за живот територия.\n\nКатаклизмът може да доведе до изчезване на цели градове и дори държави.\n\nЕкспертите са уверени, че топенето на ледниците и повишаването на температурите на планетата ще доведат през следващите няколко десетилетия до масово изригване на всички вулкани, които по-рано са били смятани за неактивни. По думите им, ниските температури и топенето на ледовете в Антарктида само ще влошат положението - в разстояние на милиони години ледената покривка е била своеобразна \"система за защита\" на околната среда срещу вулканични изригвания, но човешката дейност довела нещата до глобална катастрофа.\n\nКлиматичните промени могат да повлияят дори върху вулкани, чиято активност по-рано е била смятана за хипотетична. Сред тях е вулканът Мийгър на територията на Британска Колумбия в Канада, който за последен път изригнал преди повече от 2500 години. При това главна роля ще изиграе Тихоокеанският огнен пръстен, който обхваща 328 действащи вулкана.\n                    ", "date": "2018.04.13", "title": "Масови изригвания на вулкани заплашват цели градове и държави"}
{"url": "http://www.monitor.bg/a/view/69350-%D0%A9%D0%B0%D1%81%D1%82%D0%BB%D0%B8%D0%B2%D0%B8%D1%82%D0%B5-%D0%B1%D1%80%D0%B0%D0%BA%D0%BE%D0%B2%D0%B5-%D1%81%D0%B0%D0%BC%D0%BE-%D0%B7%D0%B0-%D0%B1%D0%B5%D0%B4%D0%BD%D0%B8/", "text": "\n                    \nИзследване на учени от университета на Джорджия показа, че бракът може да направи щастливи единствено двойки, чиито общи доходи са по-малко от 60 000 долара годишно.\n\nСпоред авторите на изследването, подобен показател подтиква хората да се грижат повече един за друг, да имат общ бюджет и да обсъждат спокойно големите финансови загуби.\n\nБракът може да повлияе върху риска от депресия в зависимост от това какви доходи получаваш. Женените двойки с по-малко от 60 000 долара общ годишен доход са с по-малко симптоми на депресия в сравнение с неженените хора с подобни доходи.\n\nПри това повечето от анкетираните над 3500 души на възраст между 24 и 89 години отговорили, че доходите от 60 000 и повече долара позволяват да се откажеш от брака.\n\nУчените отбелязват също, че в повечето случаи ниските доходи дават по-често възможност на хората да избягнат ненужния стрес и да поискат помощ един от друг. По данни на учените, подобна комуникация допринася да се приспособиш бързо към психологичните особености на партньора.\n\n\n \n                    ", "date": "2018.04.13", "title": "Щастливите бракове само за бедни"}
{"url": "http://www.monitor.bg/a/view/9080-%D0%9F%D0%BE%D1%81%D0%BB%D0%B0%D0%BD%D0%B8%D0%BA%D1%8A%D1%82-%D0%BD%D0%B0-%D0%95%D0%A1-%D0%B2-%D0%A0%D1%83%D1%81%D0%B8%D1%8F-%D1%81%D0%B5-%D0%B2%D1%8A%D1%80%D0%BD%D0%B0-%D0%B2-%D0%9C%D0%BE%D1%81%D0%BA%D0%B2%D0%B0/", "text": "\n                    Посланикът на ЕС в Москва Маркус Едерер (на снимката), отзован по-рано в Брюксел за консултации, се завърна вече в руската столица, съобщи дипломатически източник.\n\n\"Можем да потвърдим, че той вече е пристигнал в Москва\", каза събеседникът на ТАСС. Евросъюзът трябва да запази отворени каналите за диалог с Русия с цел да бъдат обсъждани въпроси на сигурността и въпроси, засягащи интересите на общността. Това заяви говорител на ЕС пред журналисти в Брюксел, където на 16 април ще заседават външните министри на 28-те страни-членки.\n\n\"Брюксел постоянно работи по въпроса\", увери той. Според дипломата външните министри предстои да обсъдят на 16 април стратегията на ЕС спрямо Русия като цяло. Той напомни, че става дума за петте принципа, приети през март 2016 г. Те засягат изпълнението на Минските споразумения, усилията в отношенията със страните от Източното партньорство, съпротивата на ЕС в сферата на енергетиката и хибридните заплахи, взаимодействието с Русия по въпроси от общ интерес и подкрепата за руското гражданско общество.\n                    ", "date": "2018.04.13", "title": "Посланикът на ЕС в Русия се върна в Москва"}
{"url": "http://www.monitor.bg/a/view/40344-%D0%97%D1%83%D0%BA%D1%8A%D1%80%D0%B1%D1%8A%D1%80%D0%B3-%D0%BF%D1%80%D0%B8%D0%B2%D0%B8%D0%BA%D0%B0%D0%BD-%D0%B8-%D0%B2-%D0%91%D1%80%D1%8E%D0%BA%D1%81%D0%B5%D0%BB/", "text": "\n                    Европейският парламент е поканил официално изпълнителния директор на Фейсбук Марк Зукърбърг (на снимката) да свидетелства пред няколко парламентарни комисии в Страсбург следващата седмица. Това съобщи говорител на институцията. Независимо дали поканата бъде приета, ЕП ще обсъди на пленарната си сесия случая с изтичането на данни от социалната мрежа към \"Кембридж аналитика\". Не се предвижда приемането на резолюция по този въпрос. По-рано тази седмица Зукърбърг премина двудневно изслушване в Сената и Конгреса на САЩ. Той призна, че предоставянето на личните данни на милиони потребители на външно дружество е било грешка с неясни последици.\n                    ", "date": "2018.04.13", "title": "Зукърбърг привикан и в Брюксел"}
{"url": "http://www.monitor.bg/a/view/26985-%D0%A0%D1%83%D1%81%D0%B8%D1%8F-%D1%81%D1%82%D0%B0%D0%B2%D0%B0-%D0%BF%D0%B8%D1%80%D0%B0%D1%82-%D0%BD%D0%B0-us-%D1%81%D1%82%D0%BE%D0%BA%D0%B8/", "text": "\n                    Москва все пак реши да отговори на въведените миналата седмица  американски санкции срещу редица руски бизнесмени, компании и висши чиновници. Една от готвените ответни мерки ще нанесе сериозен удар върху Запада в сферата на интелектуалната собственост. В петък в Думата бе внесен законопроект, който предвижда „изчерпването на изключителните права върху търговски марки, чиито носители са граждани на САЩ и други държави“, предаде Интерфакс.\n\n„Фактически това означава, че Русия ще може сама, без разрешението на автора на интелектуалните права, да произвежда дадена продукция, ако обладава съответната технология“, поясни първият зам.-председател на думската комисия по законодателство Михаил Емелиянов, цитиран от Интерфакс. „Така ние нанасяме сериозен удар по американците, тъй като доминирането на западния сват се базира основно на тяхното право на интелектуална собственост“, допълни депутатът.\n\nРешението на Москва да отговори на Вашингтон идва точно една седмица след оповестяването на новия „черен“ списък, който доведе до обезценяване на акциите на санкционните предприемачи и крах на курса на рублата. Споменатият законопроект предвижда още забраната вноса на селскостопанска, алкохолна и тютюнева продукция от САЩ, пише РИА Новости. Документът ще бъде разгледан от долната камара на парламента в понеделник, като се очаква да получи пълно мнозинство, тъй като негови вносители са лидерите на всички политически фракции, представени в Думата. Според проектозакона, под ударите на руските санкции, освен САЩ, ще попаднат и страните, които поддържат американските ограничителни мерки, наложени срещу Москва, обясни зам.-председателят на Думата Иван Мелников, цитиран от агенцията. Той уточни, че в случая става дума за Великобритания и Франция. Освен това готвеният нормативен акт предвижда ограничаване на вноса на лекарства от САЩ, като точният списък ще бъде изготвен от правителството. Парламентаристите успокоиха, че ветото ще важи само за медикаментите, които имат аналог на руския фармацевтичен пазар. Мелников добави, че в законопроекта е заложено и ограничаването на американско технологическо оборудване и програмно обезпечение на територията на Русия. Парламентаристите ще възложат на правителството да състави и списък на граждани на САЩ, на които ще бъде забранено да посещават Руската федерация, посочи лидерът на либералдемократите Владимир Жириновски.\n\n          Готвените от Думата ответни стъпки предвиждат и възможността за прекратяване на международното сътрудничество на Москва с Вашингтон в атомната сфера. Аналогична мярка е предвидена още за самолетостроенето и ракетно-двигателния отрасъл, допълват депутатите. От Федералното събрание поясниха, че в частност Русия може да спре износа за САЩ на двигатели РД-180, които се използват от американците не само за граждански, но и за военни спътници. Съгласно законопроекта, ограничителните мерки ще засегнат и „намиращи се под юрисдикцията на САЩ и на други държави организации, при изпълнението на отделни видове дейности /услуги/, сред които консултантски, одиторски и юридически“. По данни на Интерфакс, руските власти може да забранят на американски и други чужди банки да участват в приватизацията на руски активи. В момента в списъка на компаниите, които имат право да организират в страната приватизационни сделки, са Goldman Sachs, JP Morgan, Credit Suisse, Morgan Stanley, BNP Paribas, UBS, Citi и др. Ако Думата гласува законопроекта, то на територията на Русия ще бъде забранено или ограничено наемането на американски и дружи чужди граждани, включително и на висококвалифицирани кадри.\n\n          „Готвените ответни мерки ще укрепят политическите позиции на  Москва на световната арена и ще бъдат стимул за развитието и усъвършенстването на собствения отраслов пазар“, се казва в пояснителната записка към проектозакона. От текстовете на документа става ясно, че „ответните санкции ще бъдат въведени в случай на действия от страна на западните страни, насочени към нарушаване на териториалната цялост на Русия, на нейната сигурност, както и към дестабилизиране на икономиката й“.  \n                    ", "date": "2018.04.13", "title": "Русия става пират на US стоки"}
{"url": "http://www.monitor.bg/a/view/87519-%D0%92%D0%B4%D0%B8%D0%B3%D0%B0%D1%82-%D0%BF%D0%B0%D0%BC%D0%B5%D1%82%D0%BD%D0%B8%D0%BA-%D0%BD%D0%B0-%D0%9C%D0%B0%D1%80%D0%BA%D1%81-%D0%B2-%D1%80%D0%BE%D0%B4%D0%BD%D0%B8%D1%8F-%D0%BC%D1%83-%D0%A2%D1%80%D0%B8%D1%80/", "text": "\n                    Висока 4,4 метра статуя на Карл Маркс ще бъде поставена в родния му град Трир, в западната част на Германия. Събитието е част от мероприятията по случай 200 години от рождението му. Статуята на легендарния философ ще бъде открита чак на 5 май, когато е роден Маркс. Огромната бронзова статуя, която заедно с пиедестала е висока 5,5 метра, бе посрещната с учудване от мнозина - не само заради размера си, а и защото е подарък от Китай. Тя ще се издига точно пред родната къща на Маркс. Бащата на комунистическата идеология е роден в Трир и е живял там през първите 17 години от живота си.\n\n \n                    ", "date": "2018.04.13", "title": "Вдигат паметник на Маркс в родния му Трир"}
{"url": "http://www.monitor.bg/a/view/698-%D0%93%D0%B5%D1%80%D0%BC%D0%B0%D0%BD%D0%B8%D1%8F-%D0%A5%D0%B8%D0%BC%D0%B8%D1%87%D0%B5%D1%81%D0%BA%D0%B0%D1%82%D0%B0-%D0%B0%D1%82%D0%B0%D0%BA%D0%B0-%D0%BD%D0%B5-%D0%BC%D0%BE%D0%B6%D0%B5-%D0%B4%D0%B0-%D0%BE%D1%81%D1%82%D0%B0%D0%BD%D0%B5-%D0%BD%D0%B5%D0%BD%D0%B0%D0%BA%D0%B0%D0%B7%D0%B0%D0%BD%D0%B0/", "text": "Тръмп ще вземе решение съвсем скоро за ударите\n                    Предполагаемата химическа атака в Сирия не може да се размине безнаказано, но трябва да се избегне ескалация на конфликта, коментира германският външен министър Хайко Маас. \"Аз съм на мнение, че станалото там не може да остане без последици\", каза Маас в Брюксел. Фактът, че Вашингтон, Париж и Лондон координират в тясно сътрудничество отговора си, \"е признак, че към ситуацията се подхожда отговорно, за да се избегне ескалация\". Маас подчерта необходимостта да се засили натискът върху сирийския съюзник - Русия, която е блокирала общо 12 проекторезолюции на Съвета за сигурност на ООН за конфликта в Сирия. \"Предварително условие за намиране на изход от конфликта в Сирия е Русия да бъде накарана да промени подхода си“, каза Маас по-късно, след среща с председателя на Европейската комисия Жан-Клод Юнкер.\n\nГерманският правителствен говорител Щефен Зайберт заяви в Берлин, че германското правителство има сериозни доказателства, че миналия уикенд в Сирия е било използвано химическо оръжие. В четвъртък от Берлин бе съобщено, че Германия няма да вземе участие в евентуален удар по силите на сирийския президент Асад. Ден преди това френският президент Еманюел Макрон също каза, че Франция разполага с доказателства срещу Башар Асад.\n\nМеждувременно американският президент Доналд Тръмп обяви, че ще вземе решение относно отговора на САЩ на химичните атаки в Сирия съвсем скоро. След като в сряда заплаши Русия, че ракетите са готови за изстрелване, ден по-късно той уточни, че никога не е казвал кога точно ще бъде атаката срещу Сирия. Освен това министърът на отбраната на САЩ Джеймс Матис заяви, че ще е добре да се забави темпото и да се изчака събирането на допълнителни доказателства за химическата атака. Той допълни, че отговорът на САЩ трябва да е добре балансиран, за да не доведе до ескалация в Сирия. Тръмп и британският премиер Тереза Мей са единодушни, че е необходимо да се подготви международен отговор, с който да бъде възпряна употребата на химически оръжия в Сирия. Едновременно с това лидерът на британските лейбъристи Джереми Корбин обвини Мей, че следва Тръмп и не взема решения самостоятелно.\n\nОтговорът на Москва е, че предполагаемото химическо нападение в Сирия е постановка, в която са участвали специалните служби на \"русофобска страна\". Това заяви в петък руският външен министър Сергей Лавров.\n\nТой каза, че руски експерти са инспектирали мястото на предполагаемата атака в град Дума, източно от Дамаск, и не са открили следи от химическо оръжие.\n\n\"Разполагаме с неопровержими доказателства, че става въпрос за постановка с участието на специалните служби на държава, която в момента се мъчи да е в предната линия на русофобска кампания\", допълни Лавров.\n\nПо същото време стана ясно, че Съветът за сигурност на ООН ще се събере на ново извънредно заседание, поискано от Русия за обсъждане на заплахата за международния мир от евентуални въздушни удари на САЩ и съюзниците им срещу Сирия.\n\n \n                    ", "date": "2018.04.13", "title": "Германия: Химическата атака не може да остане ненаказана"}
{"url": "http://www.monitor.bg/a/view/87981-%D0%A1%D0%B5%D0%B4%D0%BC%D0%B8%D1%87%D0%B5%D0%BD-%D0%BC%D0%BE%D0%BD%D0%B8t%D0%BE%D1%80%D0%B8%D0%BD%D0%B3-9-13-%D0%B0%D0%BF%D1%80%D0%B8%D0%BB/", "text": "\n                    \n\nЖивотът е дежавю. В това число и политическият. Когато в Светлата седмица след Великден някои тръгнат да редят кабинети в сянка, май им е време да си разтурят седянката. От друга страна – защо пък не, майтап да става! Кой поред лесен (десен) проект е това, че им изгубихме бройката?\n\n \n\n\n\n\n\n \n\n \n\n\n\n \n\nПреяждането и препиването от празничните дни започва да си дава резултатите. Тежко и горко им на кантарите. В крайна сметка те са потърпевшите от това издевателство, което хората сами си причиняват.\n\n \n\nДокато почитащите Великден трошат яйца на поразия, оглозгват кокали, лекуват махмурлука и си обещават, че това е последният път, в който прекаляват с празнуването на маса, някои спортуват. Близо четири хиляди жени, въоръжени с кирки и лопати, се включиха в щура надпревара в белгийското село Уепион, съобщи „Дейли мирър“. Те прекопаха мащабна нива в Острова на съкровищата уж за да търсят заровени в земята вибратори и други сексатрибути. В масовата земеделска инициатива, маскирана като друго, можеха да участват и мъже. От тази възможност се възползваха около 200 мъже, на които да се чудиш за какво са им вибратори. Условието към участниците от този пол е било да се обозначат и дегизират като... ходещи кондоми.\n\n \n\nМеждувременно фирмата „Ан Съмърс“ изготви класация на британските университети според броя на закупените от студентките сексиграчки. Така с едни гърди напред излезе уважаваната академична общност в Оксфорд. Тамошните зубрачки похарчили средно за една година 11 266 британски лири за сексартикули. Близо по резултати са колежките им от Кеймбридж, следват още университетите в Лийдс, Манчестър и Ливърпул. Сред оставачките в тази „престижна“ класация са студентките в университетите в Нотингам, Съри и Хартфордшър. Най-поръчваната сексиграчка се оказал минивибратор в цвят розово злато. Някои този аксесоар го разменят за айфон.\n\n \n\nСтудентка от наш университет си избира вибратор в сексмагазин. Прехвърля наличните модели два часа, чуди се, сравнява ги... Накрая посочва един от тях и казва:\n\n- Ето от този ми дайте пет бройки!\n\n- Пет? Извинете, ама защо са ви толкова много?\n\n- А, няма нищо. Просто обичам случайните връзки.\n\n \n\nГолямото завръщане в прашна и негостоприемна София. Самотниците, прекарали празниците в злорадстване колко е хубаво, когато селяците се разотиват по родните си места, защото градът опустява, могат да си закачат за последно комплексите на стената (в случая тази функция изпълнява Фейсбук). Странно е, че придошлите отнякъде са най-крайни по темата и тъкмо те издигат лозунга „София – само на софиянци“. Ако и към техните родители навремето са се отнасяли по този начин, още да са там, където като ученици са прекарвали ваканциите си.\n\n \n\n\n\n\n\n \n\n\n\n \n\nСред домашните задължения миенето на чинии най-много застрашава семейния мир, тъй като е и най-чест повод за скандали, съобщава в. „Метро“. Таблоидът цитира изследване, поръчано от американския Съвет на съвременните семейства, от което излиза, най-общо казано, че миячките на чинии роптаят най-много за сексуалния си живот. Интересно дали ако мъжете им ги отменят в домакинските задължения, ще са по-задоволени. И каква връзка има изобщо едното с другото?\n\n \n\nМъж седи пред мивката и търка усилено загорели тенджери и чинии. Детето го гледа състрадателно и пита:\n\n- Тати, ти от колко години работиш при мама?\n\n \n\n- Е, как е съпружеският живот? - пита приятел.\n\n- Не е така, както си мислех! Жена ми изобщо не може да готви. Но това си има и положителни страни – поне не ми се налага да мия чинии.\n\n \n\nУчени от Колумбийския университет в щата Ню Йорк установиха, че нервните клетки с напредването на възрастта се възстановяват. Тази новина на пръв поглед няма връзка с предишната, но като се замисли човек, е нейно следствие. Когато се примирят с разпределението на ролите си, семейните двойки престават да се тормозят едни други и се възцарява мир. Лошата новина е, че изводите на учените са въз основа на направени аутопсии, а при такава алтернатива вечният мир не е чак такова предимство.\n\n \n\n\n\n\n\n \n\n\n\n \n\n \n\nКакво е общото между пешeходните пътеки и закона „Магнитски“? Не се морете, няма никакъв шанс да дадете верен отговор на този въпрос, освен ако не се впуснете в дълго пътешествие по завоите в мисълта на един явочник, който върти и суче, все едно и също си пише. Има си човекът лайтмотив, повтаря си го. До премаляване. Агент Академик е прав в едно – странно е да му се обръща внимание. И това няма нищо общо с воплите му за обвиненията. Те са съвсем отделна тема.\n\n \n\nИма надежда за тежките ученически раници и тя не е скрита в концепциите за училищни шкафчета, които родителски тела чепкат, докато отрочетата им не отскочат до онази възраст, в която започват да си носят раниците сами. Издателство пусна дигитални варианти на печатните си учебници по всички предмети от първи до седми клас. Учебното съдържание е на един клик разстояние, а при технологичния талант на новото поколение употребата на помагалата вече ще е значително по-лесна, отколкото при книжните варианти. С дигиталните учебници няма да има проблем. Сега остава да се изнамери и по-лесен начин учениците да се научат да четат, защото масово не го правят. На този фон тежестта на раниците е тема, която отлита като глухарче.\n\n \n\n\n\n\n\n \n\n\n\n \n\nЛафът, че нов бардак със стари курви не става, е баш таман за новото-старо обединение на непоискани от избирателя булки. Три партии позабърсаха мухъла от реверите си и се обединиха в „нов“ десен проект. И тъй като малцина припознават въпросните партии, достатъчно е да се споменат техните лидери – Христо Иванов, Атанас Атанасов и Владислав Пенев. Повече обяснения не са необходими.\n\n \n\nПроблем на старите пушки е, че стрелят напосоки, нищо не целят, само шум вдигат. Пък някои и колекционерска стойност даже нямат.\n\n \n\nБързият преглед на „кандидат-министрите“ на новото-старо обединение напомня защо тези три партии са там, където са. И защо ще продължат да рият на място с копита. С такъв капацитет – толкова.\n\n \n\nНародът е мъдър и знае: „Видяла жабата, че подковават коня, и тя вдигнала крак“, „Пременил се Илия, погледнал се - пак в тия“, „Ако вървиш след бръмбар, ще стигнеш до лайно“, „Два бика и една каруца зад тях“, „Ако би имала баба мустаци, не би прела шестаци“, „За прехвалени ягоди с големи кошници не се ходи“, „Кажи ми какви са приятелите ти, за да ти кажа какъв си“. Такива ми ти работи.\n\n \n\n\n\n\n\n \n\n\n\n \n\nВина има – виновни няма. Това в повечето случаи е проблемът при проверките постфактум. Така най-вероятно ще приключи и проверката, провокирана от бягството на двама рецидивисти от Софийския затвор, независимо че специално назначената комисия излезе със заключението, че трябва да бъде потърсена дисциплинарна отговорност на 14 служители от Софийския затвор – 12 от тях на изпълнителски и двама на ръководни длъжности. В този ред на мисли тези хора ще си получат ли добавките към заплатата? Иначе е ясно, че и те протестират. В тази система принципът е ясен: „Един за всички, всички за един“. Има ли за един, ще има за всички.\n\n \n\nОт седене зад бюрото се оглупява – до този извод са стигнали американски учени. Тестовете, които те са провели показват, че застоялият начин на живот в офиса и пред телевизора вкъщи води до намаляването на участъка в мозъка, отговорен за паметта. Другояче погледнато, работата на бюро си има и известни предимства. Особено ако това има връзка с някои неща, които е за предпочитане да не се помнят чак толкова.\n\n \n\nЖена отива в офиса на мъжа си. Гледа на бюрото му – нейна снимка в златна рамка.\n\n- Ох, миличък, как ме трогна. Каква хубава рамка си ми турил и си ме гледаш ли гледаш, докато работиш. Тук ли я държиш тази снимка винаги?\n\n- Ама разбира се, скъпа, неизменно е тук. Всеки път, когато имам сериозен проблем поглеждам снимката ти и ми става по-леко...\n\nЖената вече се е нахилила до уши, когато идва продължението:\n\n-... защото знам, никакъв проблем не може да се сравни с този!\n\n \n\n \n\n \n\n\n \n\n\n \n                    ", "date": "2018.04.13", "title": "Седмичен мониtоринг  (9 – 13 април)"}
{"url": "http://www.monitor.bg/a/view/73545-%D0%9E%D1%82%D0%BD%D0%B5%D0%BC%D0%B0%D0%BD%D0%B5%D1%82%D0%BE-%D0%BD%D0%B0-%D0%BB%D0%B8%D1%86%D0%B5%D0%BD%D0%B7-%D0%BC%D0%B8%D1%81%D0%B8%D1%8F-%D0%BD%D0%B5%D0%B2%D1%8A%D0%B7%D0%BC%D0%BE%D0%B6%D0%BD%D0%B0/", "text": "\n                    Над 4 години КЕВР не успя да отнеме лиценза на нито едно от ерепетата, позволили си да погазят Закона за енергетиката. Две от тях си платиха по милион глоба. Третото обаче, което сега се продава и около това след Нова година се вдига голям шум, успяло да се уреди през съда да не даде нито лев. Въпросът с лиценза на ЧЕЗ ще се решава до края на май. Наивно ще е обаче да вярваме, че КЕВР ще се реши да го отнеме. Просто ще продължи по инерция, както постъпи и с другите две дружества.\n\nСега същите тези ерепета са поискали астрономически, не само за нашите стандарти, увеличения на цените на тока за домакинствата. От регулатора пък обещават да не го допуснат, но преди това щели да проверяват инвестициите им. Дали са направени наистина или само на книга. Да не забравяме, че въпросните дружества съдят България в съда във Вашингтон, и то не за лев или два, а за стотици милиони евро, защото им били погазени инвестиционните стремежи.\n\nЦялата каша в цялата ни енергетика и с това дело се забърка заради скъпия ток, който сме задължени да изкупуваме от ВЕИ-та, американските тецове, като договорите за последните са наследство от управлението на Костов и компания.\n                    ", "date": "2018.04.13", "title": "Отнемането на лиценз - мисия невъзможна"}
{"url": "http://www.monitor.bg/a/view/11659-%D0%91%D0%93-%D0%B1%D0%B0%D0%BD%D0%B4%D0%B0-%D0%B7%D0%B0%D0%B4%D0%B8%D0%B3%D0%BD%D0%B0%D0%BB%D0%B0-%D1%88%D0%B5%D0%B4%D1%8C%D0%BE%D0%B2%D1%80%D0%B8-%D0%B7%D0%B0-750-000/", "text": "Издал ги съучастник, който бил неизлечимо болен\n                    Екип от изключителни крадци на предмети на изкуството, свързани с българската организирана престъпност обезвреди аларма и проникна в силно охраняван апартамент на 16-тия етаж в Манхатан, пише The New York Times. Те прекарали времето си в празния апартамент на 57-ма улица да селектират с ръкавици на ръцете повече от дузина картини от Шагал, Реноар, Пикасо, Леже и Хопър, а също така и подбрали множество безценни антики от Перу и Коста Рика, бижута и дори килими.\n\nРазследващите тогава заключиха, че крадците най-вероятно са били в апартамента няколко дни и напуснали, както и влезли - без следа. Възрастното семейство, което колекционирало безценните шедьоври през целия си живот, било съкрушено, когато се върнало от годишната си двумесечна почивка в Аспен. Престъплението остана неразкрито от 1988 г. - не са били направени никакви арести и никоя от\n\n \n\n\n\nВ четвъртък сутринта федерални прокурори от Вашингтон написаха нареждане да бъде върната една от творбите - \"Отело и Дездемона\", нарисувана от Марк Шагал през 1911 г. Картината трябва да се върне на наследниците на собствениците й, които междувременно вече са покойници. Тя изобразява Отело с меч в ръката, който се взира в спящата Дездемона. Засега се знае само, че шедьовърът е стоял през целите тези години на таван в Мериланд. Собствениците Ърнест и Роуз Хелър са отдавна покойници. Техният адвокат казва, че обраният апартамент навремето е бил нещо като салон, където художници и музиканти, включително и самият Шагал се срещали през миналия век.\n\nОткраднатите творби са били оценени на 750 000 долара, но днес струват неимоверно повече. Картината е била открита главно защото престарял престъпник, неизлечимо болен мъж на 72 години, който е бил част от българската организирана престъпност, искал да изкупи част от греховете си, преди да се представи пред Създателя, обясни Марк Хес, от отдела за кражби на предмети на изкуството към ФБР. Картината всъщност\n\n \n\n\n\n\"Това, което той ми каза е, че основно е мотивиран от предстоящата му смърт,\" казва Хес. \"Той говореше за срещата със Създателя си и се опитва да изчисти съвестта си, преди да почине.\" Цялата история е достойна да бъде филмирана, пише американският вестник. Мистерията около уникалния обир далеч не е разкрита, тъй като самоличността на другите двама крадци още не се знае, както и няма никаква идея къде е другата част от откраднатото, това и разкаялият се престъпник не може да каже.\n\nСпоред малкото налична информация, единият от престъпниците, който имал университетска диплома по изящни изкуства и е наричан от разследващите Person 1 - е работил в сградата, където семейство Хелър живеело. Няколко души са потвърдили, че той е бил надзирател на групата по поддръжка. Няколко години след обира, той е бил арестуван и обвинен в няколко федерални престъпления, които са били също свързани с предмети на изкуството - кражби на картини и други творби от сгради, където е работел. Проследен е и неуспешен опит да продаде въпросния Шагал.\n\n\n\nPerson 1 се фрустрирал от неуспешните си опити да пласира картината и през 1990 г. се свързал с човека, който днес е на 72 години, който имал връзка с организираната престъпност в България. Посредникът намерил потенциален купувач. Но тогава идентифицираният като Person 1 се опитал да го изключи от сделката. Тогава и посредникът откраднал картината от крадеца и я държал десетилетия на тавана си. През 2011 г. той опитал да я продаде на галерия във Вашингтон. Собственикът й обаче казал, че не може да я изложи, без да има документ, доказващ собствеността, или сертификат от асоциацията Шагал, която следи за наследството на художника. Малко по-късно собственикът на галерията се сетил, че същата картина му е била предлагана през 1989 г. от неизвестен човек, който също нямал документи за собственост и когото също отпратил.\n\nТогава през януари миналата година\n\n \n\n\n\nсобственикът отново отказал. Той обаче предложил на човека с картината да се опита да я легализира. Онзи се обадил на ФБР и едва преди няколко дни предал картината на агенти на федералната служба. Адвокатът, грижещ се за наследството на семейство Хелър - Алън Скот, казва, че наследниците възнамеряват да продадат картината на търг, ако им бъде върната. Те са съгласни в такъв случай да върнат на застрахователната компания сумата, която им е изплатила след кражбата. Г-н Хелър, който цял живот се занимавал с бижута, и изнасял перли, наследил навремето картината на Шагал, която баща му Самюъл пък купил от самия художник за 50 долара през 1913 г.\n                    ", "date": "2018.04.13", "title": "БГ банда задигнала  шедьоври за $750 000"}
{"url": "http://www.monitor.bg/a/view/47337-%D0%A7%D0%B5%D1%82%D0%B2%D1%8A%D1%80%D1%82%D0%B8-%D0%B4%D0%B5%D0%BD-%D0%B4%D0%B8%D1%80%D1%8F%D1%82-%D0%B8%D0%B7%D0%B1%D1%8F%D0%B3%D0%B0%D0%BB%D0%B8%D1%8F-%D0%B7%D0%B0%D1%82%D0%B2%D0%BE%D1%80%D0%BD%D0%B8%D0%BA-%D0%9C%D0%B0%D0%BD%D0%B4%D0%B6%D0%B0%D1%82%D0%B0/", "text": "\n                    Четвърти ден избягалия от затвора в Пловдив осъден за притежание на дрога Георги Танчев с прякор Манджата, е в неизвестност. Веднага след бягството му от външния обект, където е работел по време на изтърпяване на присъдата си, е бил обявен за национално издирване. До сутрешните часове на 13 април Манджата не е бил заловен, съобщи говорителят на Районна прокуратура в Пловдив Атанас Илиев.\n\nГеорги Танчев на 42 години изчезна на 10 април, докато бил на работа в мандра в пловдивския квартал „Прослав”. Той излъгал отговорника на мандрата, че имал уговорка със сестра си да излезе навън за 5 минути и повече не се върнал. В крайна сметка се оказало, че Манджата няма сестра. Заради бягството му в пловдивския затвор била назначена вътрешна проверка, за да се установи дали са допуснати нарушения при охраняването на затворници, които имат правото да работят на външни обекти.\n\nОт 1998г. до 2011г. Танчев имал пет присъди за кражби, а в следващите години се сдобива с две осъждания за притежание на наркотици. Предпоследната му присъда влязла в сила през януари 2018г., но Манджата не бил открит на адреса, на който пребивавал и бил заловен чак 2 месеца по-късно. На 8 март т.г. бил приведен в затвора в Пловдив, за да изтърпи 1 година лишаване от свобода за притежание на наркотици при общ режим. Затова и бил настанен в затворническото общежитие „Хеброс”, което е към затвора в Пловдив и имал право да работи на външни обекти. С тази си работа пък си намалявал времето за престой зад решетките. Междувременно влязла в сила друга негова присъда от 1г. и 3 месеца затвор отново за притежание на наркотици. Георги Танчев е среден на ръст, с нормално телосложение, кестенява коса и тъмни очи, съобщават от МВР. Гражданите, които разполагат с информация за местонахождението му, могат да сигнализират в дежурната част на ОДМВР – Пловдив на телефони 032/632210 и 032/932323, в най-близкото районно полицейско управление или на тел. 112. Анонимността е гарантирана.\n                    ", "date": "2018.04.13", "title": "Четвърти ден дирят избягалия затворник Манджата"}
{"url": "http://www.monitor.bg/a/view/70381-%D0%9A%D0%B0%D0%BC%D0%B8%D0%BE%D0%BD-%D0%B1%D0%BB%D1%8A%D1%81%D0%BD%D0%B0-%D0%B1%D0%B0%D0%B1%D0%B0-%D0%BF%D1%80%D0%B5%D1%81%D0%B8%D1%87%D0%B0%D0%BB%D0%B0-%D0%BD%D0%B0-%D1%87%D0%B5%D1%80%D0%B2%D0%B5%D0%BD%D0%BE/", "text": "\n                    \nКамион блъсна баба на пешеходен светофар в Пловдив, която пресичала на червено. 83-годишната старица бързала нанякъде и решила да не чака светофарът да й светне зелено, за да пресече натоварения булевард „Христо Ботев” безопасно. Тя тръгнала на забранителния сигнал на светофара за пешеходци, но тъй като не успявала да върви бързо или не се огледала добре, била пометена от камион с 42-годишен шофьор. Той бил изпробван с дрегер, като резултатът му бил отрицателен. 83-годишната пенсионерка пък била откарана с линейка в болница, където установили, че въпреки произшествието, състоянието й е стабилно. Бабата се оплакала, че я боли едното рамо и била изпратена за стандартни изследвания, каквито се правят в подобни ситуации, уточниха от Спешния център на УМБАЛ „Св. Георги”.\n\n\n \n                    ", "date": "2018.04.13", "title": "Камион блъсна баба, пресичала на червено"}
{"url": "http://www.monitor.bg/a/view/67016-%D0%90%D0%B2%D1%82%D0%BE%D0%B1%D1%83%D1%81-%D1%81%D0%B5-%D0%BE%D0%B1%D1%8A%D1%80%D0%BD%D0%B0-%D0%BD%D0%B0-%D0%A2%D1%80%D0%B0%D0%BA%D0%B8%D1%8F-%D0%B8%D0%BC%D0%B0-%D0%B6%D0%B5%D1%80%D1%82%D0%B2%D0%B8-%D0%B8-%D0%BC%D0%BD%D0%BE%D0%B3%D0%BE-%D1%80%D0%B0%D0%BD%D0%B5%D0%BD%D0%B8/", "text": "Линейки карат пострадалите към столичните болници, сред ранените има и дете\n                    \n\nШест души загинаха, а десет са в критично състояние и в безсъзнание след зверската катастрофа на АМ \"Тракия\". Това съобщиха за Агенция \"Монитор\" от столичния Центъра за спешна медицинска помощ София-град. При сблъсъка пострадаха над 20 души, сред които има и дете. Според първоначалната информация автобусът се обърнал на 27 км преди столицата край разклона за Вакарел, след като бил ударен от синьо рено с габровска регистрация. По информация на „Монитор“ която към 14.30 часа все още е на мястото на инцидента и е в истерия след случилото се. Пътници, които не са пострадали сериозно при обръщането на автобуса, към 14.30 часа бяха все още са на мястото на трагедията и очакваха да бъдат извозени от там.В 15.30 часа от ЦСМП потвърдиха, че до този момент жертвите са 6 - пет жени и един мъж. На мястото на инцидента в 12 часа са изпратени 14 линейки на Центъра за спешна медицинска помощ - София, съобщиха от Министерството на здравеопазването. Екипите на Бърза помощ транспортираха ранените към най-близките, с оглед на констатираните травми, лечебни заведения. Това са трите болници – Университетската болница „Св. Анна“ (бивша Окръжна болница), „Пирогов“ и Военно-медицинска академия. Първите пострадали бяха приети в „Св. Ана“ с тежки рани. Към 14.15 часа докараните в лечебното заведение бяха 10 - трима мъже и седем жени, От тях обаче четирима са в шоково състояние, между живота и смъртта, каза говорителят на лечебното заведение Антон Луков. Всички приети са с тежки счупвания и с прорезни рани. В 14.10 часа двама от критичните пациенти бяха вкарани в операционна зала.  От болницата съобщиха, че към момента има достатъчно запаси от кръв.  Три от пострадалите жени към 13.25 часа бяха докарани в спешния център на ВМА. От лечебното заведение обясниха, че предстои да се установи първо състоянието им както и самоличността и възрастта на жените. Към 14.20 часа от болницата уточниха, че състояните им е стабилизирано и пациентките не са с пряк риск за живота.\nЛинийки започнаха да докарват ранени и в „Пирогов“. Приемът им там продължава в момента, още не е ясно колко са те, казаха от пресцентъра. Към 13.30 часа от \"Пирогов\" съобщиха, че спешната болница са Веднага детето е вкарано в операционна зала, като тежката интервенция продължава и в момента. „Имаме организация създадена, чакаме още пострадали. До момента е прието едно дете с гръдна и коремна травма“, каза директорът проф. Асен Балтов. По думите му детето вече е в операционната. „Бързаме да бъде направено дрениране на белия дроб, за да може дишането да се възстанови“, допълни той и уточни, че Проф. Балтов посочи, че в болницата са постъпили две жени, като едната е насочена към хирургичен кабинет, другата през травматологичен както и един мъж, който е с данни за черепно- мозъчна травма.  „Очакваме още линейки. Знаем, че 14 линейки са изпратени на място на произшествието. Не мога да кажа за момента нищо, предстоят изследвания, знаете, че това е процес, който изисква време“, заяви той. Близки на пострадалото дете се оказаха на мястото на катастрофата. Пред Агенция „Монитор“ те обясниха, че са се чули с майката на раненото дете, която е добре. му в болницата, разказаха още роднините. Детето е 13-годишното момче, уточниха в 17.00 ч. от „Пирогов“. По спешност му е поставен дрен, за да бъде възстановен достъпа на кислород до организма. Една от пострадалите жени е негова майка, тя е настанена в травматологията на спешната болница. На другата пострадала жена, се е наложило да бъдат направени и високоспециализирани изследвания, които са установили, че тя трябва да остане в хирургичната клиника. Мъжът, който е на 40 години, е прегледан и изследван в спешното отделение на лечебното заведение. Той е с контузия на главата и след тя е обработена е изписан от болницата. Междувременно в 15.30 часа директорът на ЦСМП - София д-р Георги Гелев съобщи, че при инцидента са пострадали още 7 души, които са настанени в ИСУЛ - трима от тях, в болница \"Токуда\" - двама и Момиче, което е било с леки наранявания пък само е потърсило помощ в болница \"Св. Ана\" след инцидента, обясни още Гелев. Той допълни, че Двамата пострадали, от които бяха закарани в болница \"Токуда\" са в стабилно състояние, без опасност за живота. И при двамата са установени фрактури на долни крайници и предстоят ортопедични операции и прием в Клиниката по Ортопедия и травматология. В момента се провеждат допълнителни изследвания за уточняване на общото състояние и отхвърляне на вътрешни травми. В 17.00 ч. от ВМА съобщиха, че настанените там ранени са без опасност за живота. Шефът на ЦСМП обобщи, че така общо пострадалите стават 23.Същата цифра бе съобщена и от здравният министър Кирил Ананиев. Той също посочи, че 23 са общо хоспитализираните след катастрофата на автомагистрала „Тракия“, като най-тежките случаи са в Окръжна болница. Ананиев добави, че в болницата има четири жени и обърна внимание, че едната е в най-тежко положение, с много голяма опасност за живота. и влязох в хирургическото, където видях и самата операция на жената, която е в най-тежко положение. Винаги има опасност за живота, особено за тази жена, която в момента е в операционната. Така или иначе се прави всичко от екипа, за да може да се спаси нейният живот“, каза Ананиев. Той благодари на Спешната медицинска помощ, която е била изключително адекватна. По думите му в момента се работи по изключително професионален начин. „В болниците е създадена пълна организация. Екипите работят безупречно и затова искам пред вас да благодаря на д-р Близнаков и на всички останали директори и екипи в останалите болници, където са постъпили пациентите, за това, което дават от себе си. Поддържам непрекъсната връзка с всички директори на болници, в които има постъпили пациенти. Своевременно уведомяват в какво състояние са те“, заяви Ананиев и добави, че до този момент жертвите при катастрофата са пет жени и един мъж. Към 14.25 часа обърнатият автобус все още не беше вдигнат от мястото на трагедията и от ЦСМП - София изразяват опасения, че е възможно да има още загинали. След 15 часа превозното средство все пак беше извадено успешно от канавката и \"Аз пътувах от другата страна на шофьора и както се движехме, автобусът внезапно се преобърна. Аз а от това, че има толкова много хора, на които не мога да помогна\". Това разказа младеж за \"24 часа\", който е пътувал в преобърналия се на АМ \"Тракия\" автобус.Рейсът е пътувал от Бургас в посока София и е на фирма \"Юнион Ивкони\". Лек автомобил се е завъртял, ударил се е странично в автобуса и той е влязъл в канавката. Това обясни за \"24 часа\" един от собствениците на \"Юнион Ивкони\". Счупили са се стъкла и вероятно при влаченето на автобуса са изпаднали хора. Съсобственикът на фирмата казва, че няма хипотеза за преумора или превишено работно време, тъй като в Сливен, шофьорите са се сменили и зад волана е бил 32-годишен мъж. Вероятно една от причините някои от пътниците да изпаднат през изпочупените прозорци е, че не са си били сложили коланите. \"Зор да има колани, а сега не се слагат\", коментира той.На мястото на инцидента е главният секретар на МВР Младен Маринов. Министърът на вътрешните работи Валентин Радев пътува към мястото на тежкия пътен инцидент. Той заминава за там по разпореждане на премиера Бойко Борисов, след като прекрати посещение на ГКПП Капитан Андреево, където бе планирана визита на холандски депутат.Според разкази на очевидци който пътувал в посока София, което предизвикало жестокия инцидент. От \"Пътна полиция\" съобщиха, че към момента на катастрофата, Няма данни към момента с каква скорост се е движила колата, ударила рейса, нито каква е причината за удара. Според свидетелски показания обаче реното се опитал да изпревари автобуса, като при маневрата колата е криволичила по пътя и така е закачила автобуса. „Първоначалните действия е да освободим затиснатите от автобуса, за да бъдат транспортирани до болница. Има спряно движение, но не мога да се ангажирам с конкретна информация за загинали, тъй като няма да е точна към момента. Пострадалите са около 22, но не се ангажирам да давам точна информация\", заяви главният секретар на МВР Младен Маринов.Междувременно здравният министър Кирил Ананиев изказва съболезнования на близките на загиналите и благодари на екипите на Спешна помощ и на лечебните заведения за оказаните животоспасителни действия. По разпореждане на траспортният министър Ивайло Московски са на мястото на инцидента и в офиса на фирмата превозвач. Автобусът притежава валиден технически преглед и карта за допълнителен преглед, съобщиха от транспортно министерство. Превозното средство е с първа регистрация 14.08.2017 г. и е в лиценза на превозвача „Юнион Ивкони“. Водачът на автобуса притежава всички необходими документи за извършването на обществен превоз на пътници. Специализиран автомобил-лаборатория и експерти от ИААА са на мястото на инцидента и ще извършат всички допълнителни проверки след приключване на следствените дейности от органите на реда. Агенция „Пътна инфраструктура“ (АПИ) ще осигури обходен маршрут по разпореждане на регионалния министър Николай Нанков. Екипите на АПИ и пътно-поддържащата фирма оказват съдействие на МВР за организация на движението в района на инцидента. \n\n\n \n\n\n\n\n\n\nЛинейките на Центъра за спешна медицинск помощ са стигнали на място на катастрофата за 25 минути. Първата кола е пристигнала 6-а минута, тъй като е била в Ихтиман. Заедно с оказаната на място първа и реанимационна помощ и транспортирането до болниците, цялата операция приключи за не повече от един час, подчерта директорът на центъра д-р Георги Гелев. Четиринадесет екипа са участвали в спасяването на пострадалите. Още в първите минути, след като е станало ясно за катастрофата в „Пирогов“ са били подготвени 10 операционни, операционни са били подготвени и в „Света Анна“ и ВМА, каза още д-р Гелев. По думите му, ако центърът е разделен на София – град и София – област, както беше до преди няколко години, организацията по спасяването на катастрофиралите не би била толкова стройна и бърза. Д-р Гелев не скри, че неотдавна центърът е имал проблем с единния телефонен ноимер 112. Нямахме помежду си конферентна връзка, а това нарушава точната информация за състоянието на пациента. Сигналът се приема от дежурен, който няма медицинско образование, събира информация, но ако се наложи уточняване от лекар, няма връзка с пациента, за да се разбере какво точно му е съобщението. По думите му петък не най-тежкият ден за спешните лекари, тогава се случват и най-тежките катастрофи.\n\n\n\n \n                    ", "date": "2018.04.13", "title": "Поне 6 жертви на \"Тракия\", още 10 в безсъзнание (ОБНОВЕНА към 17.04 часа)"}
{"url": "http://www.monitor.bg/a/view/68695-%D0%94%D0%B2%D0%B5-%D0%B4%D0%B5%D1%86%D0%B0-%D0%B7%D0%B0%D0%B3%D0%B8%D0%BD%D0%B0%D1%85%D0%B0-%D0%BF%D1%80%D0%B8-%D0%BF%D0%BE%D0%B6%D0%B0%D1%80-%D0%B2-%D0%A3%D1%81%D1%82%D0%B8%D0%BD%D0%B0/", "text": "\n                    \n\nДве деца са загинали при пожар във фургон, който се е намирал по поречието на река Въча между село Куртово Конаре и Кричим, в землището на пловдивското село Устина, съобщиха от полицията. Причина за пожара е детска игра с огън, съобщи кметицата на село Устина Нели Бундева. Сигналът за горящ фургон бил подаден около 10,40 часа в петък и на мястото са били изпратени два екипа на пожарната в Пловдив.Огнеборците бързо са успели да потушат огъня, който е бил обхванал целия фургон и въпреки че не са се забавили в гасенето, не са успели да спасят две малки деца. Момиченце на 6г. и момченце на 4г. са спели във фургона, в който са живеели заедно с майка си, която е на 28 години и сестричката си на 2 годинки, както и с баща си Алтенай. Петчленното семейство се е препитавало със селскостопанска работа и затова е живеело във фургона под наем. Собственикът на имота ги приютил и за да пазят продукцията, и за да са близо до нивата, където работят.По времето, в което огънят е лумнал, майката не е била във фургона, в който били и трите й деца. Те били оставени сами, когато най-вероятно са се заиграли или с кибрит, или със запалка и са причинили пламъците. Хора, които са работели по полето близо до фургона, са видели от прозорците да излиза пушек и са се втурнали да спасяват децата. Най-малкото – момиченце на 2 години, е било близо до вратата на фургона и хората са успели да го измъкнат живо. Другите две дечица на 4г. и на 6г. са се намирали по-навътре във фургона, който вече е бил силно задимен. Затова селскостопанските работници не са успели да влязат и да ги извадят и тях. Когато чула за случващото се, тя се втурнала да се опита да измъкне двете си други деца, но не успяла. В гасенето на пожара се е включил и собственикът на фургона – мъж на 37 години, който също е бил обгазен.В Клиниката по изгаряния на УМБАЛ \"Свети Георги\" са приети трима души - момиченце на 2 години, жена на 28 години, която е майка на това дете и мъж на 37 години, съобщиха от здравното заведение. И тримата нямат обширни изгаряния, засегнати са лицата и ръцете им, уточниха лекарите. Пациентите са вдишали пушек и токсични газове. Възрастните са в шок. На тримата пациенти предстоят консултации с УНГ и очни лекари, уточниха от болницата.  \n\n\n\n\n \n\n\n \n                    ", "date": "2018.04.13", "title": "Братче и сестриче загинаха при пожар при пожар във фургон (ОБНОВЕНА)"}
{"url": "http://www.monitor.bg/a/view/53895-%D0%9A%D0%BE%D0%BD%D1%84%D0%B8%D1%81%D0%BA%D1%83%D0%B2%D0%B0%D1%85%D0%B0-11-%D1%85%D0%B8%D0%BB%D1%8F%D0%B4%D0%B8-%D0%BC%D0%B5%D0%BD%D1%82%D0%B5%D1%82%D0%B0-%D0%BD%D0%B0-%D0%B0%D0%B2%D1%82%D0%BE%D0%BC%D0%B0%D1%80%D0%BA%D0%B8/", "text": "\n                    11 100 ключодържателя със съмнения, че са произведени в нарушение на права върху интелектуалната собственост, задържаха митнически и гранични служители на ГКПП “Капитан Андреево”.\n\nФалшификатите са открити при проверка на товарен микробус с румънска регистрация, влизащ в страната от Турция, съобщиха от „Агенция Митници“.В микробуса пътували шофьорът, съпругата му и непълнолетното им дете,. Семейството са румънски граждани. Автомобилът е отклонен за проверка с рентген. Така митничарите откриват сред личния багаж на пътуващите 11 100 ключодържатели с логото на 12 марки автомобили.\n\nКлючодържателите са нарушение на интелектуалната собственост, защото притежателите на марките не знаят за тях и са финансово ощетени. Заради това са и задаржани.\n\n \n                    ", "date": "2018.04.13", "title": "Конфискуваха 11 хиляди ментета на автомарки"}
{"url": "http://www.monitor.bg/a/view/64004-%D0%96%D0%B0%D0%BD%D0%B4%D0%B0%D1%80%D0%BC%D0%B5%D1%80%D0%B8%D1%81%D1%82%D0%B8-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B8%D1%80%D0%B0%D1%85%D0%B0-%D0%B2-%D0%BC%D1%8A%D0%B3%D0%BB%D0%B0%D1%82%D0%B0-%D0%BA%D1%80%D0%B0%D0%B9-%D0%A8%D1%83%D0%BC%D0%B5%D0%BD/", "text": "За цивилните коли в такива случаи пишат \"несъобразяване с пътните условия\"\n                    Служебен бус на Зоналното жандармерийско управление във Варна е катастрофирам към 5 часа сутринта по пътя Шумен - Бургас край Смядово, след като отнел предимството на идващ от отсрещната посока \"Фолксваген Туран\". Катастрофата е станала в условията на утринна мъгла, за подобни случаи при катастрофи с цивилни участници формуриовката на \"Пътна полиция\" е \"несъобразяване с пътните условия.\n\nСигналът за инцидента до Смядово бил приет малко след 5 сутринта. Към мястото на ПТП-то са били насочени екипи на полиция, пожарна и спешна помощ. След пристигане било установено, че произшествието е  между лек автомобил Фолксваген „Туран“ с варненска регистрация и служебен автомобил на Зонално жандармерийско управление  - Варна. \n\nПо описанието на полицейския говорител пътният инцидент е станал в условията на намалена видимост и гъста мъгла. Фолксвагенът се е движел към Бургас а жандармеристите идвали от обратната посока. На кръстовището за Смядово колата на жандармерията тръгнала да завива наляво за Смядово. Отсреща Фолсквагенът е бил с предимство, но вероятно заради мъглата в този момент водачът на жандармеристите не е забелязал другата кола и двата автомобила са се блъснали.\n\nСлед удара в МБАЛ- Шумен са откарани 41-годишна жена, която е била пътник във фолксвагена и трима полицейски служители. Жената и двама от униформените са освободени след извършените прегледи. За лечение в болничното заведение  е настанен 47-годишен мъж, който е с различни наранявания и фрактури. Към момента животът му е вън от опасност. \n\nВодачите и на двата автомобила са тествани с дрегер за алкохол, наличие не е отчетено. Пътният участък е почистен и обезопасен за преминаващите автомобили. Работата по изясняване на причините довели до инцидента продължава в рамките на образуваното  досъдебно производство по  описа на ОСлО при Окръжна прокуратура- Шумен.\n                    ", "date": "2018.04.13", "title": "Жандармеристи катастрофираха в мъглата край Шумен"}
{"url": "http://www.monitor.bg/a/view/77371-%D0%94%D1%80%D0%BE%D0%B3%D0%B8%D1%80%D0%B0%D0%BD-%D0%BE%D0%BF%D0%B8%D1%82%D0%B0-%D0%B4%D0%B0-%D0%BD%D0%B0%D1%85%D0%BB%D1%83%D0%B5-%D0%B2-%D1%82%D1%8A%D1%80%D0%BD%D0%BE%D0%B2%D1%81%D0%BA%D0%B0%D1%82%D0%B0-%D0%BE%D0%B1%D1%89%D0%B8%D0%BD%D0%B0/", "text": "\n                    \nДрогиран се опита да нахлуе с взлом в сградата на общината във Велико Търново в четвъртък около 23,30 часа. Мъжът на възраст не повече от 25 години, счупил стъклата на информационния център на партера, но преди да успее да влезе в административната сграда бил заловен от полицаите и отведен с белезници в районното на разпит. Според очевидци взломаджията бил във видимо неадекватно състояние и изглеждал дрогиран.\n\nШофьор пък ще бъде изправен пред съда за притежание и съханение на наркотици. В четвъртък около 12,30 ч. на пътя Бяла черква – Павликени полицаи спират за проверка автомобил „Мерцедес”, управляван от 58-годишния Й.Х. При проверката в багажника на колата са открити 4 пакета с 36 грама канабис. А втората проверка, с техническо средство показва, че водачът също е прилично напушен. Пре последвалия тараш в дома на Й.Х. е намерено още зачително количество количество канабис, съхранявано в два кашона, 4 трилитрови буркана, 17 хартиени и 8 найлонови плика. Й.Х. е криминално проявен и е осъждан за вещно укривателство. Сега той е задържан за срок до 24 часа и срещу него е образувано бързо производство.\n\n\n \n                    ", "date": "2018.04.13", "title": "Дрогиран опита да нахлуе  в търновската община"}
{"url": "http://www.monitor.bg/a/view/62928-%D0%94%D0%B5%D0%BB%D0%BE%D1%82%D0%BE-%D0%B7%D0%B0-%D1%83%D0%B1%D0%B8%D0%B9%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%90%D0%BB%D0%B5%D0%BA%D1%81-%D0%B2%D0%BB%D0%B8%D0%B7%D0%B0-%D0%B2-%D1%81%D1%8A%D0%B4%D0%B0/", "text": "\n                    Делото за убийството на 18-годишния Алекс Ангелов от град Бяла влиза в съда. Досъдебното производство приключи и днес Окръжната прокуратура в Русе внесе обвинителния акт. На подсъдимата скамейка застава 32-годишният Валентин М., като обвинението срещу него е за умишлено причиняване на смърт по хулигански подбуди.\n\nАлекс си отиде от този свят след нелеп инцидент, станал на 8 юли м.г. На връщане от местната дискотека срещнал група роми, сред които и Валентин. Един от тях му поискал цигара, но Алекс отказал. Възникнал спор и тогава 32-годишният мъж забил на Алекс юмрук, той не могъл да запази равновесие, паднал и ударил лошо главата си в тротоарните плочки. Валентин изоставил в безпомощно състояние пострадалия и не позволил на другите от групата да му окажат помощ. От тежката черепно-мозъчна травма Алекс издъхна в русенската болница на 15 юли.\n\nНа Валентин М. бе наложена постоянна мярка за неотклонение „задържане под стража“. В процеса на разследването са разпитани 26 лица, изготвени са множество експертизи от общо 7 вещи лица. Предстои да се насрочи дата за разглеждане на делото в Окръжния съд в Русе.\n                    ", "date": "2018.04.13", "title": "Делото за убийството  на Алекс влиза в съда"}
{"url": "http://www.monitor.bg/a/view/47475-%D0%9C%D0%A3%D0%A1%D0%9A%D0%90%D0%A2%D0%9E%D0%92%D0%90%D0%A2%D0%90-%D0%95-%D0%9A%D0%90%D0%A2%D0%9E-%D0%96%D0%95%D0%9D%D0%90-%D0%9F%D0%A0%D0%98%D0%92%D0%9B%D0%98%D0%A7%D0%90-%D0%A1-%D0%A3%D0%A5%D0%90%D0%9D%D0%98%D0%95-%D0%9E%D0%9F%D0%98%D0%AF%D0%9D%D0%AF%D0%92%D0%90-%D0%A1-%D0%92%D0%9A%D0%A3%D0%A1-%D0%98-%D0%A2%D0%95-%D0%97%D0%90%D0%94%D0%AA%D0%A0%D0%96%D0%90-%D0%A1-%D0%A5%D0%90%D0%A0%D0%90%D0%9A%D0%A2%D0%95%D0%A0/", "text": "Рецептурник за пивка ракия от 1890 г. и днес вдъхновява карнобатските лозари\n                    „Мускатовата ракия носи нрава на жена. Нежна и деликатна, най-първо те привлича с ухание, опиянява те с вкуса си, а към характера й се привързваш навеки”. Поетичните слова са изписани с едър мъжки почерк върху кориците на „Рецептурникь за пивка ракия” от 1890 г. Безценният свитъкът е събрал чалъмите на поколения лозари от Карнобатския край и е извор на вдъхновение за днешните майстори. Авторът сравнява лозето с рода, от който женихът взема бъдещата си съпруга. Както девойката се изпълва с добродетели от възпитанието и примера родителите си, така и гроздето извлича скъпоценни аромати от земята, където зрее. Бъчвата е като бащината къща. „Затвориш ли муската твърде дълго зад железни обръчи, пламъкът му ще угасне, ще натежи и няма да буди страст”, вещо разсъждавал поклонникът на тънки питиета. „Създадеш ли й домашен уют, жената ще добие чудна зрялост и мекота, ще стане блага и ласкава. Досущ като пивка мускатова ракия, отлежала в дъбова бъчва”.\n\nУникалният за България и Балканите мускатов аромат на горски здравец и цвят от дива роза, с които в наши дни „Карнобатска Мускатова” спечели сърцата на българите, потвърждава тези думи. „Ценните ухания са извлечени от нашите лозя на плодородна Карнобатска земя. Гроздето зрее върху уникалната местност „Двете Лули”, където от векове старите карнобатлии са засаждали най-добрия Мускат Отонел.”, поясниха енолозите на „Винпром Карнобат.\n\n„Съвременните проучвания, които всяка година правим заедно с изтъкнати български учени показват, че песъкливо-каменистата структура на почвите, в съчетание с близостта до морето и умерения климат нямат аналог у нас, и са най-добри за засаждане на сорта Мускат отонел. Слънцето грее изобилно, липсват резки температурни колебания, камъните задържат топлината в корена на лозата и гроздето се налива със сладост. Добрият дренаж на почвата помага след дъжд водата бързо да слезе към затоплените корени. Така освен ценни захари се натрупват и невероятните аромати на горски здравец и дива роза”. След брането майсторите на ракията настойват гроздовата мъст с ципите за дълго време и провеждат ферментацията при ниски температури. Накрая дестилират, за да извлекат и концентрират ценните ухания. Мекотата във вкуса пък се дължи на 12-месечното й отлежаване. Ни повече, ни по-малко - както повелява прочутият рецептурник от 1890 г. Но не в какви да е бъчви, а в стари, защото укротяват силата на муската без да го задушават. И обогатяват ракията с аристократични нотки на ванилия. Те са на голяма почит сред енолозите от Бордо, Брюксел и Лондон, които оцениха високо родната мускатова и наградиха Карнобатските ракии със Златен и няколко Сребърни медала.\n\nСъвременните майстори са убедени, че и в наши дни безименният съставител на рецептурника би бил горд с новата реколта на „Карнобатска Мускатова”, защото ценните й ухания са характерни само за елитните дестилати и логично към тях се насочват най-вече модерните градски жители. Историци разказват, че точно такъв кръг на напредничави млади мъже, изучили винарските науки в най-добрите европейски школи, се бил формирал в Карнобат в средата на ХІХ в. и именно на тях дължим тайните на уникалния ракиен вкус.\n\n \n\nИз повелите на „Рецептурникь за пивъки ракии”:\n\n\n\nЗа да се насладят най-добре на уникалните мускатови аромати от горски здравец и дива роза, истинските познавачи следва да избират чаша с форма на лале и изящно високо столче. Препоръките, наследени от 1890 г. и днес са част от тънкостите на ракиения етикет. Специфичната форма развива ароматите и вкусовете на „Карнобатска Мускатова” в основата на чашата, а лекото стеснение в „гърлото” дава възможност на богатите мускатови ухания да се концентрират в пълна степен преди отпиване. Тъй като мускатовата ракия няма нужда от предварително затопляне в дланта, високото столче я оставя приятно охладена, дори човек да държи в ръка чашата през цялата вечер, разясниха още майсторите на сервирането.\n\n \n\n\n\nКато елитен сорт, Мускатът за Карнобатските ракии се бере на ръка само в часовете от 1 през нощта до 5.30 сутрин, при контролиран добив. Нощният гроздобер е сред най-екологичните способи за направа на класни ракии и вина, защото ниските температури съхраняват по естествен път танините и всички ценни микроелементи на плода. Лозята се натоварват минимално за да дават не повече от 600-800 кг/дка. Способът е бил пренесен от италианския град Конелиано преди два века, където тогавашните Карнобатските лозари изучавали винарските и агрономски науки. По думите на множество енолози, това е една от тайните за отличното качество и богатия аромат на гроздето в лозята на „Винпром Карнобат”.\n                    ", "date": "2018.04.13", "title": "Мускатовата е като жена – привлича с ухание, опиянява с вкус и те задържа с характер"}
{"url": "http://www.monitor.bg/a/view/31970-%D0%9F%D1%80%D0%B0%D0%BA%D1%82%D0%B8%D0%BA%D0%B5%D1%80-%D0%B4%D0%B0%D1%80%D0%B8-%D0%BD%D0%B0-%D1%81%D1%82%D0%BE%D0%BB%D0%B8%D1%87%D0%B0%D0%BD%D0%B8-%D0%BD%D0%B0%D0%B4-17-000-%D0%BB%D0%B2-%D0%BF%D0%BE%D0%B4-%D1%84%D0%BE%D1%80%D0%BC%D0%B0%D1%82%D0%B0-%D0%BD%D0%B0-%D1%81%D1%82%D0%BE%D0%BA%D0%B8-%D0%B7%D0%B0-%D0%B5%D0%B4%D0%BD%D0%B0-%D0%BF%D0%BE%D1%87%D0%B8%D1%81%D1%82%D0%B0-%D0%A1%D0%BE%D1%84%D0%B8%D1%8F/", "text": "Дарението бе връчено на Столичния инспекторат от обновения „Практикер“ - Люлин\n                    Веригата хипермаркети за дома и градината „Практикер“ дари стоки за повече от 17 000 лв. за традиционната кампания на Столична община – „Пролетно почистване на София“, организирана чрез Столичния инспекторат. Над 300 артикула, включително пейки, разнообразни инструменти, бои, градински пособия и материали за почистване бяха предадени на инспектората от наскоро отворилия обновен „Практикер“ – Люлин.\n\n„Практикер“ се включва в кампанията „Пролетно почистване на София“ по покана на кмета на Столична община г-жа Йорданка Фандъкова, за да помогне на столичани да направят града, в който живеят, още по-привлекателно, чисто и уютно място. Инициативата стартира на 26.03.2018 г. и ще протече в два етапа. Първият ще се проведе под надслов „Заедно да почистим, поддържаме и пазим своя квартал” до 15.04, а вторият – „За по-чиста и зелена София“, ще се състои от 16.04.2018 г. до 28.04.2018 г.\n\nИнициативата на „Практикер“ е подарък за софиянци във връзка с откриването на напълно обновения хипермаркет на веригата в столичния квартал Люлин. След по-малко от 5 месеца ремонт, в края на март „Практикер“ – Люлин отново отвори врати за своите клиенти в изцяло реконструирана и модернизирана сграда, разширена с повече от 3500 кв. м. Търговската зала е увеличена с близо 1000 кв. м, като е осигурена повече светлина, нова по-функционална подредба и организация на продуктите, както и значително по-голям асортимент - над 50 хил. продукта на водещи световни и български производители. Общата площ на новия „Практикер“ - Люлин е вече почти 12 000 кв. м., а за доброто обслужване и консултация на клиентите се грижат близо 100 обучени продавач-консултанта.\n\n„Практикер“-Люлин е на познатия си удобен адрес в голям търговски парк, включващ хипермаркет „Хит“ и други търговски обекти от различни сектори. Намира се в близост до метростанция „Сливница“ и разполага с голям безплатен паркинг.\n                    ", "date": "2018.04.13", "title": "„Практикер“ дари на столичани над 17 000 лв. под формата на стоки за една по-чиста София"}
{"url": "http://www.monitor.bg/a/view/58218-%D0%97%D0%B0%D0%BF%D0%B0%D0%B4%D0%BD%D0%B8%D1%82%D0%B5-%D0%91%D0%B0%D0%BB%D0%BA%D0%B0%D0%BD%D0%B8-%D1%82%D1%8A%D1%80%D1%81%D1%8F%D1%82-43-%D0%BC%D0%BB%D1%80%D0%B4-%D0%B5%D0%B2%D1%80%D0%BE-%D0%B7%D0%B0-%D0%B6%D0%BF-%D0%BB%D0%B8%D0%BD%D0%B8%D0%B8/", "text": "\n                    \n\nЗа модернизиране на железопътните мрежи в държавите от Западните Балкани са необходими 43 млрд. евро. Планираните инвестиции до 2030 г. за изграждане на жп линиите за свързване на страните от региона е приблизително 8 млрд. евро, обяви зам. министърът на транспорта Велик Занчев по време среща на високо равнище в София.В периода февруари-март 2018 г. транспортното министерство е проучвало необходимите инвестиции по видове транспорт, за подобряване на свързаността с държавите от Западните Балкани и за изграждане на коридорите от трансевропейските мрежи (TENT-T), преминаващи през териториите на тези страни – Ориент/Източно-Средиземноморски, Средиземноморски и Рейнско-Дунавски.До 2030 г.само за Ориент/Източно-Средиземноморското направление. По думите на Занчев предизвикателствата пред страната и не само за изпълнение на трансграничните проекти, изграждане на липсващите връзки със съседните ни държави, премахване на „тесните места“, както и постигане на оперативна съвместимост. Затова те трябва да останат и сред основните приоритети на Европейския съюз и в следващия програмен период.Свързаността ще остане основна цел в политическия дневен ред на Европейския съюз и в следващия програмен период, заяви Витория Алиата ди Вилафранка – директор на дирекция „Изграждане на административен капацитет“ в ГД „Регионална и градска политика“ на Европейската комисия. В момента държавите от Европейския съюз разполагат с 31,1 млрд. евро за транспорт, осигурени от кохезионната политика на Общността. В България европейските средства до 2020 г. се използват основно за участъци от единствения коридор, свързващ Европа с Азия, и разширяване на метрото в София, припомни ди Вилафранка. По думите й в следващия програмен период бюджетът за инфраструктурни проекти в България ще бъдат намален с малко.По думите на европейския координатор за коридор Ориент/Източно-средиземноморски Матю Грош за развитието му до 2030 г. са необходими близо 70 млрд. евро. В момента един от основните проблеми за придвижващите се с жп по коридора епри средна скорост при другите осем еврокоридори от 40 км в час. За да стигне от Хамбург до Атина на Грош е трябвало да се прикачи 6 пъти и да чака 10 часа по границите, сподели той. „Изчакването на границите може да бъде намалено на 2 часа с отпадането на някои процедури без да бъде похарчено нито едно евро, ако държавите работят заедно“, допълни Грош.България е изолирана от страните от Западните Балкани заради липсващите връзки със Сърбия (бивш коридор 10) и Македония (бивш коридор 8). Затова в следващия програмен период трябва да настояваме за финансирането на изграждането им, което ще струва около 1 млрд. евро, коментира Галина Василева, ръководител на Управляващия орган на ОП „Транспорт и транспортна инфраструктура 2014 – 2020“.Самоа между столицата ни до Драгоман още 125 млн. евро. За довършване на коридор Ориент/Източно-средиземноморски ни трябват малко над 4 млрд. евро, показват сметките на Василева. За модернизация на Видин-София ни трябват 2,3 млрд. евро, а за Радомир – Кулата – 800 млн. евро. Сумата, обявена от шефът на европейските средства за транспорт у нас, се различава от обявената по-рано от зам. министърът Велик Занчев.По думите й част от жп проектите продължават да се изпълняват по-бавно от предвиденото и няма да бъдат завършени до края на програмния период. Едно от решенията е Европейската комисия да ни позволи да ги довършим след 2020 г.Събитието днес е част от календара на Българското председателство на Съвета на ЕС и се организира от транспортното министерство, в сътрудничество с Асоциацията на Европейската железопътна транспортна индустрия UNIFE.\n\n\n\n\n \n\n\n \n                    ", "date": "2018.04.13", "title": "Западните Балкани търсят 43 млрд. евро за жп линии"}
{"url": "http://www.monitor.bg/a/view/56516-%D0%94%D0%BE-%D0%BA%D1%80%D0%B0%D1%8F-%D0%BC%D0%B0%D0%B9-%D1%81%D1%82%D0%B0%D0%B2%D0%B0-%D1%8F%D1%81%D0%BD%D0%BE-%D0%BE%D1%82%D0%BD%D0%B5%D0%BC%D0%B0%D1%82-%D0%BB%D0%B8-%D0%BB%D0%B8%D1%86%D0%B5%D0%BD%D0%B7%D0%B0-%D0%BD%D0%B0-%D0%A7%D0%95%D0%97/", "text": "Във вторник регулаторът публикува официалните искания за поскъпване на тока\n                    \nДо края на май ще се разбере дали ще бъде отнет лицензът на ЧЕЗ „Електро“. Това стана ясно днес на пресконференция на шефа на КЕВР Иван Иванов.\n\nПроцедурата за отнемане на лиценза започна през март 2014 г. Тогава Националната електрическа компания (НЕК) изпадна в ликвидна криза и не бе в състояние да изплаща сумите на ерепетата за изкупения от тях ток, произвеждан от веитата, американските централи, когенерациите и другите производители, имащи договори за субсидирани цени. В отговор трите електроразпределителни дружества\n\n\n\nпозовавайки се на търговския закон. Тяхното действие обаче не е разрешено от Закона за енергетиката и регулаторът започна процедурата за отнемане на лиценза и наложи глоби от по 1 млн. лв. за нарушението на дъщерните дружества на ЧЕЗ, ЕВН и „Енерго-про“. На ЧЕЗ обаче глобата пада на 15 ноември 2015 г. в съда, а другите две ерепета си плащат. По тази причина вече четвърта година процедурата за ЧЕЗ, което сега се продава, все още не е завършила. През 2012 г. подобна процедура е имало и за ЧЕЗ „Разпределение“, но не се е стигнало да отнемане на лиценза.\n\n„Експертите, проверяващи документацията по процедурата за отнемане на лиценза на ЧЕЗ „Електро“ вече са приключили с процедурата и от понеделник ще се подпише заповед за съставяне на работната група, която\n\n\n\nСлед това в рамките на две седмици комисията ще се произнесе дали се отнема лиценза на дружеството“, обясни Иван Иванов.\n\nОт понеделник тръгват проверки за изпълнението на инвестиционните програми на трите електро-разпределителни дружества за миналата 2017 г., като те ще бъдат последните за регулаторния период.\n\nОтносно разпространяваните в публичното пространство нови цени на тока, поискани от производителите и снабдителите за следващия регулаторен период, започващ от 1 юли, председателят на КЕВР съобщи, че във вторник на сайта на КЕВР ще бъдат публикувани финалните ценови предложения за ток на всички енергийни дружества. Той отново увери, че регулаторът няма да позволи сериозно увеличение на тока, и припомни, че в последните 3 години енергийните дружества неизменно искат увеличения от по 30-40%, които обаче не се удовлетворявали.\n\n\n \n                    ", "date": "2018.04.13", "title": "До края на май става ясно отнемат ли лиценза на ЧЕЗ"}
{"url": "http://www.monitor.bg/a/view/27421-%D0%9A%D0%B8%D1%82%D0%B0%D0%B9%D1%81%D0%BA%D0%B8%D1%8F%D1%82-%D0%B8%D0%B7%D0%BB%D0%B8%D1%88%D1%8A%D0%BA-%D0%B2-%D1%82%D1%8A%D1%80%D0%B3%D0%BE%D0%B2%D0%B8%D1%8F%D1%82%D0%B0-%D1%81%D1%8A%D1%81-%D0%A1%D0%90%D0%A9-%D1%81%D0%BA%D0%BE%D1%87%D0%B8%D0%BB-%D1%81-19-%D0%B4%D0%BE-58-%D0%BC%D0%BB%D1%80%D0%B4-%D0%B4%D0%BE%D0%BB%D0%B0%D1%80%D0%B0/", "text": "\n                    \nКитайският търговски излишък в стокообмена със САЩ е скочил с 19,4% през първите три месеца на година в сравнение със същия период на миналата година. Това сочат обявените днес данни на китайските митници, цитирани от световните агенции.\n\nКитайският търговски излишък със САЩ е бил 58,3 млрд. долара през първото тримесечие. Износът на Китай за САЩ е нараснал с 14,8% на годишна основа, до 99,9 млрд. долара. Стойността на вноса от САЩ в Китай е нараснал сравнително с по-слаб темп - с 8,9 на сто до 41,7 милиарда.\n\nУвеличаването на китайския търговския си излишък със САЩ е в основана на търговските търкания през последните седмици между двете най-големи икономиката в света, отбеляза ДПА.\n\nМиналата седмица президентът на САЩ Доналд Тръмп заплаши да наложи мита от 150 млрд. долара на китайски стоки, внасяни в САЩ. Пекин обяви свой списък с мита за 50 млрд. долара на стоки, внасяни от САЩ и обеща да се бори срещу \"едностранния протекционизъм на САЩ на всяка цена\".\n\n\n \n                    ", "date": "2018.04.13", "title": "Китайският излишък в търговията със САЩ скочил с 19% до 58 млрд. долара"}
{"url": "http://www.monitor.bg/a/view/6096-%D0%92%D1%80%D1%8A%D1%89%D0%B0%D1%82-%D0%BE%D0%B1%D0%BE%D1%81%D0%BE%D0%B1%D0%B5%D0%BD%D0%B8%D1%82%D0%B5-%D0%BF%D0%BE%D0%BC%D0%B5%D1%89%D0%B5%D0%BD%D0%B8%D1%8F-%D0%B7%D0%B0-%D0%BF%D1%83%D1%88%D0%B0%D1%87%D0%B8-%D0%B2-%D0%B7%D0%B0%D0%B2%D0%B5%D0%B4%D0%B5%D0%BD%D0%B8%D1%8F%D1%82%D0%B0/", "text": "\n                    Обособени помещения за пушачи в заведенията и на някои обществени места, каквито имаше преди години предвижда проектозакон на патриотите, който ще бъде внесен в парламента веднага след ваканцията. Това стана ясно от изказване на вицепремиера Валери Симеонов пред БНТ. По думите му не стаа въпрос за тотално разрешаване на тютюнопушенето, а само за либерализиране на този режим. Според него това се налага, тъй като масово тоталната забрана, въведена с изменение в Закона за здравето преди пет години, сега не се спазва, най-вече в София.\n\n \n\n \n\nОчаквайте подробности\n                    ", "date": "2018.04.13", "title": "Връщат обособените помещения за пушачи в заведенията"}
{"url": "http://www.monitor.bg/a/view/84747-%D0%9D%D0%B0%D0%B9%D0%B3%D0%BE%D0%BB%D1%8F%D0%BC%D0%B0%D1%82%D0%B0-%D0%BF%D1%80%D0%BE%D0%BA%D1%83%D1%80%D0%B0%D1%82%D1%83%D1%80%D0%B0-%D0%BE%D1%82%D0%B2%D0%B0%D1%80%D1%8F-%D0%B2%D1%80%D0%B0%D1%82%D0%B8-%D0%B7%D0%B0-%D0%B3%D1%80%D0%B0%D0%B6%D0%B4%D0%B0%D0%BD%D0%B8/", "text": "\n                    Софийската районна прокуратура, която е най-голямата в страната, кани всички в ден на отворените врати в понеделник. Тогава - 16 април, се чества приемането на Търновската конституция.\n\nКампанията ще премине под надслов „Функции и задачи на прокуратурата. Ролята на прокурора в наказателното производство“. Тази година мероприятието е ориентирано основно към учениците в началните класове, като има за цел да изгради начална представа у децата за устройството на правораздавателната система в Република България, както и да ги запознае с органите на съдебната власт и начина на тяхното функциониране и в частност – с фигурата на прокурора.\n\nПокани са отправени и до висши учебни заведения, както и различни неправителствени организации. Освен колегите от юридическите факултети са поканени да присъстват и студенти по журналистика, както и други, обучаващи се в специалности с хуманитарна насоченост.\n\nРазбира се кръгът на гостите не следва да бъде ограничаван до посочените по-горе категории, като ръководството на Софийска районна прокуратура отправя покана към всички граждани, които проявяват интерес към работата на прокуратурата, както и които искат да научат повече за ролята на прокурора в наказателното производство, да заповядат на 16.04.2018 г., в 13.30 часа, в сградата на СРП, на бул. „Ген. М. Д. Скобелев“ 23, зала Justicia.\n\nВ рамките на деня са предвидени различни инициативи, сред които провеждане на конкурс за детска рисунка, разиграване на симулиран съдебен процес, демонстриране на начина на функциониране на компютърната система за случайно разпределение на делата и преписките в прокуратурата и други.\n\n \n                    ", "date": "2018.04.13", "title": "Най-голямата прокуратура отваря врати за граждани"}
{"url": "http://www.monitor.bg/a/view/48036-%D0%9C%D1%8A%D0%B3%D0%BB%D0%B0-%D0%B7%D0%B0%D1%82%D0%B2%D0%BE%D1%80%D0%B8-%D0%B2%D1%81%D0%B8%D1%87%D0%BA%D0%B8-%D0%BF%D1%80%D0%B8%D1%81%D1%82%D0%B0%D0%BD%D0%B8%D1%89%D0%B0-%D0%B2-%D0%91%D1%83%D1%80%D0%B3%D0%B0%D1%81/", "text": "\n                    Всички пристанища в Бургас са затворени за маневриране заради мъгла, съобщиха от ДП „Пристанищна инфраструктура“.\n\nЗабраната важи за всички плавателни съдове. Тя ще бъде отменена след подобряване на климатичните условия.\n                    ", "date": "2018.04.13", "title": "Мъгла затвори всички пристанища в Бургас"}
{"url": "http://www.monitor.bg/a/view/34416-%D0%9A%D0%B0%D0%B7%D0%B2%D0%B0%D1%82-%D0%B4%D0%BD%D0%B5%D1%81-%D0%BA%D0%B0%D0%BA-%D0%9F%D0%B5%D0%BB%D0%BE%D0%B2-%D0%B8-%D0%9A%D0%BE%D0%BB%D0%B5%D0%B2-%D0%B8%D0%B7%D0%B1%D1%8F%D0%B3%D0%B0%D1%85%D0%B0-%D0%BE%D1%82-%D0%B7%D0%B0%D1%82%D0%B2%D0%BE%D1%80%D0%B0/", "text": "\n                    До обяд ще направим представяне на резултатите от проверката в Централния Софийски затвор. Това каза зам.-министърът на правосъдието проф. Николай Проданов за проверката в Централния Софийски затвор, след бягството на двамата затворници на 3 април пред БНР.\n\n„Срокът за работата на работната група беше до вчера. В късния следобед предоставиха доклада. Той е доста обемист, трябваше да се запознаем с него“, посочи той.\n\n„Докладът представя механизма, по който е извършено бягството. Какви са последователните крачки на двамата престъпници, така че от спалното помещение да се озоват на свобода“, обясни Николай Проданов. „Концентриран е и върху недостатъците в организацията и върху човешките грешки, които са способствали за това бягство“, допълни зам.-министърът.\n\nОт самото начало бях резервиран дали ще можем да установим начина, по който е проникнало оръжието на територията на затвора в такъв кратък срок, с ресурсите на комисията. За съжаление, все още нямаме яснота. Категорично може да се каже, че оръжието е проникнало отвън, каза Проданов.\n\n„За известен период оръжието е било укривано някъде. В последния момент, в деня на бягството явно е било в спалното помещение“, посочи зам.- министърът.\n\nТой обясни, че в по-голямата част от Централния Софийски затвор има наблюдение, но в килиите няма. „По отношение на хладното оръжие вариантите са още по-многобройни. Едно хладно оръжие може да се изработи. До момента не сме наясно дали ножът е фабричен или самоделка“, уточни Николай Проданов.\n\n„Има предостатъчно правила, на всеки пост има инструкция с правата и задълженията. Вероятно част от задълженията не са изпълнени, а някои от тях са изпълнени не както трябва. Можем да направим връзка и с липсата на опит на нашите служители, може би с проблеми в подготовката им“, коментира той.\n\n„В доклада от проверката са посочени конкретни имена на служители, които според комисията са допуснали грешки в работата си. Комисията излиза с предложение спрямо тези служители да се заведат дисциплинарни производства“, посочи Николай Проданов.\n\n„Мисля, че не бива да правим публични имената им. Нека се заведат дисциплинарните производства, да се види конкретно кой какво е правил и какво не е. Когато се стигне до някакъв край на дисциплинарните производства, бихме могли да оповестим имената“, каза още зам.-министърът.\n\n \n\n\n                    ", "date": "2018.04.13", "title": "Казват днес как Пелов и Колев избягаха от затвора"}
{"url": "http://www.monitor.bg/a/view/41330-%D0%91%D1%8A%D0%BB%D0%B3%D0%B0%D1%80%D0%B8%D1%8F-%D1%81%D0%B5-%D1%81%D0%B1%D0%BE%D0%B3%D1%83%D0%B2%D0%B0-%D1%81-%D0%B3%D0%BE%D0%BB%D0%B5%D0%BC%D0%B8%D1%8F-%D0%A2%D0%BE%D0%BD%D1%87%D0%BE-%D0%A0%D1%83%D1%81%D0%B5%D0%B2-%D0%A1%D0%9D%D0%98%D0%9C%D0%9A%D0%98/", "text": "\n                    \nБлизки и приятели на големия композитор Тончо Русев се стичат на поклонението пред тленните му останки, за да си вземат последно сбогом с него. Едни от първите, дошли да уважат бургазлията, написал едни от най-големите шлагери на българската естрада и отишъл си от този свят на 10 април, бе Веселин Маринов.\n\n\n\nПоклонението пред композитора, написал едни от най-големите шлагери на българската естрада, е днес от 10:00 до 12:00 часа във фоайето на зала \"България\" и от 13:00 часа в църквата \"Свети Седмочисленици\". Тончо Русев е роден на 20 април 1932 г. в Бургас. В продължение на повече от четири десетилетия неговите песни са изпълнявани от повечето известни български певци и певици, като особено близко е сътрудничеството му с Лили Иванова, Васил Найденов, Веселин Маринов и др.\n\n\n\nНеговите песни се изпълняват с успех и от чуждестранни певци, между които София Ротару, Филип Киркоров, Дагмар Фредерик, Фара Мария и др. Повечето от песните му са създадени по текстове на български поети като Елисавета Багряна, Иван Вазов, Ваньо Вълчев, Дора Габе, Атанас Далчев, Дамян Дамянов, Калин Донков, Георги Джагаров, Петя Дубарова, Евтим Евтимов, Павел Матев, Христо Фотев, Борис Христов. Член е на Съюза на българските композитори (СБК).\n\nАвтор е и на детски песни, музика към театрални спектакли, телевизионни, детски мюзикли и филмова музика („Юлия Вревская“, „Петимата от РМС“, „Тайфуни с нежни имена“). Песните са му издавани в САЩ, Англия, Франция, Испания, Италия, Гърция, Турция, Русия и всички бивши социалистически страни. През 2010 година пише музиката на песента „Нашата полиция“, обявена неофициално за химн на Министерството на вътрешните работи.\n\n\n \n                    ", "date": "2018.04.13", "title": "България се сбогува с големия Тончо Русев (СНИМКИ)"}
{"url": "http://www.monitor.bg/a/view/89969-%D0%91%D0%A1%D0%9F-%D0%B8%D0%B7%D0%BA%D0%BB%D1%8E%D1%87%D0%B8-%D0%BA%D0%BC%D0%B5%D1%82%D0%B0-%D0%BD%D0%B0-%D0%A1%D0%BE%D0%BF%D0%BE%D1%82-%D0%BE%D1%82-%D1%80%D0%B5%D0%B4%D0%B8%D1%86%D0%B8%D1%82%D0%B5-%D1%81%D0%B8/", "text": "\n                    Партийната организация на столетницата в Сопот изключи кмета на общината Деян Дойнов от редиците си. Той зае поста, след като бе издигнат от БСП, на последните местни избори след оспорвана надпревара с бившия кмет Веселин Личев. През 2015г. двамата стигнаха до балотаж, при който Дойнов спечели кметския стол със само 111 гласа преднина. Само месец след избора на новия кмет самият той обяви на пресконференция, че община Сопот е в трагично финансово състояние с борчове общо към 9 милиона лева към 1 декември 2015г. при бюджет за годината от 5 милиона и 300 хиляди лева. „Това са абсолютни глупости. Имам документи. На власт в община Сопот дойдоха хора с много лъжи и много неизпълнени обещания. И сега търсят как да се оправдаят“, заяви веднага след първия брифинг на новоизбрания градоначалник бившият кмет Веселин Личев в отговор на отправените му обвинения.\n\nСлед малко повече от 3 години организацията на БСП в Сопот свали политическото си доверие от Дойнов, като кмет и се разграничи от действията му. Сред очертаните от социалистите проблеми бяха липсата на диалог и прозрачност при вземането на решения за управлението на общината и изолацията на членовете на партията при решаването на  важни за общността  въпроси.  Настъпилото напрежение след изключването от БСП на зам.-кмета на общината доведе до уволнението  от общинска администрация на членове на БСП, открито застанали против действията му.\n\n„БСП трудно извоюва победа през 2015 година. Заедно с жителите на общината искахме кмет, който да управлява компетентно, справедливо и прозрачно. Ангажирахме се да преодолеем последиците от едно недобро управление, от което общината бе задлъжняла и със запорирани сметки. Вярвахме, че сме излъчили кандидат, който ще успее”, заяви лидерът на социалистите в градчето Станислав Стоенчев. Деян Дойнов бе с изключен телефон и не бе открит за коментар.\n                    ", "date": "2018.04.13", "title": "БСП изключи кмета на Сопот от редиците си"}
{"url": "http://www.monitor.bg/a/view/12037-%D0%91%D0%BE%D1%80%D0%B8%D1%81%D0%BE%D0%B2-%D0%95%D0%BB%D0%B8%D1%82%D1%8A%D1%82-%D0%BD%D0%B0-%D0%91%D0%B0%D0%BB%D0%BA%D0%B0%D0%BD%D0%B8%D1%82%D0%B5-%D1%80%D0%B0%D0%B7%D0%B1%D1%80%D0%B0-%D1%87%D0%B5-%D0%BF%D1%8A%D1%82%D1%8F%D1%82-%D0%B5-%D0%BA%D1%8A%D0%BC-%D0%95%D0%A1-%D0%B8-%D0%9D%D0%90%D0%A2%D0%9E/", "text": " Звиздич предлага обща авиокомпания на страните от Западните Балкани\n                    \n\n \n\n\n\n\n \n\n\n \n                    ", "date": "2018.04.13", "title": "Борисов: Елитът на Балканите разбра, че пътят е  към ЕС и НАТО"}
{"url": "http://www.monitor.bg/a/view/85832-%D0%A2%D1%80%D0%B8%D0%BA%D1%80%D0%B0%D1%82%D0%BD%D0%BE-%D1%83%D0%B2%D0%B5%D0%BB%D0%B8%D1%87%D0%B5%D0%BD%D0%B8%D0%B5-%D0%BD%D0%B0-%D0%B4%D0%B5%D0%BB%D0%B0%D1%82%D0%B0-%D0%B7%D0%B0-%D0%BF%D1%80%D0%B5%D1%81%D1%82%D1%8A%D0%BF%D0%BB%D0%B5%D0%BD%D0%B8%D1%8F-%D1%81-%D0%94%D0%94%D0%A1-%D0%BA%D1%80%D0%B0%D0%B9-%D0%BC%D0%BE%D1%80%D0%B5%D1%82%D0%BE/", "text": "\n                    Трикратно е увеличението на делата за престъпление с ДДС в Апелативния район на Варна през 2017 година. Прокурорите са работили по 93 такива дела, като броят на новообразуваните през миналата година е фрапиращ - 63 производства. Това посочи в отчетния доклад на годишното събрание изпълняващия функциите на административен ръководител на Апелативната прокуратура във Варна, Вилен Мичев. По внесените в съда 32 дела срещу 39 обвиняеми, броят на осъдените за злоупотреба с ДДС с влязъл в сила съдебен акт е 33 и е най-големият от 2013 година насам. Работата на прокурорите от района през миналата година може да се оцени като много добра, посочи още Мичев, като прокурорските актове на 6-те окръжни и 20-те районни прокуратури в Апелативния район през 2017 год. са осъдени и санкционирани общо 5 489 души. Те са със 113 повече в сравнение с 2016 г. , а спрямо 2015 г. увеличението е с 254. Както през последните 5 години, така и през миналата, около една трета от всички осъдени извършители на престъпления, са по актове на съдилищата от Варненския съдебен район, в който осъдените са 1 637. В Добричкия съдебен район са осъдени 1 022 лица, в Шуменския - 878, в Разградския - 799, в Силистренския - 569 и в Търговищкия - 584 души. Като изключително тревожна тенденция за м. г. апелативният прокурор Вилен Мичев изведе значителното повишаване на делата, водени срещу непълнолетни. Прокурорите от Апелативния район са наблюдавали 379 такива производства, като само новообразуваните дела през м.г. наброяват 220. Като препоръка в работата на всички, които имат отношение към подрастващите, той посочи по-активното отношение и комуникация с тази част от нашето общество, като целта е превенция, а не работа след извършено престъпление. Особено тревожен е и фактът, че през 2017 г. прилаганата по изключение, спрямо непълнолетни крайна мярка за процесуална принуда, каквато е задържането под стража, е била определена от съдилищата в апелативния район към 10 непълнолетни. Общо 166 са внесените в съда прокурорски актове срещу непълнолетни извършители през 2017 г. Според Апелативната прокуратура, причините за т.н. детска престъпност се коренят в отказа от образование, от което годишно, по данни на НСИ, след 1989 година отпадат около 30 000 деца. Половината от тях са от ромски произход, които не пристъпват училищния праг.\n\n \n\n \n\n \n\n \n\n \n                    ", "date": "2018.04.13", "title": "Трикратно увеличение на делата за престъпления с ДДС край морето "}
{"url": "http://www.monitor.bg/a/view/40909-%D0%A4%D0%B8%D1%80%D0%BC%D0%B8-%D0%BE%D1%82%D0%B2%D0%BE%D1%80%D0%B8%D1%85%D0%B0-%D0%B2%D1%80%D0%B0%D1%82%D0%B8-20-%D0%B3%D0%B8%D0%BC%D0%BD%D0%B0%D0%B7%D0%B8%D0%B8-%D0%BF%D1%80%D0%B5%D0%B4%D1%81%D1%82%D0%B0%D0%B2%D0%B8%D1%85%D0%B0-%D0%B2%D1%8A%D0%B7%D0%BC%D0%BE%D0%B6%D0%BD%D0%BE%D1%81%D1%82%D0%B8/", "text": "\n                     \n\n \n\n \n\n20 професионални гимназии и профилирани училища от Старозагорска област представиха възможностите си в рамката на провеждащата се за шести път панорама на\n\nпрофесионалното образование и кариерното ориентиране в Града на липите.Проявата е в партньорство с местната търговско промишлена палата , Съюза на работодателите, общинската администрация и регионалното управление на образованието.\n\nПри откриването на панорамата зам. кметът на Стара Загора Иванка Сотирова заяви:\n\n„Визията на кмета Живко Тодоров за развитие на Стара Загора е в полза на индустриализацията, вече има инвеститори, които искат да работят тук и им трябват качествени кадри“.Тя напомни, че за пореден път няколко от големите старозагорски компании отварят за пореден път вратите си,за да могат ученици и родители на място да видят как се развиват производствените процеси във фирмите, които ще осигуряват стаж и бъдещи работни места. \n\n „Панорамата става все по-мащабна и по-полезна, показва засилената роля на професионалното образование в региона“, категоричен бе Олег Стоилов, председател на ТПП в Града на липите и призова младите хора да се възползват от възможността да посетят предприятията, за да видят новото лице на старозагорската икономика.  \n                    ", "date": "2018.04.13", "title": "Фирми отвориха врати, 20 гимназии представиха възможности     "}
{"url": "http://www.monitor.bg/a/view/86660-%D0%9F%D1%80%D0%BE%D0%BA%D1%83%D1%80%D0%B0%D1%82%D1%83%D1%80%D0%B0%D1%82%D0%B0-%D0%BE%D0%B1%D1%80%D0%B0%D0%B7%D1%83%D0%B2%D0%B0-%D0%B4%D0%B5%D0%BB%D0%BE-%D0%B7%D0%B0-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0%D1%82%D0%B0-%D0%BD%D0%B0-%D0%A2%D1%80%D0%B0%D0%BA%D0%B8%D1%8F/", "text": "\n                    Разследването на произшествието на автомагистрала „Тракия“ се осъществява под наблюдението на Окръжна прокуратура София. На място работи екип от разследващи полицаи от Областна дирекция на МВР - София, под ръководството на дежурен прокурор, както и на заместник на окръжния прокурор.\n\nПродължава извършването на оглед на местопроизшествие, като паралелно с това се провеждат и разпити на свидетели. Предприети са действия и за изземване на необходимата документация от фирмата – превозвач, собственик на автобуса. Създадена е необходимата организация за незабавно назначаване на необходимите експертизи – на първо място съдебно-медицински експертизи на пострадалите лица.\n\nДействията на прокуратурата са в пълна координация с органите на МВР. Започналото досъдебно производство е за престъпление по чл. 343 ал. 4 от Наказателния кодекс – нарушаване на правилата за движение по пътищата при управление на МПС, от което по непредпазливост за причинени смърт и телесни повреди на повече от едно лице.\n                    ", "date": "2018.04.13", "title": "Прокуратурата образува дело за катастрофата на Тракия "}
{"url": "http://www.monitor.bg/a/view/2355-%D0%A3%D1%82%D1%80%D0%B5-%D0%B5-%D0%B4%D0%B5%D0%BD-%D0%B7%D0%B0-%D1%82%D1%80%D0%B0%D1%83%D1%80-%D0%B7%D0%B0%D1%80%D0%B0%D0%B4%D0%B8-%D1%82%D1%80%D0%B0%D0%B3%D0%B5%D0%B4%D0%B8%D1%8F%D1%82%D0%B0-%D0%BD%D0%B0-%D0%A2%D1%80%D0%B0%D0%BA%D0%B8%D1%8F/", "text": "\n                    14 април е обявен за ден на национален траур Обявиха 14 април за ден на национален траур заради жертвите от тежката катастрофа на магистрала „Тракия“, съобщиха от Министерския съвет. В съобщение до медиите правителството изказва съболезнования на близките на загиналите. В тяхна памет националните флагове на всички държавни институции ще бъдат свалени наполовина.\n                    ", "date": "2018.04.13", "title": "Утре е ден за траур заради трагедията на \"Тракия\""}
{"url": "http://www.monitor.bg/a/view/40057-%D0%97%D0%B4%D1%80%D0%B0%D0%B2%D0%BD%D0%BE%D1%82%D0%BE-%D0%BC%D0%B8%D0%BD%D0%B8%D1%81%D1%82%D0%B5%D1%80%D1%81%D1%82%D0%B2%D0%BE-%D0%BF%D1%83%D1%81%D0%BD%D0%B0-%D1%81%D0%BF%D0%B8%D1%81%D1%8A%D0%BA-%D0%BD%D0%B0-%D0%BF%D0%BE%D1%81%D1%82%D1%80%D0%B0%D0%B4%D0%B0%D0%BB%D0%B8%D1%82%D0%B5-%D0%BD%D0%B0-%D0%A2%D1%80%D0%B0%D0%BA%D0%B8%D1%8F/", "text": "\n                    Пълен списък на прегледаните и хоспитализираните пациенти, пострадали при тежкия инцидент на автомагистрала „Тракия“ пусна здравното министерство. При инцидента с наранявания в лечебни заведения бяха транспортирани 21 души, като те са извозени от екипите на Бърза помощ в 6 болници - УМБАЛ „Св. Анна София“, УМБАЛСМ „Н. И. Пирогов“, ВМА, Аджибадем Сити Клиник Болница Токуда, УМБАЛ „Царица Йоанна - ИСУЛ“ и УМБАЛ „Софиямед“. По информация на лечебните заведения трима пострадали са откарани с частен транспорт до болница „Токуда“ и до УМБАЛСМ „Н. И. Пирогов“.\n\n\n\nНай-тежко пострадали са П.К. (45г. ) и М.Д., които са с политравма - шийна, гръбначна, гърди и корем.   - П.У. е  с политравма – шийна, гърди, корем. - Г.М. е  с политравма – фрактура на хумери, скалпова рана. - Ц.С на 58 г., З.З на 38 г. и Д.Г. на 23 г. са с фрактури на ръцете. - Н,М на 25г. , И.К. и  Н.Д на 29 г. са с охлузвания по лицето и тялото.  \n\n \n\nдете на 13 г. Р. Ч., прието в детската реанимация; - жена Й. С., на 48 г., хоспитализирана в хирургията; - жена Е. Ч. на 49 г., настанена в травматологията; - мъж на 40 г. на Д. Я., обработен и освободен от болницата\n\n\n\nжена Е.Н. на 62 г. жена И.Б. на 24 г. жена Ж.Н. на 33 г.  \n\n\n\nмъж С. Р. на 47 г. мъж С. А. на 29 г. жена Д. Д. на 30 г. жена Д. И. на 43 г.\n\n\n\nмомиче Н. И. С. на 19 г. хоспитализирано с комоцио и ще остане под наблюдение жена С. Д. на 74 г. – с повърхностни рани и напуснала лечебното заведение жена С. С. К. на 53 г. - с повърхностни рани и напуснала лечебното заведение\n\n\n\nмъж В. Г. на 33 г. жена В. С. на 40 г. (пострадала при удар между лекия автомобил, в който е пътувала, и автобуса).   Националният център по трансфузионна хематология разполага с достатъчни количества кръв и кръвни съставки, които биха били необходими на лечебните заведения, в които са настанени пострадалите. Подсилени екипи за кръводаряване са в готовност да поемат всички желаещи да дарят кръв. МВР е отворило телефонни линии, където близки на пострадалите могат да получат информация за тях. Телефонните номера са 02 982 51 54 и 0889 94 42 60.\n \n                    ", "date": "2018.04.13", "title": "Здравното министерство пусна списък на пострадалите на „Тракия“"}
{"url": "http://www.monitor.bg/a/view/6819-%D0%94%D0%B2%D0%B5-%D0%B1%D0%BE%D0%BB%D0%B5%D1%81%D1%82%D0%B8-%D1%89%D0%B5-%D0%BE%D0%BF%D1%80%D0%B5%D0%B4%D0%B5%D0%BB%D1%8F%D1%82-%D0%A2%D0%95%D0%9B%D0%9A/", "text": "Включват второто заболяване, ако носи над 50% инвалидност \n                    \nДве тежки заболявания ще се вземат предвид при определяне на степента на инвалидност от Териториална експертна лекарска комисия (ТЕЛК). За това се споразумяха организации на хора с увреждания и здравният министър Кирил Ананиев след близо 3-часова среща вчера. До нея се стигна, след като във вторник здравното ведомство оттегли предложенията си за реформа в медицинската експертиза, на база на която се отпускат инвалидни пенсии. Причината беше недоволството на инвалидите от предложението степента на увреждане да се определя само от едно водещо заболяване, а не от съвкупност от болести, както досега.\n\n„Договорихме се да се включва и второ заболяване, но ако то е тежко, например над 50%“, заяви Ананиев. Според председателя на Асоциацията на родителите на деца с епилепсия Веска Събева тази промяна ще е необходима за всички непълнолетни с увреждания. „Така\n\n\n\nи лични асистенти, от което първоначалният вариант на реформата можеше да ги лиши“, обясни Събева.\n\nОт Министерството на здравеопазването си дадоха срок от 30 дни за представяне на наредбата за медицинска експертиза в Министерския съвет. В този период трябва да бъдат нанесени всички поправки в наредбата, след което тя да бъде публикувана за обществено обсъждане. „Наредбата е много добра, а когато се направят корекциите, които искат хората с увреждания, ще стане още по-добра.\n\n\n\nв ТЕЛК-овете“, заяви вицепремиерът Валери Симеонов след срещата.\n\nПромени ще има и в концепцията за определяне на работоспособността, която също беше замразена тази седмица. Тя предвиждаше създаване на втора комисия, която да определя дали служителите могат да продължат да работят въпреки заболяването си. Тази социална комисия ще има няколко варианта за действие. Първата е да провери дали работник може да остане на същата позиция, на която е бил преди заболяването. Ако не може, експертите търсят възможност служителят да бъде трудоустроен на друга позиция в предприятието. В случай че и двата варианта са невъзможни, пациентът се насочва към бюрото по труда, което да му намери нова работа. Последната опция е, когато НОИ на база на експертизата за работоспособност реши дали служителят има право на инвалидна пенсия.\n\n                    ", "date": "2018.04.13", "title": "Две болести ще определят ТЕЛК "}
{"url": "http://www.monitor.bg/a/view/85660-%D0%9F%D0%B5%D1%82%D1%8A%D0%BA-13%D0%B8-%D0%B2%D0%B7%D0%B5-%D1%88%D0%B5%D1%81%D1%82-%D1%82%D1%80%D1%83%D0%BF%D0%B0-%D0%B8-23%D0%BC%D0%B0-%D1%80%D0%B0%D0%BD%D0%B5%D0%BD%D0%B8-%D0%BD%D0%B0-%D0%A2%D1%80%D0%B0%D0%BA%D0%B8%D1%8F-%D0%9E%D0%91%D0%97%D0%9E%D0%A0/", "text": "Четирима от пострадалите са с опасност за живота, рейсът се е влачил 50 м след сблъсъка\n                    \n\nШест души загинаха, 23-ма са ранени, от тях 6 са с опасност за живота и в критично състояние Автобус по линията Бургас-София се преобърна в канавката на 27 км преди столицата, близо до Вакарел. В настаналото невъобразимо меле има изпочупени стъкла, изпопадали хора през прозорците, а рейсът се е влачил около 50 м след удара. Сред ранените при сблъсъка има и дете. Загиналите са пет жени и един мъж.\n\nЖестокият инцидент станал при рутинно изпреварване на автобуса от синьо рено с габровска регистрация. Колата внезапно започнала да криволичи и се ударила странично в рейса,\n\n \n\n\n\nЛеката кола е управлявана от жена, която до 14,30 ч. беше на мястото в състояние на истерия. Според неофициална информация лекият автомобил се води на името на Цвета Таскова, което не означава, че това е шофьорът, причинил инцидента.\n\n\n\nОт Пътна полиция съобщиха, че към момента на катастрофата автобусът се е движил с допустимата за магистрала скорост от 93 км/ч. Няма данни към момента с каква скорост се е движила колата, ударила рейса, нито каква е причината за удара. Според свидетелски показания обаче реното се опитало да изпревари автобуса, като при маневрата колата\n\n \n\n\n\nРейсът е на фирма \"Юнион Ивкони\". Веднага на мястото на трагедията са изпратени 14 линейки на Центъра за спешна медицинска помощ – София. Те са транспортирали ранените към най-близките лечебни заведения. Това са трите болници – Университетската болница „Св. Анна“ (бивша Окръжна болница), „Пирогов“ и Военномедицинска академия. Първоначалните действия бяха по освобождаване на затиснатите от автобуса, за да бъдат транспортирани.\n\n\n\n \n\n\"Аз пътувах от другата страна на шофьора и както се движехме, автобусът внезапно се преобърна. Аз бях първият излязъл и шокът ми не беше от преобръщането, а от това, че има толкова много хора, на които не мога да помогна\". Това разказа младеж, който е пътувал в преобърналия се на \"Тракия\" автобус. Лекият автомобил се е завъртял, ударил се е странично в автобуса и той е влязъл в канавката. Това обясни един от собствениците на \"Юнион Ивкони\". Автобусът е паднал странично и е затиснал пътниците от дясната страна. Заради счупените стъкла\n\n \n\n\n\nАвтобусът бил регистриран преди два месеца и е чисто нов. Съсобственикът на фирмата казва, че няма хипотеза за преумора или превишено работно време, тъй като в Сливен шофьорите са се сменили и зад волана е бил 32-годишен мъж. На мястото на инцидента пристигна и главният секретар на МВР Младен Маринов. Министърът на вътрешните работи Валентин Радев също отпътува към мястото на тежкия пътен инцидент. Той заминава за там по разпореждане на премиера Бойко Борисов, след като прекрати посещение на ГКПП Капитан Андреево, където бе планирана визита на холандски депутат. Здравният министър Кирил Ананиев благодари на екипите на Спешна помощ и на лечебните заведения за оказаните животоспасителни действия. Пътниците, които не бяха пострадали, изчакваха край пътното платно служебен автобус, който да ги извози.\n\n \n\n\n\n\n\nОще две катастрофи блокираха магистралата след драмата с автобуса от Бургас. ТИР е спукал гума в отсрещното платно, блъснал се е в мантинелата и така се е стигнало до ново пълно затваряне на магистралата. По данни на очевидци шофьорът на камиона е в добро състояние. По-рано през деня, докато се изнасяха жертвите от тежката катастрофа, другото платно на магистралата беше блокирано от втори пътен инцидент – удариха се бус и лека кола. Няма жертви, но шофьорът на буса, който е с леки наранявания, както и водачът на обърналия се автобус са настанени в болница \"Софиямед\". Двата инцидента блокираха движението по магистрала \"Тракия\" и в двете посоки за часове. Имаше километрични задръствания и в двете посоки.\n\n \n\n\n\n\n\nПървите пострадали бяха приети в „Св. Ана“ с тежки рани. Докараните в лечебното заведение бяха 10 около 14 ч. - трима мъже и седем жени, всички в тежко състояние. От тях обаче четирима са в шоково състояние, между живота и смъртта, каза говорителят на лечебното заведение Антон Луков. Всички приети са с тежки счупвания и с порезни рани. От болницата съобщиха, че към момента има достатъчно запаси от кръв.\n\nТри от пострадалите жени към 13.25 часа бяха докарани в спешния център на ВМА. От лечебното заведение обясниха, че предстои да се установи първо състоянието им, както и самоличността и възрастта на жените. Към 14.20 часа от болницата уточниха, че състоянието им е стабилизирано и пациентките не са с пряк риск за живота.\nЛинийки започнаха да докарват ранени и в „Пирогов“. Към 13.30 часа от \"Пирогов\" съобщиха, че в спешната болница са  докарани мъж, две жени и тежко ранено дете. Веднага детето е вкарано в операционна зала за тежка интервенция. Детето е с гръдна и коремна травма“, каза директорът проф. Асен Балтов. „Бързаме да бъде направено дрениране на белия дроб, за да може дишането да се възстанови“, допълни той и уточни, че на детето му предстоят още изследвания. Една от пострадалите жени е неговата майка. Тя е настанена в травматологията на спешната болница. На другата пострадала жена се е наложило да бъдат направени и високоспециализирани изследвания, които са установили, че тя трябва да остане в хирургичната клиника. Мъжът, който е на 40 години, е прегледан и изследван в спешното отделение на лечебното заведение. Той е с контузия на главата и след като тя е обработена, е изписан от болницата.\n\nМеждувременно директорът на ЦСМП – София, д-р Георги Гелев съобщи, че при инцидента са пострадали още 7 души, които са настанени в ИСУЛ - трима от тях, в болница \"Токуда\" – двама, и в \"Софиямед\" - също двама. Момиче, което е било с леки наранявания, пък само е потърсило помощ в болница \"Св. Ана\" след инцидента, обясни още Гелев. Той допълни, че пострадалата е стигнала до лечебното заведение с частна кола. Шефът на ЦСМП обобщи, че така общо пострадалите стават 23-ма.\n\n \n\n\n\n\n\n\n\n\n\nКатастрофиралият автобус е имал валиден пътен лист от 12 април. Машината е минала технически преглед на 6 февруари тази година и има всички нужни документи. Двамата водачи са се сменили в Сливен. Това обяви на извънреден брифинг транспортният министър Ивайло Московски заедно с регионалния министър Николай Нанков. Рейсът е бил управляван от Веселин Георгиев. Преди него зад волана е бил Георги Василев. Водачът притежава\n\n \n\n\n\nОт думите му стана ясно още, че се прави проверка на техническото състояние на автобуса на \"Юнион Ивкони\". Автобусът е по направление редовна автобусна линия София – Бургас – Бургас – София. Два екипа на „Автомобилна администрация” са били на мястото на катастрофата заедно с разследващите органи. Проверка се прави и в офиса на фирмата превозвач „Юнион Ивкони”.\n\n\nПри проверката са предоставени от собствениците на фирмата и предпътния медицински преглед на водачите, както и валиден пътен лист на автобуса, обясни още транспортният министър. \nШофьорът, който е карал в момента на инцидента - Веселин Георгиев, има валидна карта за квалификация и психотест, посочи още Московски. По думите му пътният инцидент най-вероятно е станал по вина на леката кола. Автобусът, съдейки по първата му регистрация отпреди няколко месеца,\n\n \n\n\n\nне са ги използвали. Според сега действащия закон използването на колани в автобусите не е задължително.\nДвамата министри изразиха съболезнования на близките на загиналите. Премиерът Бойко Борисов също поднесе съболезнования на близките на загиналите от трагичната катастрофа. В пост в социалната мрежа Фейсбук Борисов написа - „Поднасям искрените си съболезнования на близките на загиналите в тежка катастрофа на АМ „Тракия”. Надявам се всички пострадали бързо да се възстановят.“„От страна на болниците и институциите са предприети всички мерки за оказване на помощ на нуждаещите се“, допълва той. Шефката на НС Цвета Караянчева също изрази дълбоки съболезнования към семействата и близките на загиналите при тежката катастрофа.\n\n\n\n \n                    ", "date": "2018.04.13", "title": "Петък 13-и, взе кървав курбан от шест трупа (ОБЗОР)"}
{"url": "http://www.monitor.bg/a/view/79498-%D0%9F%D0%B0%D1%82%D1%80%D0%B8%D0%B0%D1%80%D1%85-%D0%92%D0%B0%D1%80%D1%82%D0%BE%D0%BB%D0%BE%D0%BC%D0%B5%D0%B9-%D1%81%D0%BA%D0%BE%D1%87%D0%B8-%D0%BD%D0%B0-%D0%A1%D0%B8%D0%BD%D0%BE%D0%B4%D0%B0-%D0%BD%D0%B8-%D0%B7%D0%B0%D1%80%D0%B0%D0%B4%D0%B8-%D0%9C%D0%B0%D0%BA%D0%B5%D0%B4%D0%BE%D0%BD%D1%81%D0%BA%D0%B0%D1%82%D0%B0-%D1%86%D1%8A%D1%80%D0%BA%D0%B2%D0%B0/", "text": "\n                    Патриарх Вартоломей скочи срещу българския Свети синод заради това, че прие Българската православна църква да бъде медиатор за вдигане на схизмата от Македонската. Той е направил остро изказване по този въпрос по време на среща с ученици от македонска семинария, които са били при него на посещение в Истанбул. За нея съобщава гръцкият вестник „Катемарини“, както и няколко македонски медии.\n\nВартоломей е разгневен на БПЦ заради откритата подкрепа, която тя дава на Македонската православна църква - Охридска архиепископия, като пое ролята на църква-майка, т.е. такава, към която отцепниците исторически са принадлежали векове наред. Според него нашата църква не може да помогне на други църкви да решат своя статут и това трябва да мине през Вселенската патриаршия. Патриарх Вартоломей твърди, че само църквата в Константинопол може да бъде майка на балканските църкви и смята, че с това е съгласна и самата история.\n\nВартоломей носи титула Вселенски патриарх, но това не означава, че опекунства и ръководи останалите църкви, каквато е практиката при Ватикана. Той се нарича така, защото оглавява първата създадена на континента патриаршия, но е равен по права с всички останали патриарси на поместни църкви, каквато е и Българската. Официално възражение от Вартоломей Първи не е постъпвало в синода, за да взима той решения и да излезе с официален документ и коментар, каза за „Монитор“ отец Николай Георгиев от пресцентъра на синода. Това е частно, неофициално изказване, което Светият синод не може да коментира, заяви той.\n\n \n\n \n\n \n                    ", "date": "2018.04.13", "title": "Патриарх Вартоломей скочи на Синода ни заради Македонската църква "}
