{"url": "https://www.monitor.bg/bg/a/view/italianski-senator-iska-dojivotna-za-damjan-ubil-starica-v-milano-185239", "text": "Да гние до живот в затвора, пожела на убиеца Дамян Борисов Добрев заместник-председателят на Сената на Италия и виден активист на партията „Лига“ Роберто Калдероли. Той изрази възмущение от факта, че 22-годишният български гражданин, който в събота вечерта претрепа с буркан конфитюр деветдесетгодишната Карла Куатри Боси, след пъкленото си деяние отишъл на дискотека. „Той убива една възрастна жена с абсолютно несъстоятелни мотиви, за шепа евро, след което заминава да танцува без каквито и да било угризения на съвестта, сякаш нищо не се е случило”, заяви Калдероли пред журналисти. В същото време големият син на жертвата Паоло Боси, който е ветеринар, каза за няколко медии от Милано, че нашенецът бил взет от него, брат му и майка им преди няколко години направо от улицата и всички гледали на него като на член от семейството. Особено грижовна към Дамян била именно убитата госпожа Карла Боси, която непрекъснато му угаждала с дребни подаръци, перяла го и го гледала едва ли не като свое дете. Не случайно в трагичната съботна вечер тя отворила на нашенеца вратата на собствения й апартамент, веднага след като той позвънил. Нещо повече, по нейна лична покана Дамян участвал в празничната коледна вечеря на семейството, където бил получил хубав подарък. „Мама трябваше да стане скоро прабаба, но за жалост не доживя този радостен момент!“, заяви през сълзи синът й. Добри думи за българина намери енорийският свещеник на района, където се намира чифликът за селски туризъм на семейство Боси – дон Бруно. Той го описа като добро момче, което често идвало при него в църквата, само дето от време на време прекалявало с алкохола и ставало заядливо. Като абсолютен крадец на дребно, който редовно тарашел за пари джобове и чекмеджета, пък изкараха убиеца колегите му от чифлика - филипинец и двама африканци. Дамян често им налитал на бой и те не искали нито да работят заедно с него, нито да спят в една стая. Гневни постове из социалните мрежи питат до колко може да се вярва на чужденците, дошли да изкарват прехраната си на Ботуша, и най-вече на българите. „Каква интеграция може да бъде възможна с такива хора“, коментира за „Ил Джорнале“ и регионалният съветник по сигурността и имиграцията Рикардо Де Корато. „Три години предполагаема интеграция не помогнаха на Борисов да се впише в социалната среда, тъй като отдавна крадеше пари от селската къща, където работеше“, допълва той. Според него общината в Милано трябва да прекрати интеграционните проекти, защото са рискови за хората, които приютяват чужденци.", "date": "2020.01.07", "title": "Италиански сенатор иска доживотна за Дамян, убил старица в Милано"}
{"url": "https://www.monitor.bg/bg/a/view/nakazatelna-akcija-sreshtu-avtomobilite-v-kustendil-185241", "text": "С поредна наказателна акция осъмнаха вчера два автомобила в Кюстендил. Колите са били паркирани в междублоковото пространство на улица „Раковски“ в областния град. Лек автомобил ВАЗ е с четири нарязани гуми, както и камион. Собствениците вече са подали сигнал в полицията, като надеждата им е извършителите да бъдат разкрити. Само преди около две седмици гумите на други 4 коли бяха направени на решето, отново на улица „Раковски“. „Просто нямаме думи, само болен мозък може да направи подобно нещо. Явно изчакват да се стъмни и започват да дупчат наред. Подозираме едни съседи, които са обявили война на целия квартал, но няма как да го докажем. Вече сме решени да сложим камери, за да заловим най-накрая злосторника“, категорични са потърпевшите кюстендилци. Междувременно подобна наказателна акция беше регистрирана и в Дупница. 3 автомобила, паркирани на ул. „Каваклия“ в града, са също със срязани гуми, като там вандалите са посегнали и на стъклата. Местопроизшествието са обслужени от полицейски екипи, по случаите са започнати досъдебни производства.", "date": "2020.01.07", "title": "Наказателна акция срещу автомобилите в Кюстендил"}
{"url": "https://www.monitor.bg/bg/a/view/10-ot-14-doma-za-hora-s-demencija-plachat-za-remont-temata-185238", "text": "Всички 14 домове за пълнолетни лица с деменция са били проверени през 2018 година, като в 10 от тях от Агенция „Социално подпомагане“ установили спешна нужда от ремонти за подобряване на условията на живот на болните, както и осигуряване на достъпна среда за тях. Това заявиха от институцията за „Монитор“. През изминалата 2019 експертите от АСП извършили мониторинг за изпълнението на дадените препоръки и предписания от комплексната проверка за 10-те дома с неподходящи условия за живот, разясняват още от институцията. От двете планови проверки през 2018 и 2019 година от социалното подпомагане установили и необходимост доставчиците на социални услуги да повишат качеството на предлаганите социални услуги, съобразно стандартите в Правилника за прилагане на Закона за социално подпомагане. Във връзка с констатираните пропуски и нарушения от АСП са изготвени констативни протоколи, които са връчени на директорите на специализираните институции и на кметовете на съответните общини. Дадени са препоръки и предписания за както и подобряване на качеството на услугите за хора с деменция, уточняват от Агенция „Социално подпомагане“. За периода 2018-2019 година са постъпили общо три сигнала за нарушения в домове за пълнолетни лица с деменция. Два сигнала имало през 2018 г. и един през 2019 г., заявяват от АСП. Експертите от социалното подпомагане са извършили проверка и в дома за хора с деменция в с. Горско Косово през 2018-та. Тогава установили нужда от смяна на мебелировката в дома и необходимост от повишаване на квалификацията на персонала. Част от предписанията пък се отнасяли до вписването в Регистъра на потребителите за информация за адреса на личния лекар, дадени са препоръки и за актуализиране на писмената информация, предоставяна на потенциални потребители и вписване в нея на условията и правилата за ползване на услугите, както и на процедурата за подаване на жалби, разясняват експертите от социалното подпомагане. Домовете за хора с деменция са 14 в цялата страна, в тях са настанени 774 души. Чакащи пък са 305, това става ясно от данните на социалното министерство. Домовете за стари хора са 82, като в тях са настанени 5365 души. А чакащите са близо 1300. Според данните на регионалната дирекция за социално подпомагане в Стара Загора 764 мъже и жени на преклонна възраст чакат „ред“, за да бъдат настанени в някой от 9-те социални дома. Най-голям е броят на чакащите за дома за стари хора с психични разстройства в село Лясково. Той е с капацитет за 60 души, а на опашката са 452 души. С 10 по-малко са били преди 2 години. Сходна е ситуацията за специализираното заведение за пълнолетни с деменции в Казанлък, където 64 от общо 70-те места са заети трайно, а още 83 чакат „да се отвори местенце“. Всички домове се пръскат по шевовете, ситуацията е една и съща от години, въпреки нароилите се през последните две десетилетия частни структури. Там обаче таксите в много от случаите са непосилни за нуждаещите се, показва репортерската проверка. В държавните настанените плащат между 70 и 80 на сто от месечните си доходи, като горната граница е за онези, които имат прехвърлен на тяхно име някакъв имот. Дарение на имот, по възможност да е апартамент в големия град, искат частни старчески домове в Пловдив. Това е условието, за да бъде приет възрастен с ниска пенсия, която му е недостатъчна за плащане на високите месечни такси. А те в частните старчески домове са между 700 и 1000 лева на месец, установи проучване на „Монитор”. Тази цена е при условие, че пенсионерът е в състояние да се обгрижва сам. Ако обаче страда от болест, която го е приковала на легло и е необходима 24-часова грижа, сумата на месец нараства с още 200-300 лева. Условията в различните частни домове за възрастни хора в Пловдив и региона са различни, споделят препатили. Статистиката на бургарската дирекция за социално подпомагане пък сочи, че за всички държавни социални домове на територията на област Бургас Наплив има и в частните старчески домове. Там свободни места също трудно се намират. Над 10 частни домове работят в Бургаско и за всеки от тях поне 5-6 души чакат ред за настаняване. Цените тръгват от 600 лева и стигат до 1500 лева на месец. Таксата за домуващите се определя в зависимост от състоянието им. Ако кандидатът може сам да се обслужва, то заплаща минимума от 600 лева. Ако обаче е с увреждания, на легло и има нужда от асистиране при хранене, къпане и преобличане, то цената стига максимума. На територията на област Бургас функционират 11 социални домове за възрастни, които разполагат общо с 562 места. От тях две заведения са за хора с умствена изостаналост, други две за лица с деменция, един за възрастни с психически разстройства и още два за такива с физически увреждания. Останалите четири домове са за старци, които могат да се обслужват сами и не са на легло. В тях има общо 154 места. Всички са заети на 100% и практически свободни места няма. Във Великотърновска област чакат по около година-две минимум и често се случва кандидатите да не дочакат постъпването си в старчески дом. В петте общински дома за издръжката на старците се използва между 60 и 80 процента от пенсията им. Като цяло условията в тях са добри и досега името на тези домове не е било замесвано в скандали и конфликти. Наред с тях в областта има и още не по-малко от 5-6 частни старчески домове.", "date": "2020.01.07", "title": "10 от 14 дома за хора с деменция плачат за ремонт (ТЕМАТА)"}
{"url": "https://www.monitor.bg/bg/a/view/337-shkola-s-merki-za-bezopasnost-po-tymno-185240", "text": "Втора смяна до 18.30 ч. препоръчва Министерството на образованието и науката на 337-те училища в страната с двусменен режим на обучение. Предложението е с цел да се улеснят учениците и да се осигури тяхната безопасност. Това коментираха експерти от просветното министерство пред „Монитор“ във връзка с изказване на зам.-министъра на образованието и науката Таня Михайлова. Пред DarikNews тя коментира, че по-ранното приключване на занятията ще доведе до по-малко натоварване на децата и намаляване на пътнотранспортните произшествия с ученици, тъй като шофьорите ще са по-концентрирани на пътя. Тази идея на МОН обаче не е задължителна за учебните заведения в страната, а е единствено препоръка, тъй като не всички училища могат да осъществят тази промяна. Зам.-министър Михайлова добави, че в някои училища вече е въведена тази практика. Там, където има нулеви часове, децата тръгват с час по-рано и се прибират в 18.30 ч., вместо в 19.15 ч. при максималните седем занятия. Това е една от мерките за безопасност на децата, които предвижда министерството. Програмата предвижда и обучение на учениците относно правилата за движение и пътните знаци, както и необходимостта да носят светлоотразителни жилетки. МОН също работи за въвеждането на едносменен режим на обучение, но е трудно да се реализира в цялата страна, коментират експерти от министерството. Всеки град е с различен етап на подготовка, тъй като това зависи от много фактори. В по-големите градове има повече ученици и съответно директорите срещат проблеми с въвеждането на една смяна. Тази реформа може да бъде осъществена най-рано през 2029 г., стана ясно от думите на Михайлова.", "date": "2020.01.07", "title": "337 школа с мерки за безопасност по тъмно "}
{"url": "https://www.monitor.bg/bg/a/view/dvama-ot-trima-shte-deklarirat-danycite-si-onlajn-185242", "text": "С автоматично попълнена декларация се очаква близо две трети от българите да подадат годишната си данъчна декларация онлайн. Това каза говорителят на Националната агенция по приходите (НАП) Росен Бъчваров за \"Монитор\". През 2018 г. една трета от декларациите на физически лица са били подадени по интернет, а миналата година бе рекордна, като за пръв път електронните формуляри са повече от хартиените. В края на тази седмица ще започне годишната данъчна кампания, като от 10 януари до края на април всеки български гражданин, чиято заплата или доходи от други дейности, например наем, се облагат, ще трябва да декларира това обстоятелство пред приходната агенция. Данъчната кампания за 2020 г. обаче ще протече малко по-различно. Освен по-късното започване на кампанията, вече ще имаме два месеца повече за получаване на отстъпка. Предишни години от 5% отстъпка или до 500 лева от данъка за довнасяне можеше да се възползват само тези граждани, които попълнят правилно и внесат декларацията си до края на януари. Сега този срок се изменя до края на март с допълнителното условие, че няма неплатени стари задължения. ще бъдат предложени на гражданите, но от НАП припомнят, че това ще е само за тези, които подават документите онлайн. За целта те ще трябва да разполагат или с персонален идентификационен код (ПИК), или с електронен подпис. Услугата за автоматично попълване се планираше да започне от февруари, но вместо това тя ще тръгне от март, като достъп до нея ще има през сайта на агенцията. На въпрос дали от агенцията очакват опашките по гишетата да намалеят, НАП отвърна, че опашки няма от години. Към декларацията може да се добавят и други доходи, постъпили от физически лица, или от чужбина. Наемодателите пък сами ще попълват информацията. Самоосигурявалите се през 2019 г. са задължени електронно да подадат декларация. В случай на използвани облекчения, те трябва да се посочват. Напомняме, че към данъчната декларация вече ще се подават или това са копие от решение за намалена работоспособност, копие от решение за ТЕЛК/НЕЛК и копия на платежни документи, които удостоверяват направените вноски за закупуване на осигурителен стаж при пенсиониране. Всеки има задължението да провери доколко въведените данни са правилни и да поправи в случай на неточност. От тази година отпада задължението да се прикачват служебни бележки, а справката за изплатени през годината доходи и удържани данъци и задължителни осигурителни вноски вече ще се внася само по електронен път. Поправки по нея ще могат да се правят до 30 септември, а срокът за внасянето й е 28 февруари. Близо 50 000 фирми са внесли декларации за авансов корпоративен данък. Това показват данни на Националната агенция по приходите (НАП) към края на декември, изведени за „Монитор”. Декларациите за месечен авансов данък са 7745 броя, а тези за тримесечен - 39 470. Срокът за деклариране на авансовия корпоративен данък изтече в средата на декември, като от агенцията дават възможност данните да се коригират. Така фирмите могат да избегнат начисляването на лихви от страна на НАП заради несъответствия или чакането, за да се възстанови данъкът. За да се променят вноските обаче, се подава друга декларация. По данни на приходната агенция до 16 декември 17 537 фирми са поправили документите си. Фирмите, чиито приходи от продажби за предходната година надвишават 300 000 лв., са длъжни да правят авансови вноски за корпоративен данък. Те са месечни и тримесечни и се определят на базата на прогнозна данъчна печалба за текущата година.", "date": "2020.01.07", "title": "Двама от трима ще декларират данъците си онлайн"}
{"url": "https://www.monitor.bg/bg/a/view/jena-prodade-myja-si-na-lubovnicata-mu-za-17-dolara-185236", "text": "Жена разбра за изневярата на мъжа си, но не изгуби самообладание, а сключи сделка, пише сайтът Яндекс. Действието се развива като във филмов сценарий: жената се прибира вкъщи по-рано от работа и заварва мъжа си в спалнята с любовница. Измамената съпруга не вдигнала скандал, а мъжът ѝ не се опитал да обяснява каквото и да е – всичко било ясно. Той си събрал багажа и напуснал дома си мълчаливо. Краят на тази история, обаче, бил малко по-различен, отколкото във филмите. След като съпругът не се обадил повече от седмица, кенийката Една не се разстроила, а намерила изгоден за себе си изход от ситуацията. Основната ѝ грижа била свързана с трите ѝ деца, за които баща им очевидно изобщо не се вълнувал. Затова кенийката решила да се свърже с любовницата на мъжа си и да ѝ предложи изгодна сделка – новата възлюбена на съпруга ѝ да плати 20 долара, а в замяна на това Една няма да пречи на щастието на влюбените. Двете жени се споразумели за сумата от 17 долара. Самата Една не съжалявала ни най-малко за постъпката си, тъй като мъжът ѝ имал навика на пие и не ѝ помагал. Изкараните по този начин пари тя похарчила за децата си, на които купила подаръци и нови дрехи. Съдбата на съпруга ѝ не я интересува – Една е категорична, че ако той поиска прошка и пожелае да се върне, тя няма да го допусне повече в живота си. ", "date": "2020.01.07", "title": "Жена продаде мъжа си на любовницата му за 17 долара "}
{"url": "https://www.monitor.bg/bg/a/view/18-miliona-zriteli-gledaha-zlatnite-globusi-185210", "text": "Малко над 18 милиона любители на киното и телевизията са гледали на живо 77-ата церемония по връчването на наградите „Златен глобус“ в неделя вечерта. Цифрата бележи 2 процента спад в сравнение със събитието миналата година, като най-голям отлив има сред зрителите на възраст между 18 и 49 години. Така, тазгодишнте Глобуси бележат рекордно нисък рейтинг от 8 години насам, когато през 2012 г. церемонията бе проследена от 16,85 милиона души. Тогава събитието бе отново водено от  . Най-нисък рейтинг обаче наградите на Асоциацията на чуждестранната преса в Холивуд бележат през 2008 г. Тогава нито една звезда не посети събитието, а победителите бяха обявени на пресконференция.", "date": "2020.01.07", "title": "18 милиона зрители гледаха Златните глобуси"}
{"url": "https://www.monitor.bg/bg/a/view/volejbolistkite-startiraha-s-porajenie-v-olimpijskata-kvalifikacija-185245", "text": "Женският национален отбор на България по волейбол стартира с поражение участието си в европейската олимпийска квалификация в Апелдоорн (Холандия). \"Лъвиците\" отстъпиха на Полша с 1:3 (25:23, 20:25, 19:25, 22:25) в двубой от група А, изигран в зала \"Омниспорт\". Така момичетата на Иван Петков не успяха да го зарадват с спах навръх имения му ден и заемат второ място във временното класиране. Полша е на първата позиция - преди изиграването на втория двубой за деня. Най-резултатна за родния тим бе Елица Василева с 15 точки (2 блокади), с 12 точки се отчете Гергана Димитров. 11 точки реализира Нася Димитрова (3 блокади). За полския отбор Малвина Смажек-Годек бе над всички с 24 точки (1 блокада), 19 точки добави Магдалена Щисяк (3 аса, 2 блокади).  Утре (8 януари) България среща домакините от Холандия в късния двубой от 20.30 ч. наше време.", "date": "2020.01.07", "title": "Волейболистките стартираха с поражение в олимпийската квалификация"}
{"url": "https://www.monitor.bg/bg/a/view/s-bg-pasport-pytuvame-bez-viza-v-171-strani-po-sveta-185244", "text": "Българският паспорт продължава да бъде един от най-привлекателните в света. С него могат да бъдат посетени без виза 171 държави по света. Това ни нарежда на 18 място в глобалната класация на швейцарската фирма Henley & Partners за 2020 г., предаде БГНЕС. Рейтингът е изготвен в съответствие с броя на дестинациите, до които притежателите на съответните паспорти имат безвизов достъп. Класацията се оглавява от Япония, чиито граждани могат да посетят безпрепятствено 191 държави. На второ място е Сингапур – 190 държави, а третото място е отредено на Германия и Южна Корея, чиито граждани могат да посещават безвизово 189 държави. България дели 18-тото място с Обединените арабски емирства. Преди нас от балканските страни са само Румъния, която е 17-та и чийто паспорт позволява да се посетят с една държава повече – 172, и Гърция – 8 място със 184 страни. Класацията се основава на ексклузивна информация на Международната асоциация за въздушен транспорт (IATA), която поддържа най-голямата и най-точна база данни за пътуванията. Тя е актуализирана с текущи проучвания на изследователския отдел на Henley & Partners. ", "date": "2020.01.07", "title": " С БГ паспорт пътуваме без виза в 171 страни по света"}
{"url": "https://www.monitor.bg/bg/a/view/nezapomnen-mori-italija-185215", "text": "Властите в Северна Италия вдигнаха под тревога региона заради покрилия го незапомнен смог. Особено опасно за здравето на хората става положението в големите градове Милано, Торино, Верона, Бреша, Падуа и Венеция, където наличието на финни прахови частици във въздуха вече е 3-4 пъти по-високо от допустимата норма от 50 микрограма на кубически метър. А изгледите обстановката да се подобри са нищожни, тъй като през близките дни не се очакват валежи, нито пък силни ветрове, които могат да „втечнят“ или издухат надалеч суспендираните в атмосферата микроскопични частици от твърди и течни вещества. Най-зле от изредените по-горе населени места е положението в Торино и в сателитните му десетина по-малки селища, където повече от десет дни наличието на фини прахови частици във въздуха е далеч над допустимото. Ето защо от вторник в града на ФИАТ е забранено движението на всякакви дизелови автомобили дори с екостандарт „Евро 5“, както и на бензинови „Евро 1“, които са смятани за най-големите замърсители. Засега малко по-добре е ситуацията в Милано и другите големи градове из долината на реката По чак до Венеция, където са спряни от движение дизеловите возила „Евро 4“. В същото време навсякъде в Северна Италия е намалено топлоподаването от нарочните централи – другият голям източник на опасните за хората микроскопиични твърди тела. За капак санитарните власти в Милано обявиха днес, че местните болнични заведения са претъпкани с болни от тежки форми на грип. В същото време къде заради изключително замърсения въздух, къде заради резките температурни промени, растат като никога в геометрична прогресия заболяванията от пневомония. Същата тенденция за жалост се забелязва в големите градове южно и източно от Милано – Лоди, Крема, Кремона, Мантова и Пиаченца.", "date": "2020.01.07", "title": "Незапомнен смог мори Италия "}
{"url": "https://www.monitor.bg:443/bg/a/view/zdraveopazvane-po-mesta-185230", "text": "", "date": "2020.01.07", "title": "\"Здравеопазване\" по места"}
{"url": "https://www.monitor.bg:443/bg/a/view/blizo-306-mln-leva-e-budjetyt-na-burgas-za-2020-g-185234", "text": "Бургас започва годината с финансова стабилност и годишна бюджетна рамка от 305, 942 777 лева. Проектобюджетът за 2020 е справедлив, тъй като осигурява средства за всички направления, необходими за  развитието на града, обяви кметът Димитър Николов. Той представи основните приоритети и акценти в проектобюджета за тази година. Изброените обекти в него са само част от тези, които ще се реализират през годината и за които е осигурено финансиране. Община Бургас подготвя и проекти, с които ще кандидатства за финансиране, а обектите ще бъдат обявени след осигуряването им. Отделени са достатъчно средства за централна градска част и съставните селища, които ще се ремонтират, но след подмяна на канализацията и водопроводите от ВиК Бургас, уточни градоначалникът. При изготвянето на финансовата рамка е използван консервативен подход., с разчет на база местните приходи, които са формирани за поредна година без да бъдат завишавани местните данъци на гражданите. Изключение прави единствено вдигането на екологичната компонента от данъка върху автомобилите, което касае най-замърсяващите, като увеличението е Средствата, които ще постъпят, ще се използват за екологични дейности. В доклада си за 2019 г. Агенцията за кредитен рейтинг отчете, че финансовите показатели на Община Бургас са подчертано по-добри от средните за страната, както и че Бургас е сред общините с най-добри параметри за финансова устойчивост. Бюджет 2020 е със същата приходна част, но много по-голяма разходна по отношение на държавно делегираните дейности. Средствата за тях в бюджета са нараснали с 16 млн. лв. спрямо 2019 г. За заетите в образованието са с ръст 15,5 %, в здравеопазването - с 10 %, за социални услуги - с 11,5 %, за центровете за настаняване от семеен тип на деца /младежи с увреждания -15 %, за центровете за временно настаняване - с 8 %, за функция \"Култура, спорт, почивни дейности и религиозно дело\" - с 8,6 %. \"Бюджет 2020 е начало на поетапното изпълнение на предизборната ми програмата, която бургаските граждани подкрепиха\", каза кметът Димитър Николов. Бюджет 2020 е подготовката на Бургас за разгръщането на новите перспективи за града и общината. Заложените инвестиции в него са важни за бъдещото развитие на ключови сектори за региона: Бюджет 2020 е насочен към инвестиции в образованието на младите и създаването на условия за откриването на нови работни места чрез инвестиции в зоните за бизнес. Община Бургас ще стартира няколко програми, свързани с безопасността на пешеходците, междублоковите пространства, околната среда,   социалните дейности и сигурността.", "date": "2020.01.07", "title": "Близо 306 млн. лева е бюджетът на Бургас за 2020 г. "}
{"url": "https://www.monitor.bg:443/bg/a/view/divo-prase-napadna-hora-na-benzinostancija-video-185231", "text": "Диво прасе напанда хора на бензиностанция в северна Индия. Атаката е била заснета от охранителна камера на обекта.  От видеото, публикувано от LADbible във фейсбук, се вижда как прасето неколкократно напада персонала, които се опитват да отвърнат на удара.  ", "date": "2020.01.07", "title": "Диво прасе нападна хора на бензиностанция (ВИДЕО)"}
{"url": "https://www.monitor.bg:443/bg/a/view/januari-e-mesecyt-na-izneverite-185229", "text": "След края на сплотяващия семействата коледен и новогодишен период настъпва януари - месецът на изневерите и разводите, пише в. \"Дейли стар\", позовавайки се на резултатите от проучване, направено във Великобритания. Допитването сред потребители на сайта за извънбрачни запознанства Illicit Encounters отчита повишение с 37 процента на регистрациите през първия месец от годината. Анализаторите отбелязват че тази седмица 50 000 души ще започнат афери, а до края на месеца броят на кръшкачите ще се увеличи до 120 000. Изневерите често водят до раздели и разтрогване на бракове. Денят на развода - 6 януари, когато най-много хора решават да се разделят с партньорите си, отмина, но статистиката сочи, че като цяло през януари се подават с 24 процента повече молби за разтрогване на брака. Причината е, че след отминаването на празниците двойките решават, че е време да разрешат проблемите в отношенията си", "date": "2020.01.07", "title": "Януари е месецът на изневерите "}
{"url": "https://www.monitor.bg:443/bg/a/view/perfektnite-myje-ot-malkija-ekran-185232", "text": "Здравейте, скъпи блондикофили! Днес е вторник и ето, че отново ще се впуснем в дълбокосмислени разсъждения за живота... Поне доколкото това се отдава на две блондинки. И тъй като – както вероятно се досещате, търсенето на Перфектния мъж е едно от нашите основни занимания (дори и когато сме на работа), то именно на Него ще се посветим и сега. Ето, че настъпи моментът, в който ще издадем на мъжете една стриктно пазена тайна – жените от край време сравняваме половинките си с Принцовете, които виждаме на малкия екран. Както бабите ни въздишат по Ридж от „Дързост и красота“ или Хуан от „Трима братя, три сестри“, така и ние днес – като техни достойни наследнички, си мечтаем, че един ден ще срещнем мъж, максимално наподобяващ тези, в които вече сме се влюбили от телевизора. Вижте част от тях: И двете сме категорични (а и сигурно всяко момиче, гледало поне един епизод от сериала), че Джак Пиърсън от „Това сме ние“ най-много заслужава титлата „перфектният мъж“. Абстрахираме се от чаровната усмивка на актьора Майло Вентимиля и се фокусираме върху съпружеските достойнства на героя му. Това е най-отдаденият мъжки персонаж в телевизионния ефир, чиято любов към нежната му половинка отстоява на време, пространство и всякакви премеждия. Освен това е и страхотен татко, може да ремонтира сам къщата (и изглежда добре по потник, докато го прави) и би жертвал всичко заради семейството си. Дамите уж чакат рицаря на бял кон... Е, ние чакаме Джак Пиърсън в семеен пикап. Той съвсем не е типичният мачо или секссимвол. Но всяка жена си мечтае съпругът й да е толкова влюбен в нея, колкото Фил Дънфи от „Модерно семейство“ в своята. Още повече, когато годините в брака надвишават по численост ергенските. Романтичен, мил, забавен, чудесен баща, който всячески се опитва да се хареса на тъст си – това са само част от качествата, с които Фил си заслужи място в този списък. Той не ревнува излишно. Нещо повече – би свъсил вежди само ако види, че друг мъж разсмива повече жена му от самия него. Забавлението и щурите технологични „открития“ са му страст, заради което и семейният живот с Фил ни се струва като директно изваден от приказка. Ах, Харви Спектър от „Костюмари“... Топ адвокат от влиятелна кантора в Ню Йорк. Нахъсан, с чувство за хумор и знае наизуст редица цитати от филми. За разлика от повечето костюмарчета от реалния свят не изглежда все едно е глътнал бастун. Средностатистическият зрител би си помислил, че този красив богаташ ще е в отбора на кръшкачите, но тук идва най-хубавата част – той отрича изневярата. Така че това го класира директно в А-листата на перфектните мъже от малкия екран. Някои момичета спират да преследват лошите момчета след завършването на гимназията, а други тичат след такива цял живот. Ако сте от втория тип, то Деймън Салваторе от „Дневниците на вампира“ е точното попадение за вас. Допустимо самовлюбен, закачлив, с очи на хъски и очевидно не е чак толкова лош, когато се влюби. Нашето момиче Нина Добрев и различните героини, в чиято кожа скочи в сериала, са доказателството за това. А и няма нищо по-хубаво от това, да знаеш, че можеш да разтопиш и най-леденото сърце. Честни сини очи, лъвска червеникава грива и тяло ала Мистър Олимпия. Това е Джейми Фрейзър от „Друговремец“ (Outlander). Възпитан със спартанската дисциплина на шотландски воин, Джейми е от онази порода мъже, за които честта е винаги на първо място... след любимата му, разбира се. Може да прекарат десетки години разделени, но той остава вечно влюбен в своето момиче. Освен, че има обет никога да не лъже своята избраница, той също подхожда с огроооомна доза доверие към нея. Дотолкова, че нито веднъж не поставя под въпрос цялата история с пътуването във времето.", "date": "2020.01.07", "title": "Перфектните мъже от малкия екран"}
{"url": "https://www.monitor.bg:443/bg/a/view/doza-shtastie-i-zavryshtane-vljazoha-v-top-10-na-bg-filmite-ot-poslednite-20-godini-185173", "text": "„Доза щастие“ и „Завръщане“ - това са двата филма от последната година, които успяха да намерят място в топ 10-те родни най-гледани родни заглавия в последните две десетилетия. Към момента те заемат девето и десето място в класацията, като са гледани от съответно 92 455 и 91 520 зрители. Данните са от Националния филмов център към датата 5 януари. „Доза щастие“ на режисьорката Яна Титова пък все още може да бъде гледан на голям екран. Ники Илиев посрещна 2020 г. с новината, че неговият „Завръщане“ е най-гледаният за предходната година. Предвид, че филмът направи премиерата си по-рано от „Доза щастие“ и широкото му разпространение е вече прекратено, от началото на новата година „Доза щастие“ успя да го изпревари по брой зрители. Най-гледаният български филм от новата вълна на родното кино е „Мисия Лондон“. Това е и единственото родно заглавие, което е успяло да събере повече от 2 млн лв. от боксофиса. В класацията попадат още Love.net, “Операция „Шменти капели“, „Тилт“, „Възвишение“, „Привличане“, „Бензин“ и „11А“.", "date": "2020.01.07", "title": "„Доза щастие“ и „Завръщане“ влязоха в топ 10 на БГ филмите от последните 20 години"}
{"url": "https://www.monitor.bg:443/bg/a/view/agrofondyt-dava-izvynredno-pari-za-gorjalata-ferma-185011", "text": "ДФ „Земеделие” ще подпомогне семейство Райка и Георги Димитрови от брациговското село Исперихово, съобщи пресцентърът на агрофонда. Решението е взето, след като семейството чрез медиите помоли за помощ, за да спаси стадото си от 400 овце от глад.  Причината е, че точно на Рождество Христово складовете с храна на семейната ферма пламнаха и огънят погълна запасите с храна за животните.    Изпълнителният директор на фонда Васил Грудев се е свързал по телефона с пострадалите стопани веднага след това, научи „Телеграф”. ДФЗ стартира процедура за отпускане на индивидуална помощ de minimis на семейство Димитрови. Финансовата подкрепа ще компенсира фермерите за щетите, които огнената стихия нанесе на стопанството, унищожавайки целия фураж за животните - над 20 тона фуражи и близо 10 хил. бали слама.  Чрез държавната помощ ще бъде осигурено изхранването на елитното стадо овце през зимния период, допълнил Грудев. Общият размер на подпомагането за един земеделски стопанин, както и за едно и също предприятие по схемата de minimis, не може да надхвърля левовата равностойност на 25 000 евро (48 895.75 лв.) за период от три данъчни години (2017–2019 г.).", "date": "2020.01.07", "title": "Агрофондът дава извънредно пари за горялата ферма "}
{"url": "https://www.monitor.bg:443/bg/a/view/orban-vyznamerjava-da-napuska-enp-185211", "text": "Управляващата партия „Фидес“ на унгарския министър-председател Виктор Орбан сериозно обмисля да напусне дясноцентристката Европейска народна партия (ЕНП), заяви висш член на „Фидес“ пред Политико. Ръководството на „Фидес“ проучва възможността да се присъедини към управляващата партия „Право и справедливост“ на Полша в групата на европейските консерватори и реформисти, добави членът на „Фидес“, като отбеляза, че при подобно споразумение Орбан ще играе водеща роля сред реформистите. Управляващата партия на Унгария бе отстранена от политическото семейство на ЕНП миналия март заради притеснения, свързани с правната норма, въпреки че 13-те евродепутати от партията остават част от групата на ЕНП в Европейския парламент. „Не можем да правим компромиси с демокрацията, върховенството на закона, свободата на печата, академичната свобода или правата на малцинствата“, заяви тогавашният лидер на ЕНП Жозеп Дол след решението за временно замразяване на „Фидес“. “Антиевропейската реторика е неприемлива. Разминаванията между ЕНП и „Фидес“ трябва да престанат”, добави той. Наследникът на Дол, Доналд Туск, ще отправи препоръка към членовете на ЕНП относно бъдещето на „Фидес“ през следващите седмици, след като експертната комисия представи вътрешна оценка дали „Фидес“ действа в съответствие с правилата и ценностите на партията. Очаква се въпросът да бъде обсъден по време на заседание на ЕНП в началото на февруари. Формално унгарското правителство поддържа през последните месеци, че желае да остане в ЕНП. “Не мисля, че „Фидес“ ще бъде член на ЕНП”, каза Габор Г. Фодор, който ръководи фондация „Századvég“, мозъчен тръст, тясно свързан с „Фидес“. Фодор добави, че членството на партията е свързано с въпроса за имиграцията. След замразяването на дейността на „Фидес“ в ЕНП някои консервативни европейски политици се надяваха, че този ход ще окаже натиск върху унгарското ръководство да обърне част от политиките си. Но Орбан не обръща внимание на много от притесненията на своите критици и през последните месеци предприе стъпки, за които опонентите му казват, че представляват нови заплахи за независимостта на съдебната система и академичната свобода. „Фидес“ не е подобрила поведението си” след суспендирането, каза финландският евродепутат от ЕНП Петри Сарвама пред Политико. “Всъщност промяната на поведението им изглежда не е в техен интерес.” Междувременно експерти и официални лица в Будапеща предизвикаха тревога за това, което бе описано като опит за политическа намеса в независими институции като съдилища, театри, университети и разузнавателни агенции. В същото време чуждестранните официални лица са загрижени за нарастващото влияние на Кремъл в Унгария. Изказвайки се на конгреса на ЕНП в Загреб през ноември, Туск каза, че Орбан е “много близък приятел”, но че не е съгласен с “идеите, представени” от унгарския лидер, особено с неговата “нелиберална демокрация”.", "date": "2020.01.07", "title": "Орбан възнамерява да напуска ЕНП"}
{"url": "https://www.monitor.bg:443/bg/a/view/cska-shte-igrae-kontrola-s-japonci-185218", "text": "ЦСКА ще играе контролна среща с „Шонан Белмаре“ от Япония на 26 януари в Марбея, научи „Монитор“. „Червените“ ще бъдат на лагер на испанска земя от 19 януари до 2 февруари и се предвижда да изиграят 4 контролни срещи там. Засега е сигурна и проверката с втородивизионния германски „Нюрнберг“ на 21 януари в Испания. Вчера футболистите на ЦСКА преминаха успешно пълни медицински изследвания. Всички са здрави и са напълно готови за първия етап от предсезонната подготовка. Днес отборът лети за Анталия, а първата и единствена контролна среща на турска земя е предвидена за 16 януари. Съперник на “червените” ще бъде казахстанският “Каспий”. Това е новак в елита на Казахстан, който миналата година завърши на второ място във втора дивизия и спечели промоция. Нападателят на ЦСКА Али Соу пък вече се присъедини към отбора. Гамбиецът закъсня за дебютната тренировка и не беше на линия на първия сбор за 2020 година. Веднага се заговори за негов трансфер в чужбина, а ръководството няма нищо против, ако някой извади исканата сума от около 2 милиона лева. В момента няма оферта за него, но има доста запитвания. Така Али Соу ще пътува за първия лагер на \"червените\" в Турция.", "date": "2020.01.07", "title": "ЦСКА ще играе контрола с японци "}
{"url": "https://www.monitor.bg:443/bg/a/view/falirat-bylgarski-pticevydi-185013", "text": "Това е той: Проф. Димитър Белоречков, председател на сдружението на птицевъдите в България - Проблемът е, че става дума за законна търговия. От една страна, месото със салмонела при термична обработка не е опасно. От друга, тези, които го продават, разполагат с документи, че всичко е наред във фермата, където са огледани пилетата, когато ги закарат в кланицата. Така това месо тръгва към съответния пазар с изрядна документация. От друга, пробите, които се вземат, дават резултат след три дни. През това време месото вече пътува към България, а преди резултатите да станат готови, може и част от него да сме изяли.    - Ами не виждате ли, че отвсякъде в ЕС съобщават за заразени пратки. На практика заразено месо със салмонела не може да се върне. То или трябва да се унищожи, или да се обработи термично. Полша е водеща в производството на пилета в Общността и за нея е важно да се следи месото.  - Е, има си регистър на БАБХ, в който е описано кой има право на такава търговия.  - България няма ли достатъчно производство на птици, за да задоволи националния пазар, а не да предлагат на хората болни пилета? Освен това е известно, че нашите птици са по-качествени.  Ние имаме огромна консумация на пилешко, годишно всеки българин изяжда по 25 кг птиче месо. Точно защото ни е качествено пилешкото, около 40 хил. т годишно продаваме основно на германския пазар. От друга страна, от Полша се внасят предимно дробчета и крилца, а ние нямаме толкова птици за добив само на карантия. Освен това със сигурност част от този внос от Полша се реекспортира. Но като българско месо.  - Ние нямаме подготовка да задоволим всички потребности. 100 хил. т птиче месо влизат в България, 107 хил. т произвеждаме, като 85 хил. т от бройлери, а другото е от патици и кокошки и вътрешности. Но вижте, играта с търговията е голяма, има разлика в ДДС, въпреки че се проверяват камион по камион. При всички положения има сива икономика във вноса.    - Как да не реагира, в момента цената на пилешкото е паднала на 3 лв. с ДДС от кланицата готово месо, а беше 3,60 лв. с ДДС. Българските производители търпят загуби, когато има дъмпинг на месо. Сега пиша писмо до министъра на земеделието да избързат със субсидиите за птицевъдство, защото някои от фермите може да фалират. Цената на фуража не се намалява, ние харчим електричество, минималната работна заплата скача, а тя като скочи и другите не могат да останат на същото положение. - Реално погледнато цените на фуражите са същите, Полша има някакво субсидиране, което не е ясно за ЕС, но факт е, че произвеждат продукт с по-ниска себестойност.", "date": "2020.01.07", "title": "Фалират български птицевъди  "}
{"url": "https://www.monitor.bg:443/bg/a/view/kris-hemsuyrt-dari-1-milion-za-borbata-s-pojarite-v-avstralija-185172", "text": "Актьорът Крис Хемсуърт, прочул се с превъплъщението си в бог Тор в киновселената на \"Марвел\", се разписа с благородна постъпка. Той е дарил 1 милион долара в подкрепа на борбата с горските пожари, които опустошават родината му Австралия. Оповестявайки щедрото дарение от името на семейството си в Инстаграм, 36-годишният секссимвол е призовал и почитателите си да направят всичко възможно, за да подпомогнат спасителните екипи и пожарните служби, които се борят с огнената стихия. Хемсуърт последва примера на австралийската звезда Никол Кидман, съпругът й Кийт Ърбан и американската певица Пинк, които дариха по 500 000 долара в подкрепа на усилията на местните пожарникари. Междувременно чуждестранните медии съобщиха, че дарение в размер на 500 000 долара за подпомагане на огнеборците от името на семейството си е направила и австралийската поп звезда Кайли Миноуг. Освен своя снимка на фона на красив пейзаж от Австралия, 51-годишната изпълнителка е публикувала в Инстаграм и дарителски линкове за феновете си, желаещи да се включат в инициативата.", "date": "2020.01.07", "title": "Крис Хемсуърт дари $1 милион за борбата с пожарите в Австралия"}
{"url": "https://www.monitor.bg:443/bg/a/view/myj-se-sybudi-za-da-otkrie-che-fetishist-smuche-prystite-na-krakata-mu-185228", "text": "Мъж се събудил на Бъдни вечер, докато пръстите на краката му биват смукани от друг мъж, който е влязъл в дома му, пише Independent. Собственикът на дома, казал, че няма пари, но натрапника заявил, че бил там само за да му посмуче пръстите на краката. Натрапникът се опитал да го сграбчи за слабините, но между двамата започнала борба, след което неканеният гост избягал. Преди да изчезне, мъжът се качил на паркираната пред дома кола на жертвата, като счупил с ритник предното стъкло. Не са извършени арести, но са взети ДНК проби от слюнката на заподозрения от пръстите на жертвата, и е започнало разследване срещу мъжа- фетишист.", "date": "2020.01.07", "title": "Издирват натрапник, смукал пръстите на спящ мъж "}
{"url": "https://www.monitor.bg:443/bg/a/view/prof-ivan-gazdov-narisuva-jambol-nerealen-i-realen-185219", "text": "Блиц изложба за Ивановден открива тази вечер от 18 ч. в галерия „Арте“ известният художник проф. Иван Газдов. Експозицията ще може да се види само до 10 януари и според неговото шеговито определение съдържа „графикатури и някои други неща“. По този повод доц. Георги Лозанов пише: „За именния си ден Иван Едуард Газдов – ексцентричният професор от Художествената академия с осанка на отегчен идалго, прави подарък на софийската публика. Излага в галерия Арте за три дни три графикатури в респектиращ формат, съпътствани от десетина по-малки образци на този негов авторски жанр, разнасящ славата му и тук, и далеч от тук. Графикатурите са на въображаем град, който всеки артист има в главата си, заедно с въображаем музей, въображаема муза, въображаема вятърна мелница и т.н. Работата е там обаче, че въображаемият град на Газдов е съвсем реален и си има име – Ямбол, родното място на художника. Но докато Газдов го е рисувал, докато го е зареждал със спомените си, докато е давал простор на таланта си, докато е влизал в причудливи детайли, Ямбол е напуснал реалността, за да се превърне в писмо до приятелите в Отвъдното, в илюстрация към ненаписана приказка, в разговор между дете и възрастен, които се оказват един и същ човек. И тази година той стана на 75. Затова изложбата е благотворителна и средствата, събрани от нея, ще бъдат вложени в юбилейно издание, представително за дългия творчески път на Иван Газдов. А детето… То, разбира се, ще продължава да рисува, все едно че вижда света за първи път“. Самият Иван Газдов пък казва, че картините са опит на художниците да материализират човещината, та да не сме толкова самотни в нематериалните си пориви. „Тези картини пред вас са такъв порив. Започнати преди повече от пет години, първоначалните варианти се развиваха и попълваха с нови и нови несъществуващи архитектурни елементи. А те пък са свързани в пространството на картините като зърна от моя лична броеница, съставена от скъпоценни части, фантастични елементи, олицетворяващи градското ни зараждане... Посвещавам тези картини на всички граждани по дух, които носят по нещо от тях в себе си. Позволете ми и да отдам чест на моите скъпи градски художници, приятели и близки от 60-те и 70-те вълшебни години на ХХ век и за нашата обща младост. А и за това, че носеха истинска стойностна градска интелигентност със своето поведение на очарователни бохеми, всеотдайни артисти в едно съвсем неартистично, безразлично и подтискащо време. Оставам с почит и преклонение към моя художествен създател (не само на мен, разбира се) – най-градския художник, милия и незабравим Стефан Бъчваров. Оставам със спомена за Димитър Бойчев, Иван Колев, Георги Зайков (Зайо), Павел Бакалов, Георги Наков, Михаил Михов (Мильо), Георги Найденов (бате Гошо), Милкона, Махмуд Абдурахманов (Мумито), Марчо Атанасов, Тадей Паскалев, Стойчо Банов. Също и за непрежалимия ми приятел Христо Лепов (Щърко), с когото обикаляхме по цели нощи от ресторант „България“ до „Андижан“ и обратно, в разговори за изкуството отвъд червената мъгла. Ще спомена и приятеля на художниците Иван Линев (Шока); и уникалния талант Ташко Попов...“, изброява изтъкнатият график Газдов. „Хората, с които съм споделял зараждащата се радост от изкуството, не бяха публични личности, но бяха в сърцата на немалко приятели. Те, заедно с нас сега, дишат зад този фантастичен град и се опитват да ни превеждат великия могъщ хор на тунджанските жаби. И много ми се иска да са ни направили по-добри...“, заключава художникът, който освен многоройните си научни титли – професор в Националната художествена академия, доктор към катедра „Плакат и визуална комуникация“, академик на БАНИ (Българска академия на науките и изкуствата) и на EASA (Европейска академия на науките и изкуствата, Австрия), е и почетен гражданин на Ямбол.", "date": "2020.01.07", "title": "Проф. Иван Газдов нарисува Ямбол – нереален и реален"}
{"url": "https://www.monitor.bg:443/bg/a/view/shofiorka-udari-tri-koli-v-plovdiv-bremenna-e-v-bolnica-185235", "text": "36-годишна жена не успя да спре на светофар в пловдивския квартал \"Кючук Париж\" и се блъсна в други три коли, спрели на червено. Инцидентът е станал днес следобед малко преди Бетонния мост по посока центъра, съобщи dariknews.bg.  По първоначални данни от полицията шофьорката е била зад волана на лек автомобил \"Пежо\"с пловдивска регистрация. До нея пътувала бременната й приятелка. Заради несъобразена скорост водачката не успяла да спре и се опитала да мине между спрелите на кръстовището коли. Така пежото се ударило първо в спрял бус с пловдивска регистрация, управляван от 48-годишен шофьор, а след това в старозагорско БМВ с 22-годишен водач. Накрая ударила и спрелия пред нея \"Фолксваген\" с пернишка регистрация. В него пътували френски гражданин и 28-годишна бременна жена.  На място са били изпратени полицейски и спешен екип. 28-годишната бременна е откарана в болница за прегледи, а другата бременна е отказала медицинска помощ, като заявила, че е добре.  Изясняват се причините за катастрофата. ", "date": "2020.01.07", "title": "Шофьорка удари три коли в Пловдив, бременна е в болница"}
{"url": "https://www.monitor.bg:443/bg/a/view/daniel-krejg-shte-vadi-nojovete-otnovo-185198", "text": "Даниел Крейг ще се завърне за продължението на „Вади ножовете“. Това обяви режисьорът на заглавието, което е сред претендентите в настоящия награден сезон – Райън Джонсън. След като се пенсионира в костюма на Джеймс Бонд (последният филм с неговото участие „Смъртта може да почака“ ще излезе тази година – б.а.), Крейг ще разнищва нови мистерии като детектив Бланк. Още преди церемонията по раздаването на наградите „Златен глобус“, където „Вади ножовете“ се бореше за три статуетки, Джонсън разкри, че вече работи по продължението. От оригиналния каст, в който влязоха още Ана де Армас, Крис Еванс и Джейми Лий Къртис, се очаква да се завърне обаче само Крейг. Джонсън („Междузвездни войни: Последният джедай“) е оптимист относно кога може да е завършил „Вади ножовете 2“, като си дава срок до следващата година. Причината за светкавичния интерес на продуцентите от Lionsgate за още едно криминале под тази шапка е успехът на заглавието в боксофиса. То бе заснето със скромния за Холивуд бюджет от 40 милиона долара. От продажбата на билети по света пък филмът прибра близо 250 милиона долара. Или иначе казано „Вади ножовете“ спечели над шест пъти повече пари, отколкото са инвестирани в него.", "date": "2020.01.07", "title": "Даниел Крейг ще вади ножовете отново"}
{"url": "https://www.monitor.bg:443/bg/a/view/10-metrova-vylna-premazala-morjacite-ni-oshte-na-palubata-na-stara-planina-185227", "text": "10-метрова вълна вероятно е премазала с тежестта си и убила двамата български моряци от екипажа на кораба „Стара планина“ в Норвежко море. След това ги е помела от борда, като телата им са потънали веднага и затова спасителната операция не е открила нищо и е прекратена след 7-часовото безрезултатно търсене. Това коментира дългогодишният спец в морското търсене и спасяване с 25-годишна международна практика, к.д.п. Никифор Герчев. Той посочва подобен случай, при който при разследване на инцидент 9-метрова вълна притиска моряк и по някаква случайност човекът остава на борда. След прибирането му бил с множество контузии, вследствие на тежестта от удара на вълната, която го е натрошила. „Голямата вълна повдига малкия кораб, докато при големите тя се разбива с голяма сила върху борда и го залива, обяснява ситуацията к.д.п. Герчев. Термокостюми и спасителни жилетки, които са задължителни при такива ситуации, могат да спасят моряците само ако не са били контузени от удара на вълната, която ги помита след това в морето. Задържането им на борда пък става задължително с обезопасителни въжета. Старият морски вълк коментира още случая със „Стара планина“, като отбеляза, че на пръсти се броят държавите по света, които могат да изпратят хеликоптери в такива опасни за живота метеорологични обстоятелства - огромни вълни, висока скорост на вятъра, ниска температура на водата... „Норвежците го направиха с две машини, и то с допълнителен човек на борда, обучен да се спусне и да извади от водата бедстващите. Това си е истински героизъм и изключителен профсионализъм, категоричен е дългогодишният шеф на БУЛСАР. Затова след прекратяването на операцията на норвежката брегова служба пръв от българска страна им изпраща благодарности за мъжеството. Спoрeд мoрcкoтo зaкoнoдaтeлcтвo, акo пaднaлитe зaд бoрдa мoряци нe бъдaт нaмeрeни, ce oбявявaт зa бeзcлeднo изчeзнaли. След пристигане на кораба по местоназначението му в Констанца, Румъния предстои разследване на инцидента от 4 администрации – норвежка (по местопроизшествието), българска и украинска (заради екипажа), на Малта (носител на флага), които да установят причините, довели до фаталния край. Това разследване не е за търсене на вина и отговорности, а за да се открият причините, довели до фаталния инцидент. Идеята е превантивна работа, като случаят се документира, за да стане достояние на всички морски компании и да не се допускат други подобни инциденти, каза още кап. Герчев. Дотогава кaпитaнът нa „Cтaрa плaнинa“ щe извърши т. нар. вътрeшнo рaзcлeдвaнe зa причинитe, дoвeли дo инцидeнтa. Oт „Пaрaхoдcтвo бългaрcки мoрcки флoт“, coбcтвeник нa плaвaтeлния cъд cъoбщихa, чe са информирали и варненската окръжна прокуратура. Пocлeднo кoрaбът e инcпeктирaн нa 9 дeкeмври, минaлaтa гoдинa, във връзкa c изиcквaниятa зa мoрcкa бeзoпacнocт. Инcпeкциитe ca зaвършили бeз зaбeлeжки oт cтрaнa нa кoнтрoлнитe oргaни. Моряци, които са плавали със „Стара планина“ припомнят, че преди време, при инцидент на кораба във френското пристанище Монтоар, близо до Сен Назер, загина опитен 52-годишен моряк. Според информация от разследването тогава, той вдишал газ при инсталиране на вентиалционна система и загубил съзнание. Смъртта му настъпила от задушаване.", "date": "2020.01.07", "title": "10-метрова вълна премазала моряците ни още на палубата на „Стара планина“  "}
{"url": "https://www.monitor.bg:443/bg/a/view/razshirenieto-na-sinjata-zona-vyv-varna-trygva-naj-kysno-prez-uli-185226", "text": "До средата на годината ще бъде пуснато разширението на Синята зона във Варна, съобщи с кметът на града Иван Портних. Тoва е един от представените общо 20 проекта, които ще са приоритет за реализиране през 2020 година. Втория етап на синята зона ще обхване периметъра между улиците „Кракра“,  „Беласица“, „Д-р Пискюлиев“ през бул. „Владислав Варненчик“, ул. „Дрин“,   „Пирин“, „Битоля“, „Братя Бъкстон“ през булевардите „Чаталджа“, „Генерал Колев“, „Царевец“, „Осми приморски полк“, ул. „Капитан Рончевски“,  „Васил Друмев“ и бул. „Княз Борис I“. Първият етап „Синя зона-център“, осигури 2 603  места. Планираните места за втория етап „Синя зона- широк център“, са 5 752 места в 6 подзони. Общият брой на местата за хора с увреждания при втория етап на зоната е 192, което е малко над 4% от общия брой маркирани места за паркиране по уличните платна. Броят на места за хора с увреждания във вътрешноблоковите пространства ще бъде прецизирана след тяхното  благоустрояване, поясни Портних. Предвидени са и зарядни станции за електромобили. Стартирането на т страната на Варненското езеро е друг голям приоритет за 2020 година. „Изграждането на този път ще отведе тежкия трафик, който отива към Южна промишлена зона, към Пристанището и частните пристранищни терминали. В много висока степен на готовност сме и вярвам, че през тази година ще започнем изграждането. Ще търсим, естествено, подкрепа от правителството“, допълни Портних. Създаването на е сред първите стъпки в административната реформа, по която работи активно Община Варна. Тя ще обедини в себе си дейностите за борбата с нерегламентираните сметища, чистотата на въздуха и водите, сметосъбирането, сметоизвозването, депата за отпадъци, завода за отпадъци. Всички тези функции ще бъдат обединени, за да имаме цялостен подход и висока степен на ефективност по отношение на екологията, посочи още варненския кмет. Той обеща още нови улици, подземни комуникации и паркоместа, детски площадки и зелени зони за отдих и спорт да има до края на годината във варненския квартал „Кайсиева градина“, който е сред другите големи проекти за 2020 година. Продължава и в „Градски транспорт“ ЕАД, като по ОП „Околна среда“ ще бъдат осигурени 60 нови електробуса. Стойността на проекта е 85,4 млн. лв. Освен тях, предвижда се закупуване на 2 бързозарядни станции и необходимия брой бавнозарядни станции, целта на които е през нощта на депо да се осъществи пълно зареждане на батериите за всички автобуси. Доставените превозни средства ще намалят и шумовото замърсяване в града.  ", "date": "2020.01.07", "title": "Разширяват Синя зона във Варна до юли "}
{"url": "https://www.monitor.bg:443/bg/a/view/b-ch-k-zapochna-razdavaneto-na-hrani-na-bedni-v-sofija-185224", "text": "БЧК започна раздаването на хранителни продукти на бедни в София, съобщиха от столичната червенокръстка организация. Право на тях по програмата, определени от Агенцията за социално подпомагане, са седем категории граждани. Храни могат да получават лица и семейства, подпомагани с целеви помощи за отопление през отоплителен сезон 2017/2018 г., майки и осиновителки, които са получавали месечни помощи за отглеждане на дете до навършване на една година към август миналата година, лица и семейства, получили еднократна помощ за ученици в първи клас, хора с над 90 на сто степен на увреждане с определена чужда помощ и ниски лични доходи от пенсия до 348,00 лв., които получават месечна финансова подкрепа по реда на чл. 70 от Закона за хората с увреждания. Помощ в хранителни продукти Столичната БЧК ще дава и на лица и семейства, които получават месечни помощи за отглеждане на дете с трайно увреждане, както и на тези, които са получили еднократни или месечни помощи, предназначени за превенция и реинтеграция, отглеждане на детето при близки и роднини и в приемни семейства по реда и условията на Правилника за прилагане на Закона за закрила на детето. В програмата са включени и хората, пострадали в резултат на бедствия и аварии при форсмажорни обстоятелства, подпомогнати с еднократна помощ за периода 1 януари – 31 август 2019 години. Всеки, включен в програмата, ще получи 24,57 кг от 16 вида хранителни продукти: пшенично брашно – 2 кг; ориз – 1 кг; спагети – 1 кг; лютеница – 0,500 кг; зелен фасул консерва – 2,400 кг; домати белени – 1,600 кг; грах зелен – 1,600 кг; гювеч консерва – 1,600 кг; конфитюр – 0,500 кг; говеждо в собствен сос консерва – 0,300 кг; говежди кюфтета в бял сос консерва – 0,600 кг; пиле фрикасе консерва – 0,300 кг; консерва риба – 0,170 кг; зрял фасул – 3 кг; леща – 4 кг; олио – 4 литра. Раздаването ще се извършва в работните дни от 9.00 до 16.30 часа в определени за целта пунктове.", "date": "2020.01.07", "title": "БЧК започна раздаването на храни на бедни в София "}
{"url": "https://www.monitor.bg:443/bg/a/view/napusna-ni-golemijat-hudojnik-vanko-urumov-185205", "text": "Големият български художник Ванко Урумов почина на 5 януари след продължително боледуване, съобщиха от СБХ. Роден през 1941 г. във Варна, той е сред най-ярките фигури от изключително силното артистичното поколение, което влиза в българското изкуство в началото на 70-те години на ХХ век и внася в него много по-модерен дух и пластично изразяване, противопоставящи се на консервативните и ограничени вкусове на идеологическата и естетическа нормативност, налагани от тоталитарната културна политика. Ванко Урумов завършва живопис в Художествената академия при проф. Панайот Панайотов. Работи в областта на живописта, графиката, монументалните изкуства. Участва във всички общи и национални изложби у нас, както и в представителни експозиции на съвременно българско изкуство в Европа, САЩ, Мексико, Канада, Индия, Япония. Притежател е на Голямата награда от Първия международен конкурс за млади живописци (1976), наградата „Захари Зограф“ (1977), отличието на Биеналето за живопис в Букурещ (1979), на Римската академия за съвременни изкуства „Медуза ауреа“ (1980) и още много други. Урумов е дългогодишен директор на Градската галерия „Борис Георгиев“ във Варна. На него принадлежат думите „Вдъхновението е повишено емоционално състояние на духа, при което отпадат всички трудни въпроси и непосилното става възможно. Тези мигове – кратки или дълги – са истинският ни живот“.", "date": "2020.01.07", "title": "Напусна ни големият художник Ванко Урумов"}
{"url": "https://www.monitor.bg:443/bg/a/view/prez-dekemvri-polsha-s-naj-visokata-inflacija-ot-oktomvri-2012-ta-185225", "text": "Годишната инфлация потребителските стоки на Полша скочи до 3,4 на сто през декември. Такова ниво на показателя в страната е отчитано през октомври 2012 г., сочи предварителната оценка, публикувана от полската служба за статистически данни, цитирана от ДПА. Инфлацията е над равнището от 2,6 на сто през ноември и над пазарните очаквания за 2,9 на сто. В същото време много други западни икономики се борят, а много от тях не успяват, да поддържат инфлацията си около 2 на сто, отбелязва ДПА. Мащабът на изненадващото повишение е значителен и може да се обясни само частично с поскъпването от 7 на сто на годишна основа на храните, каза пред ДПА икономистът Пьотър Калиш. Отчетено е значително увеличение на основната инфлация, което като цяло отразява търсенето в икономиката, каза той. През първите три месеца на 2020 г. инфлацията може да достигне 4% и дори да превиши това ниво, прогнозира експертът. От март 2015 г. основният лихвен процент на Полша остава непроменен на 1,5 на сто и е най-ниският в историята, припомня ДПА.", "date": "2020.01.07", "title": "През декември Полша с най-високата инфлация от октомври 2012-та"}
{"url": "https://www.monitor.bg:443/bg/a/view/novijat-trenior-na-ludogorec-pritesnen-ot-sofijskite-grandove-185204", "text": "„Лудогорец“ започна зимна подготовка и представи официално новия си треньор Павел Върба. Утре играчите ще минат медицински тестове, а в четвъртък тимът заминава за Турция. Върба бе категоричен, че най-голямата заплаха за „Лудогорец“ идва от столичните грандове „Левски“ и ЦСКА. Освен това новият наставник на „орлите“ предупреди, че ще има нужда от време, за да наложи стила си в отбора. \"Именно високите цели на “Лудогорец” ме убедиха да приема офертата, сподели Върба. - Отборът е редовен участник в евротурнирите. Гледах последните шест мача на “Лудогорец”, видях силата, която притежава. Дайте ми време и сами ще видите нещата на терена\", коментира 56-годишният чех. Дотук е свършена много работа, моята цел е да надграждам. В тима са най-добрите български футболисти, а най-голямата заплаха идва от софийските грандове. Имам нужда от 2 нови попълнения – един офанзивен и един дефанзивен играч“, допълни чешкият специалист. Върба призна, че българският отбор е аутсайдер, но въпреки това не отписа шансовете за изненада. „Всички очакваме тези мачовe с „Интер“, вярвам, че имаме шансове. Едно към 99 процента не е добра ставка на шансовете за мача, но пробвайте да сложите 100 лева на този коефициент и може да ви излезе“. От клуба дадоха детайли и за програмата на лагера в Турция. Там „Лудогорец“ ще изиграе 6 контроли, а една от тях (на 7 февруари) е срещу словашкия „Слован“, където играе националът Васил Божиков. Останалите проверки са срещу унгарския „Пакш“ (18 януари), полския „Пяст“ (22 януари), казахстанския „Кайрат“ (29 януари), сръбския „Цървена звезда“ (1 февруари) и руския „Ахмат“ (6 февруари). „Лудогорец“ се завръща в България на 8 февруари.", "date": "2020.01.07", "title": "Новият треньор на „Лудогорец“ притеснен от софийските грандове"}
{"url": "https://www.monitor.bg:443/bg/a/view/volejbolistite-s-vtora-pobeda-v-berlin-185212", "text": "Волейболните ни национали се нуждаят от два гейма в утрешния мач срещу Сърбия, за да си осигурят участие в полуфиналите на олимпийската квалификация в Берлин. Това стана възможно, след като момчетата на Силвано Пранди записаха две победи в първите си два мача като последователно надиграха Франция с 3:2 (23, -17, 22, -19, 8) и Холандия с 3:0 (19, 16, 15). Така нашите са лидери в група „В“ с актив от 5 точки, 4 имат „петлите“, а с 3 са сърбите. За полуфиналите се класират първите два тима от групата, а само победителят във финала взема квота за Токио. В другата група води Германия с пълен актив от две чисти победи и 6 т., пред Словения с 3 пункта. Белгия, Чехия и Холандия все още не са спечелили точки. В мача с холандците нашите бяха много по-добри и нямаше никаква интрига в който и да е от трите гейма. Най-резултатен бе Цветан Соколов с 13 точки (1 ас, 1 блокада), по 10 точки реализираха Мартин Атанасов (3 аса) и Тодор Скримов (3 аса). За съперника Нимир Абдел-Азиз бе над всички с 15 точки (1 блокада). Утре нашите излизат срещу европейския шампион Сърбия в 15.30 часа, а двубоят може да се наблюдава по БНТ 3. Вицепрезидентът на федерацията Любо Ганев, който е с отбора в Берлин, обяви, че тимът ни ще излезе срещу Сърбия без да прави сметки. Той смята, че България има реален шанс да спечели мача и именно това е основната цел пред момчетата на Силвано Пранди. Легендата на волейбола ни сподели, че до класирането в Токио остават само три победи, което е напълно постижимо. \"Момчетата играха със сърце, раздаваха се. Много добра контраатака. Всичко се получаваше, коментира Ганев пред Дарик радио след успеха над холандците. - Българският отбор трябва да изглежда точно по начина, по който го видяхме в първите два мача. Момчетата показват отлична игра. Десетки фенове очакват от тях добри резултати и класиране на олимпиадата. Искаме още една победа и после ще мислим за следващите два мача. Всичко в Берлин е перфектно откъм организация. Момчетата показват, че искат и могат да спечелят тази квалификация. Надявам се и женският национален отбор да се класира в Токио\", допълни Ганев.", "date": "2020.01.07", "title": "Волейболистите на два гейма от полуфинал в Берлин (ОБНОВЕНА)"}
{"url": "https://www.monitor.bg:443/bg/a/view/agent-akademik-tyj-byrza-da-izlyje-che-izlyga-i-za-imeto-na-peevski-snimka-185207", "text": "Дойде новата година, но организираната медийна групировка на олигархията си я подкара постарому – с фалшиви новини и клевети. Целта на атаката пак е същата – депутатът от ДПС и издател на „Телеграф медиа“ Делян Пеевски. Който е неудобен с това, че вади наяве истината за мазните далавери на олигарси като Цветан Василев и Иво Прокопиев. А това много, ама много ги дразни, заради което те отговарят по единствения възможен за тях начин – с клевети и лъжи. При това поръчковите журналисти на олигархията толкова бързат да угодят на господарите си, че не си дават труд да измислят нови лъжи, ами претоплят старите. Като опашатата неистина, че две фирми, които уж били свързани с Делян Пеевски, щели да приберат 12 милиона лева от фалираната от банкера-беглец КТБ. Нелепата лъжа бе тиражирана от интригантското сайтче Фрогнюз на Огнян Стефанов (Агент Академик) за N-ти пореден път. При това стария ДС-явочник с академичен псевдоним така е бързал да избълва старата лъжа, че в бързането сбъркал името на издателя на „Телеграф медиа“ и го записал като „Делун Пеевски“. Дето се вика, на лъжата краката са къси, пък и граматиката й куца. В залисията да ни подхвърли миналогодишната си вкиснала клевета като нова, Огнян Стефанов допуска и други грешки в текста си, като прекръства прокуратурата на „прукатурата“. Ние оценки на агент Академик по български език и литература няма да пишем, но тенденцията е ясна – тъй бързал, че чак сбъркал, а изводът е само един: Колкото е вярно, че Делян Пеевски се казва „Делун“, толкова е „вярно“ и че той има нещо общо с източването на КТБ. Има Търговски регистър, в който всеки грамотен човек може да направи лесна проверка какви са тези фирми и има ли Пеевски свързаност с тях. Нека припомним и факта, че томовете на обвинението по делото КТБ могат да запълнят малка общинска библиотека, но името на Пеевски не фигурира там. Международни одиторски компании също разследваха грабежа на века – и името на Пеевски го няма там. Напротив, именно Пеевски и група депутати от ДПС внесоха закона срещу вторичното разграбване на банката, а тогава Огнян Стефанов и всички други „академици“ от неговата „академия“ ореваха света. А според официалните показания на свидетеля Бисер Лазов именно Огнян Стефанов академично е прибирал огромни суми в брой и на ръка от Цветан Василев – от порядъка на 200-250 хиляди лева. Ала наглостта на Фабриката за фалшиви новини е безгранична. Явно агент Академик и белградският му спонсор смятат, че ако повторят една лъжа 100 пъти, и тя ще стане истина. Е, няма да стане, г-н Академик. Истината е само една и, както пише в библията (която едва ли сте чел) – тя винаги излиза наяве. А истината е, че КТБ от самото начало действа като пирамида за личното облагодетелстване на Цветан Василев. Не „Делун“, а вашият благодетел Цветун, той окраде банката.", "date": "2020.01.07", "title": " Агент Академик тъй бърза да излъже, че излъга и за името на Пеевски (СНИМКА)"}
{"url": "https://www.monitor.bg:443/bg/a/view/kim-chen-un-pokanen-na-vizita-v-ujna-koreja-185214", "text": "Южнокорейският президент Мун Дже Ин изрази надежда, че севернокорейският лидер Ким Чен Ун ще изпълни обещанието си да посети Южна Корея тази година и призова да бъде сложен край на продължителното замразяване на двустранните отношения, предаде АП. В новогодишното си обръщение Мун потвърди готовността на правителството да възобнови междукорейското икономическо сътрудничество, което бе ограничено от американските санкции срещу Пхенян. Евентуално възобновяване ще зависи от постигането на напредък в по-широките ядрени преговори между Вашингтон и Пхенян, отбелязва АП.  Северна Корея спря на практика цялото икономическо сътрудничество с Юга по време на безизходицата в преговорите, като същевременно оказва натиск върху Сеул да се разграничи от САЩ и да възобнови съвместните икономически проекти.  Мун призова Севера да отговори на усилията на Сеул за подновяване на двустранния диалог. По думите му подобряване на междукорейските отношения би допринесло и за напредък в ядрените преговори. Той призова Северна Корея да се въздържа от военни демонстрации, предупреждавайки, че това би навредило на преговорите със САЩ.", "date": "2020.01.07", "title": "Ким Чен Ун поканен на визита в Южна Корея "}
{"url": "https://www.monitor.bg:443/bg/a/view/iniciativata-denjat-za-vas-za-zimnija-sezon-zapochva-ot-smoljan-na-18-januari-185208", "text": "Инициативата на министерството на туризма „Денят за вас“ започва реализация в общините, които имат условия за развитие на зимни спортове и планински туризъм. Тази година проектът ще стартира в община Смолян на 18 януари. Предвижда се редица емблематични туристически забележителности в Смолян да са с вход свободен, а в същия ден в общината ще бъде отбелязан и Световният ден на снега. В третата събота на януари всички гости и жители на града ще могат да посетят без такса Планетариума в Смолян, Регионалния исторически музей „Стою Шишков“ и Художествената галерия. Отчитайки успешната инициатива през периода юни-септември миналата година, Министерството на туризма започва втори етап на проекта, тематично насочен към планинските общини, в които има база за зимни спортове. В инициативата заявиха желание да участват редица общини, сред които Банско, Велинград, Елена, Батак, Ловеч, Белово, Брацигово, Троян, Белоградчик, Копривщица, Враца и Кюстендил. Проектът е отворен и към него могат да се присъединят и други населени места. Целта е по този начин да се привлекат повече туристи, които да се запознаят с културно-историческите забележителности, бита и атракциите в региона. Така ще бъде надграден и обогатен основният зимен туристически продукт и ще се създаде цялостна услуга, отговаряща на разнообразните потребности на посетителите. „Денят за вас” е част от кампанията на министерството на туризма „Естествено в България“, която в сътрудничество с бизнеса и местните власти подпомага развитието на вътрешния туризъм. За първи път денят на отворени врати бе реализиран през сезон Лято 2019 г. и премина при засилен интерес както от страна на местните власти, така и на туристите. Регионалните обекти отчетоха сериозно увеличение на посетителите в дните с вход свободен, като при някои обекти гостите бяха до два пъти повече.", "date": "2020.01.07", "title": "Инициативата „Денят за вас“ за зимния сезон започва от Смолян на 18 януари"}
{"url": "https://www.monitor.bg:443/bg/a/view/sa-sht-i-bylgarija-rabotjat-za-pytna-karta-v-sferata-na-otbranata-185213", "text": "Посланичката на САЩ у нас Херо Мустафа и официални лица от Департамента по отбраната на САЩ работят по разработването на американско-българската Пътна карта 2020 - 2030 в сферата на отбраната, съобщиха от американското посолство. Мустава даде ход на десетгодишния двустранен план за отбраната по време на работен обяд с министъра на отбраната Красимир Каракачанов и с представители на американското военно ръководство. На събитието присъства и Алтън Биланд, директор на Отдела за европейска политика, Централна и Южна Европа към кабинета на секретаря по отбраната на САЩ в Департамента по отбраната. Биланд ще участва и в стратегическия диалог между САЩ и България в сряда, когато у нас на официално посещение ще бъде зам.-държавния секретар по политическите въпроси на САЩ Дейвид Хейл. Делегацията е постигнала съгласие по основните точки на българо-американската Пътна карта 2020-2030 г. и бърз график за нейното изпълнение. Картата ще даде насоки на българското и американското ръководство в техните съвместни усилия за по-нататъшно развитие на способностите на Българската армия чрез фокусиране на усилията за сътрудничество в областта на сигурността, особено в сферата на отбранителните институции, ситуационната картина на морското пространство, киберсигурността и модернизацията на въоръжените сили на България. Екипите по прилагане на стратегията изготвят за преглед проект на Пътната карта през април, а военното ръководство има за цел да подпише окончателна версия в София през септември. Резултатите от срещата са били конкретен пример за динамично развиващото се сътрудничество между България и САЩ в областта на отбраната, регионалната и глобалната сигурност.", "date": "2020.01.07", "title": "САЩ и България разработват Пътна карта на отбраната до 2030 г. "}
{"url": "https://www.monitor.bg:443/bg/a/view/500-deca-ne-sa-otishli-na-uchilishte-v-pazardjishko-zaradi-lipsa-na-avtobusi-185192", "text": "500 деца в пазарджишка област са отсъствали от училище в понеделник, първия учебен след зимната ваканция. Според директори причината е липсата на транспорт. Това сочат данни на Регионалното управление по образованието, съобщи началникът на ведомството Валентина Кайтазова.  Лично министърът на образованието Красимир Вълчев е изискал от РУО доклад за ситуацията в региона заради транспортния проблем. Припомняме, че от 1 януари курсовете до всички села бяха драстично съкратени, до някои вече не пътуват автобуси. Новото разписание е временно, но засега много ученици не могат да се придвижват навреме за занятия. Очаква се като друго временно решение да бъдат пренасочени училищни автобуси до села, където ​проблемът е най-тежък. Междувременно рейсове на \"Автобусни превози\" - Септември вече пътуват по закритата от 1 януари автолиния 31 от областния град до селата Лозен и Ковачево в община Септември и така транспортният проблем временно е решен, съобщи кметът на Лозен Дойчин Анчев. Разписанието им е удобно за учениците, които посещават училища в Пазарджик и трябва да се прибират по домовете си в двете села.  ", "date": "2020.01.07", "title": "500 деца отсъствали от училище в пазарджишко заради липса на автобуси"}
{"url": "https://www.monitor.bg:443/bg/a/view/tyrgovskijat-deficit-na-sa-sht-za-noemvri-padna-do-43-1-mlrd-185223", "text": "Търговският дефицит на САЩ се понижи с 3,9 млрд. долара през ноември, спрямо октомври и се понижи до ниво от 43,1 млрд. долара. Това се сочи прессъобщение на Бюрото за икономически анализ на търговското министерство на щатите, цитирано от „Ройтерс“. Анкета на медията сред бизнеса сочи, че очакванията са били външнотърговският баланс на САЩ да е „на червено“ за единадесетия месец на годината с 43,8 милиарда. В търговията със стоки дефицитът на щатите през по-миналия месец бе 63,9 млрд. долара, са същия месец обаче якните отчитат активно при сделките с услуги с чужди страни от 20,8 милиарда. За предпоследния месец на миналата година американците са реализирар износ на стоки и услуги за 208,6 млрд. долара или с 1,4 милиарда повече от октомври. Вносът за ноември е бил за 251,7 млрд. долара, като е отчетено намаление на месечна база с 2,5 милиарда.", "date": "2020.01.07", "title": "Търговският дефицит на САЩ за ноември падна до $43,1 млрд."}
{"url": "https://www.monitor.bg:443/bg/a/view/vijte-kakvo-pravjat-razlichnite-zodii-kogato-ostanat-sami-185216", "text": " ще се разрови в хладилника да търси храна, която ще изяде пред телевизора или компютъра, след което ще се замисли за секс. Най-вероятно сами ще задоволят нагона си без много да се церемонят – бързо и без замисляне. След което, доволни от себе си, ще отидат на фитнес или среща с приятели, за да повторят упражнението – храна, секс, но този път в социален кръг.  с удоволствие ще се наслади на времето си сам у дома, като най-вероятно ще го прекара в готвене и ядене. Представителите на тази зодия бавно и с удоволствие ще сготвят гурме вечеря за цяла компания приятели, но ще си хапнат всичко до последната трохичка сами, в уединение и наслаждение на всяка хапка.  ще се почувства за секунда зле, щом разбере, че е останал сам. Веднага ще реши, че е пренебрегнат от всички и никой не го е грижа за него, но в следващата минута дори няма да си спомня за тези мисли, а ще е хванал телефона да си говори с някой приятел, докато сърфира в интернет. Като си приключи разговора, ще започне нов, този път най-вероятно по скайп или вайбър и така, докато някой не се прибере и не бъде нападнат от словесния поток на Близнака, почувствал се в изолация толкова време.  е много вероятно изобщо да не разбере, че е сам в къщата, тъй като обича да обитава собствената си черупка (в този случай стаята си). С удоволствие ще се отдаде на любимия си сериал, любимата си храна (най-вероятно чипс, пуканки, шоколад или торта), а печката ще бумти весело на макс, за да се поддържа уют и топлина.  ще се възползва от самостоятелността си, за да отдели няколко часа на външния си вид. Без значение дали ще е баня, епилация, любуване пред огледалото и тестване на различни прически, те ще използват времето за себе си, за да са сигурни, че всичко е точно така, както го искат. Ако пък ги мързи, ще полегнат с книга или по-скоро лаптопа в ръка и ще проверят колко харесвания има последната им снимка във Фейсбук или Инстаграм.  останала сама в дома ще използва времето си пълноценно, за да подреди и изчисти. Тя страда от манията, че всичко е разхвърляно и никой не подрежда, а само нарушава с користни цели върховния ѝ ред. Девата ще подреди, изчисти и измие, след което ще се изкъпе и прилежно ще поседне да прегледа сметките и да направи план за пазаруване идната седмица.  ще се зарадват, че са останали сами и ще посветят времето изцяло на себе си. Дори и да има неизмити чинии или изсъхнало пране на простора, те ще предпочетат дългият горещ душ (или вана) и гледане на любимия им филм с чаша аперитив в ръка, пред това да свършат някаква домакинска работа. Защото това все пак е работа, за която ще има време, докато почивката е по-важна и приятна.  цени времето си сам повече от това със семейството си. Той ще се посвети на свой тайни, съзаклятнически занимания, като например да прекара половин-един час в тоалетната, докато чете криминална книга. След това ще обърне внимание на съседите, наблюдавайки ги тайничко през щорите на прозореца и цъкайки тихо с език.  ще се отдаде на възвишени занимания, насърчаващи интелектуалното му развитие, тоест – ще говори сам на себе си за нещата, които го вълнуват и с които надува главите на близките си. Освен това ще се посветят на някакво тяхно хоби, като подреждане на пъзел, гледане на научно-популярен филм или четене на книга за самоусъвършенстване.  ще се възползва от времето си сам, за да свърши още малко работа, да направи проучване за новия си проект, който смята да задвижи, да провери цените на хотелите и самолетните билети за плануваната почивка след няколко месеца и ще провери как се движи харченето на семейния бюджет, дали има нови сметки за плащане, колко пари са се спестили за последния месец и ще има ли полза да се сприятели с новите съседи от съседния вход.  ще прекара времето си сам в размисли, четене на езотерични книги, а след това разговори (най-вероятно писмено в чата) със случаен човек, с когото току що са се запознали в социалните мрежи. В момента, в който   разберат, че са сами у дома, моментално ще си облекат пижамата и ще легнат да дремнат. Ако съня не ги споходи, ще заседнат пред телевизора и любимото си предаване, докато някой се прибере и им направи сандвич за хапване.  ", "date": "2020.01.07", "title": "Вижте какво правят различните зодии, когато останат сами "}
{"url": "https://www.monitor.bg:443/bg/a/view/loko-pd-zapochna-s-iliev-no-bez-ojbolt-185217", "text": "Носителят на Купата на България „Локомотив“ (Пд) започна зимна подготовка с 23-ма футболисти. За първа тренировка на „Лаута“ излезе чисто новият носител на приза „Футболист на годината“ Димитър Илиев, който си пожела 2020-а да е още по-добра за него и за клуба. \"Още асимилирам успеха, който постигнах. Пожелавам си голове, асистенции и да не отстъпваме мястото си в тройката“, заяви Илиев. В групата обаче не бе Ален Ожболт, който до дни ще бъде продаден на словашкия „Слован“ (Братислава). Със „смърфовете“ ще изкарат пробен период петима нови играчи, като четирима от тях се включиха в първото за годината занимание, а турчинът с белгийски паспорт Албер Адемоглу ще закъснее. На проби са бразилците Габриел Пасос и Жеферсон Брито, босненецът с шведски паспорт Мирза Хасанбегович и Игор Хайнен от Германия. Играчите на Бруно Акрапович ще изиграят пет контроли до подновяване на първенството, като четири от срещите ще бъдат по време на лагера в Белек (Турция), който ще се проведе от 20 януари до 5 февруари. Съперниците са „Кайсар“ (Казахстан), „Землин“ (Словакия), „Арка“ (Полша), „Олимпик“ (Украйна) и „Ботев“ (Враца).", "date": "2020.01.07", "title": "„Локо“ (Пд) започна с Илиев, но без Ожболт"}
{"url": "https://www.monitor.bg:443/bg/a/view/alek-aleksiev-razkazva-za-botev-na-uchenici-185186", "text": "Популярният актьор Александър Алексиев даде гласа си назаем за урок по история онлайн. Екранният доктор Василев от „Откраднат живот“ разказва на учениците за живота и делото на революционера Христо Ботев в платформата Уча.се, а видеото е вече налично и във Фейсбук. Алексиев не е първият актьор, който се включва в образователната иницатива. Сред известните личности, които помагат на децата с уроците, са още Ралица Паскалева, Дария Симеонова и др. Самият Алек Алексиев не за първи път застава зад подобна програма. Последният му филм „Доза щастие“, на който той бе и продуцент, реализира проект, част от инициативите на Министерството на образованието и науката. В рамките на програмата учителите можеха да организират групови посещения на по-ниски цени на прожекции на заглавието в 29 града в цялата страна.", "date": "2020.01.07", "title": "Алек Алексиев разказва за Ботев на ученици"}
{"url": "https://www.monitor.bg:443/bg/a/view/zadyrjaha-za-poreden-pyt-15-godishen-grabitel-recidivist-185194", "text": "Най-тежка мярка за неотклонение „задържане под стража“ наложи казанлъшкият районен съд спрямо 15-годишен тийнейджър от Града на розите, който в условията опасен рецидив е извършил серия от грабежи в имоти, недалеко от центъра. Нешо С. е познат на казанлъшките криминалисти от години, още съвсем невръстен тръгнал по стъпките на татко си, познат с прозвището Азис, който през целия си съзнателен живот се занимавал само с кражби и обири. В пролуките помежду изтърпяването на поредните наказания таткото успявал да увеличи бройката на децата си: в момента съпругата му се грижи общо за 15 момчета и момичета, като Нешо е изтърсакът на фамилията. Преди година зад решетките заедно с бащата влязъл най-големият брат, който е на 30 години, коментират запознати с битието на циганската рода. Нешо може да бъде видян всеки ден в центъра на града, най-често е с торбичка бронз в ръката. Всички опити да бъде вкаран в училищна стая удряли на камък и в момента тийнейджърът не познавал буквите, но пък можел да смята. След наложено му условно наказание миналата пролет за грабеж от жилището на старец на преклонна възраст Нешо е отново в ареста за три последователни обира от различни апартаменти в рамките на две денонощия от 15 до 17 октомври м.г. На негова „сметка“ се водят задигнати велосипед, пет часовника и и портфейл с 200 лв. вътре. Вещите били продадени тутакси, а с част от парите хлапакът си купил нови джинси и поредна порция бронз за себе си и още няколко аверчета от уличната банда.Специалистите педагози в Казанлък са категорични, че „крушката е паднала до самия корен“ и че никакви превъзпитателни мерки не са достатъчно ефективни за промяна в начина му на живот.", "date": "2020.01.07", "title": "Задържаха за пореден път 15-годишен грабител "}
{"url": "https://www.monitor.bg:443/bg/a/view/izpratiha-naj-vyzrastnija-uchastnik-vyv-vtorata-vojna-185197", "text": "Броени седмици преди Коледа и само два дни, след като навърши почетните 105 години, е починал най-възрастният участник във Втората световна война от Старозагорско Диньо Райков, съобщиха  от Съюза на ветераните от войните. Преживе някогашният сержант разказваше, че попаднал в окопите на мястото на друг негов връстник, който бил откупен  от роднините си за да се грижи за тях , а той също бил сирак-татко му загинал в Първата световна и се наложило да навлече униформата. Дядо Диньо до последно присъстваше на всички тържества, дори беше несменяем знаменосец на ветеранската група въпреки проблемите с очите си. На доайенското място го наследил поручикът от артилерията  Недьо Баев, който на 4 ноември изпълни столетието. Малко по-възрастен от поручика е казанлъчанинът Христо Чукурлиев, някогашен подчинен на легендарния летец  Димитър Списаревски на летището в местността Марино поле. 101-годишният дядо Христо  е завършил едногодишната школа за авиомеханици на летище Ямбол. След уволнението от казармата постъпил  в самолетостроителната фабрика „Български Капрони” /1941-1942 /. От 1943 г. до закриването му през 1948 г., работи във военния завод в Казанлък. След инцидент със самолет Пе-2 и продължителен престой в болница през 1952 година е пенсиониран.В момента живее в Казанлък и за него се грижи праправнукъ му. 58 са оцелелите ветерани от войните на територията на Старозагорска област , които се водят на стриктен отчет, сред тях е колоритният Андрей Будикянов, който на 10 март ще стане на 98 години и доскоро можеше да бъде срещнат на всяка една изложба в галерия „Байер“, намираща се под апартамента му в Града на липите. За зла слука на 27 октомври, докато се стягал да отиде на втория тур на местните избори паднали  счупил тазобедрена става и се наложила тежка операция, разказа снаха му Венета. В момента ветеранът постепенно се възстановявал под грижите на специаистите от местния дом на инвалида и тя се надява скоро отново да е на крак, за да получи почетния плакет на вицепрезидента Илиана Йотова. Будикянов е служил като кандидат-подофицер танкист от някогашния втори сливенски механизиран полк. При един от боевете получил пет наранявания,санитарите не доловили пулс и го ментали при мъртвите, някой дори изул ботушите му. Докато карали каруцата с труповете се раздвижил от друсането и така отървал заравянето в общия гроб. За почуда на военните доктори оздравял и заживял втори живот, през който стигнал с частта си до подстъпите на Виена през втората фаза на войната .  „Било ми писано да живея, ако е рекъл Господ ще докарам до първия век, пък нататък ще гледаме как ще се  нареждаме!“, усмихнато коментира за Телеграф преди време дядото с панайотхитовските мустаци.", "date": "2020.01.07", "title": "Изпратиха най-възрастния участник във Втората война"}
{"url": "https://www.monitor.bg:443/bg/a/view/cicijata-skrudj-na-dikens-ojivjava-v-sliven-185196", "text": "Класическият образ на най-известния в света скъперник чичо Скрудж ще оживее на сцената на сливенския драматичен театър „Стефан Костов“  на 8 януари в постановката „Скрудж-привидения в мрака“ по до болка познатата на милиони любители на Мелпомена приказка на Чарл Дикенс. „Тъмнината е евтина и затова я харесвам!“, обича да повтаря героят Ебенизър  Скрудж от новелата „Коледна песен“, която се появява на бял свят през далечната 1843 година и не спира да вълнува малки и големи вече втори век.  Прототипът на скъперника е първият британски милионер Джеймс Ууд, някога собственик на прочутата„Глостър Оулд Банк“, наричан от съвремениците си „Скъперника Глостър“.За промяната, настъпила в него само за една нощ е избрал да разкаже режисьорът Августин Демерджиев, който е поканил за начинанието си актьорите актьорите Ивайло Гандев /Скрудж/, Димитър Марков /призраците и Джейкъб Марли/  и Николина Велчева /Джейн/ . В драматизацията на класическия текст му помогнала Мария Павлова, която е и сценограф на постановката и учи театрална критика  в НАТФИЗ , а художник е Александра Цветкова, чийто дипломиране в НХА предстои. Пак тя е направила и магическия афиш. „Как е възможно един сън да промени човека? Не сън, а магия! Магия е това!“, коментират първите зрители, които са проследили репетициите, продължили буквално до деня на премиерата, включително навръх двата „национални“ празника Йордановден и Ивановден. На практика почти едновременно образът на скъперника ще оживее на три сцени: в Сливен, Ловеч и Благоевград, което доста изненадало дюбютиращия в режисурата Демерджиев. Когато в края на октомври м. г. предложил на директорката на сливенския театър  Радка Костова дикенсовото заглавие нищо не предполагало че към него ще проявят интерес и други трупи. „Изглежда не само при нас има желание за промяна, за някакво ново начало щом като вкупом сме се насочили към такава мрачновата фигура и сме потърсили начин да я …очовечим“, коментира Демерджиев и изрази надежда, че следновогодишната премиера  ще принесе в цялата година коледния дух. „Това е постановка за цялото семейство, искрено вярваме че идеята за добрата промяна ще бъде прегърната както от децата, така и от родителите, добре дошли са всички , защото театърът е Магия, а с нейна помощ и най-големия скъперник макар и лекичко открехва … кесията!, с усмивка постави финала на разговора режисьорът дебютант от Града на стоте войводи.", "date": "2020.01.07", "title": "Скъперникът Скрудж на Дикенс оживява в Сливен"}
{"url": "https://www.monitor.bg:443/bg/a/view/vladika-podstriga-vtoroklasnik-za-ipodjakon-navryh-bogojavlenie-185200", "text": "Второкласник от старозагорското Шесто основно училище „Свети Никола“ стана най-младият иподякон в йепархията на митрополит Киприан. Тайнсвото бе извършено пред очите на стотици богомолци, събрали се в храма „Свети Николай Мирликийски“, където преди 6 години родители на Жорко Диана и Никола са го кръстили. За предстоящото въвеждане в най-ниския йерархичен сан на хлапака митрополит Киприан съобщи по Коледа, но решението било взето след продължило близо 3 години опознаване между владиката и Жорко. Майката Диана, която е икономист припомня, че двамата се запознали във владишкия дом преди 3 години, когато вратите на митрополията били широко отворени за миряните: “Когато има отворени врати на Рождество Христово, на Великден, ние винаги гостуваме. В последствие започнахме да посещаваме литургиите, изявите на митрополита в операта, на Античния форум „Августа Траяна“, на Мемориалния комплекс „Бранителите на Стара Загора“…Постепенно у детето ни се породи и назря желанието му да бъде част от обкръжението на митрополита и ако може да му бъде полезен. Това е взаимна искрена обич между двамата. Преди две години, по повод годишнина на митрополит Панкратий се издадоха диск и книга, които закупихме. В продължение на цяла седмица, всяка сутрин Гого гледаше филма сутрин, преди да отиде на предучилищна градина, на обед, вечер преди лягане…Беше много впечатлен и го сподели с митрополит Киприан“. Момченцето, което иначе обича математиката останало впечатлено, че „дядото“ си има две кученца  чау чау, които се разхождали из стаите и от папагалката Елизабет, която е от говорящата порода Жако.В кабинета му пък имало електрическо пиано и много тетрадки с ноти, които двамата просвирвали при всяка своя среща. Диана е категорична, че всичко е станало по желанието на Жорко, никой по никакъв начин не го насилвал или „подбутвал“, тя сама малко късничко открила за себе си красотата на църковното песнопение. Заедно със съпруга си ходят на литургии когато имат възможности и в двата рода няма хора, свързани пряко с богослужението и май синът им ще е първият иподякон в епархията , чийто близки не са свещеници. Леко изненадан от решението на внука си да приеме подстригването е и дядото по майчина линия Илия Златев, чийто път през годините преминава в редиците на някогашния Димитровски комсомол като секретар на старозагорската окръжна организация, после пред общинското лидерство на Българската социалистическа партия и формирането на новата партия АБВ, чийто председател на общинско ниво е бил доскоро. Дядо Илия признава, че е кръщаван, но общо взето рядко спазва каноните на православието, предполага че може би от другата страна на родата са по-запознати с тях. „Дълбоко в сърцето си всеки носи вярата към Господ Бог. Като се прибави възпитанието и насоката на семейството, това ориентира човек и му дава най-верния път, какъвто е случаят с нашия син. Увлечението на Гого и на семейството ни е повлияно от харизмата на митрополит Киприан, когато се запознахме по-отблизо с него. От тогава, когато той води служби и има други изяви извън църквата, сме винаги там“., коментира пред старозагорските журналисти Диана Николова, по същия начин говори и таткото Никола. За задълженията на иподякона Жорко научил от устатата на самия владика, който му обяснил, че това е един от помощниците му по време на богослуженията. На няколко пъти , преди да получи поканата за подстригването бил въвеждан в олтара, носел жезъла на владиката, следял кога и как трябва да се прекръсти, пред кои икони трябва да се поклони или да се наведе с кръстен знак.За Коледа подарил на митрополита негов портрет, нарисувал го с молив и много се зарадвал, че владиката го харесал.Когато не чете /а знае буквите от четиригодишен!/ малкият иподякон обича да рисува, да кара колело и да  играе волейбол, засега мечтае като порасне да стане преподавател по физическо. В училище всички се отнасяли към него с уважение, съучениците му дори май-лекичко му завиждали, че може да влезе дори там, където тях не ги допускали. Дори класната Теодора Узунова  искала да доведе всички на подстригването , но в последния момент решили да не го притесняват. В деня на Богоявление Жорко станал пръв, дори помолил майка си да побърза, за да не пропуснат първия камбанен звън. Възрастна богомолка в старозагорския храм „Свети Николай Мирликийски“ не сдържа сълзите си на радост и след ритуала по подстригването сподели, че е щастлива от случилото си с думите“ Дай Боже да се множат децата, които отварят очите и душите си за Божието слово. Имаме нужда от хора, които не само да разбират, но и искрено да вярват и служат. Жената  нямаше спомен дали преди е имало връстник или по-малък от Георги Николов, който да е бил подстриган от старозагорски владика за иподякон. И да е имало, не се разчувало, защото преди 3 десетилетия за подобни неща извън стените на храмовете не се споделяло. Лично тя знаела, че има и по-малки деца , които помагат на свещениците като 6-годишният Андрей Короновски в София, но той просто следвал пътя на татко си, дякон Деян от патриаршеската „Свети Александър Невски“. Сред въведените в иподяконство през последните няколко години са бившият министър от служебното правителство на Марин Райков Кристиян Кръстев, бившият шеф на агенцията по заетостта Асен Ангелов и треньора на националния ни отбор по шотокан карате Димитър Тодоранов И тримата са привлечени от западно и средноевропейски митрополит Антоний, който е роден в Стара Загора. Иподяконът е четец, певец и свещоносец в църквата,той не е  участник в клира и това не е благодатна степен, коментират свещениците от старозагорската митрополия.Те припомнят, че само преди няколко дни, в деня когато църквата възхвалява свети Йосиф, земния баща на Исус великотърновския митрополит Григорий подстрига за иподякон шестгодишния Пламен Цветков  от Велико Търново Пламен Цветков Това се случи в храма „Успение Богородично“ на старопрестолния ни град. „Да бъдеш майка на момче е благословия, дадена ти от Бог. И шанс да възпиташ истински мъж, с когото да се гордееш!“, написа няколко дни преди подстригването на Георги за иподякон майката Диана Николова в личния си профил.", "date": "2020.01.07", "title": "Владика подстрига второкласник за иподякон навръх Богоявление"}
{"url": "https://www.monitor.bg:443/bg/a/view/karlos-sajnc-oglavi-klasiraneto-na-rali-dakar-185199", "text": "Карлос Сайнс-старши с \"Мини\" спечели третия етап на рали „Дакар“ и оглави генералното класиране при автомобилистите. Испанецът бе най-бърз с време 3.48:01 часа в етапа с дължина 427 км в пустинния град Неом в Саудитска Арабия и записа 33-ата си етапна победа в ралито. Втори финишира миналогодишният шампион Насер Ал Атия („Тойота“) с изоставане от 3,31 мин., а трети е полякът Якуб Пшигонски („Мини“) на 4,19 мин. В генералното класиране Сайнс поведе с общо време 11.00:20 часа, следван от Ал Атия на 4,55 минути и досегашния водач Орландо Теранова от Аржентина („Мини“) на 8,09 минути. Двукратният световен шампион във Формула 1 Фернандо Алонсо, който дебютира в рали „Дакар“ тази година, завърши пети в етапа и е 24-и в генералното класиране. При мотоциклетистите Рики Брабек с \"Хонда\" спечели третия етап и излезе начело в генералното класиране. Американецът финишира с време 4.08:23 часа, следван от Хосе Корнехо Флоримо („Хонда“) на 9,39 мин. и Хоан Бареда Борт („Хонда“) на 13,16 минути. В общото класиране Брабек поведе с време 11.17:56 часа, следван от Флоримо и Борт. Тежък инцидент претърпя френският мотоциклетист Адриан ван Беверен, който счупи ключица при падане от машината и с хеликоптер бе откаран в болница за медицинска помощ. Руснакът Андрей Каргинов (КАМАЗ) спечели етапа при камионите, а при АТВ-четириколките най-бърз бе чилиецът Джовани Енрико с \"Ямаха\".", "date": "2020.01.07", "title": "Карлос Сайнц оглави класирането на рали „Дакар“"}
{"url": "https://www.monitor.bg:443/bg/a/view/zamryznaloto-kralstvo-2-e-naj-kasovata-animacija-na-vsichki-vremena-185163", "text": "Тоталният хит „Замръзналото кралство 2“ е най-касовият анимационен филм в историята на световната анимация. До това постижение се стигна, след като приходите от боксофиса надхвърлиха 1, 325 милиарда долара, съобщава Boxofficemojo. По-рано за лидери бяха считани лентите „Феноменалните 2“ със спечелени 1, 243 милиарда долара и „Замръзналото кралство“ с 1, 228 милиарда долара. „Замръзналото кралство 2“ е шестият филмов проект на студио \"Дисни“, спечелил повече от милиард долара през 2019 г. По-голямата част от тази сума е генерирана от международния боксофис.", "date": "2020.01.07", "title": "„Замръзналото кралство 2“ е най-касовата анимация на всички времена"}
{"url": "https://www.monitor.bg:443/bg/a/view/livyrpul-s-rekorden-dogovor-za-ekipirovka-185184", "text": "Европейският и световен клубен шампион „Ливърпул“ подписа рекорден за английския футбол договор за доставка на екипировка. Мърсисайдци смениха американския доставчик New Balance с друг концерн от Щатите - Nike, като контрактът влиза в сила от сезон 2020/21. Срокът на обвързване между двете страни не е ясен, но от „Анфийлд“ разкриха единствено, че е „многогодишен“. Според \"Дейли Мейл\" договорът е абсолютен връх за английския футбол и възлиза на 80 милиона паунда - с пет милиона повече от този на “Манчестър Юнайтед” с Adidas. Според Athletic пък фиксираната сума е само 30 милиона на сезон - с 15 милиона по-малко от това, което даваше New Balance. Оттук обаче стартира дълъг списък от допълнителни условия, които значително увеличават цялата сума. “Ливърпул” ще получава 20% от всички pродажби на стоки (за клуба ще има значителни приходи от всяка продадена фланелка), като изключение правят обувките, за които процентът е намален на 5%. Nike освен това ще предоставя на клуба лицензирани продукти в размер на 2 милиона паунда плюс 19% отстъпка от стандартните цени за Великобритания. В добавка има бонус от четири милиона за спечелването на Шампионската лига, два милиона за класиране на финал в най-престижната клубна надпревара, както и два милиона за всяка титла в първенството. С новия договор артикулите на “Ливърпул” ще се продават в 6000 фирмени магазина в целия свят, което е двойно по-голяма дистрибуция от тази, която осигуряваше предишният спонсор.", "date": "2020.01.07", "title": "“Ливърпул“ с рекорден договор за екипировка"}
{"url": "https://www.monitor.bg:443/bg/a/view/miko-kuzmanov-izjivjavam-mechtata-si-185201", "text": "Димитър Кузманов трудно сдържаше емоциите си след категоричната си победа с 6:0, 6:3 над белгиеца Стив Дарси на ATP Cup. \"Чувството е неописуемо. Изживявам мечтата си всеки ден тук, както останалите в отбора и всички фенове. Даваме всичко от себе си. Борех се от първата до последната точка, дадох всичко от себе си и победих\", сподели на корта в Сидни развълнуваният тенисист. \"Това е различно състезание, защото обикновено играем сами за себе си, но като го правим за страната си, влагаме още повече страст. Благодаря на зрителите, които ни подкрепяха от самото начало. АТР направиха невероятен турнир. Получихме чудесна възможност. Както каза Григор, събрахме се преди да излезем на корта и просто трябваше да се раздадем максимално във всеки момент. Никой не очакваше да победим Великобритания\", коментира още Мико Кузманов. Той и останалите българи получиха сърдечните поздравления на съперниците след края на участието си в турнира.", "date": "2020.01.07", "title": "Мико Кузманов: Изживях мечтата си"}
{"url": "https://www.monitor.bg:443/bg/a/view/gerb-kym-bsp-votyt-na-nedoverie-njama-da-mine-185202", "text": "Вотът на недоверие на БСП към правителството на Бойко Борисов няма да мине и ще бъде отхвърлен. Това стана ясно от думите на депутата Тома Биков от ГЕРБ. Повод са поредните критики на социалистите по-рано през деня срещу управляващите за водната криза в Перник и за изгарянето на боклук, внос от чужбина, след като стана ясно, че на 20 януари БСП ще внася вот на недоверие. На заседание на ИБ на червената партия социалистите са обсъждали мотивите, които по думите на депутата Явор Божанков ще бъдат обемни и освен посочване на проблемите, ще посочват и решения. Какви ще бъдат те обаче не стана ясно и обвиниха кабинета в некомпетентност. На свой ред от ГЕРБ отвърнаха на критиките. Биков заяви, че червените така и не са се научили какво е това вот на недоверие, както и че това не е пиар ход и предизборно говорене, а нещо доста по-сериозно. „От началото на кризата в Перник БСП само казват, че правителството трябва да падне и после, каквото сабя покаже. Ние сме отговорна партия, ще отхвърлим вота на недоверие и ще подкрепим правителството.“, заяви той. Биков определи като нахално на пресконференцията на БСП да присъства човек, чийто бизнес е свързан със скрап, визирайки Явор Божанков. Ивелина Василева от ГЕРБ пък упрекна БСП, че не се държат държавнически, а само нагнетяват страх и напрежение. За последните три години червените пък не са внесли нито едно законово предложение за сферата на водите или боклука, нито пък предлагат алтернатива. В тяхната „Визия за България“ БСП предлагали финансиране за инсталации за горене на отпадъци. Василева отрече твърденията у нас да се внасят RDF отпадъци от трети страни, като и болнични отпадъци както от държави от ЕС, така и от трети страни.", "date": "2020.01.07", "title": "ГЕРБ към БСП: Вотът на недоверие няма да мине "}
{"url": "https://www.monitor.bg:443/bg/a/view/kurc-stana-novijat-star-kancler-na-avstrija-185203", "text": "Консерваторът Себастиан Курц встъпи в длъжност начело на ново коалиционно правителство, съставено от неговата Австрийска народна партия и Зелените, които за първи път имат представители в кабинета, предаде АФП. Новото правителство положи клетва на церемония във Виена пред държавния глава Александър Ван дер Белен. За 33-годишния Курц това е втори мандат, след като управлява в коалиция с крайната десница от декември 2017 до май 2019 г., когато корупционен скандал, свързан с националистите, доведе до предсрочни избори през септември, спечелени от АНП.  Според АФП, Коалиционният договор между десни и Зелени в Австрия е \"най-доброто от два свята\". Новото правителство на десницата и Зелените, което встъпва в длъжност, си е поставило амбициозни цели за подобряване на климатичния баланс на страната и ще следва твърда линия към имиграцията според Курц. Австрийското правителство иска да се представи по-добре, отколкото в заложената цел в неотдавна приетото споразумение между страните от ЕС да се постигне въглеродна неутралност до 2050 г. Въглеродна неутралност означава дадена страна да не излъчва повече парникови газове, които предизвикват глобалното затопляне, отколкото поглъща, например чрез гори, почви и океани. Докато Зелените и много специалисти призоваваха да се въведе австрийски данък върху емисиите въглероден диоксид, какъвто съществува в много страни от ЕС, включително Германия, консерваторите отложиха тази мярка. Работна група ще проучи въпроса от 2022 г. Коалиционният договор затова предвижда силно увеличение на таксата \"климат\" върху самолетните билети, която ще стане 12 евро за полетите на малко и средно разстояние (сега тя е съответно 3,5 и 7,5 евро). Консервативната Австрийска народна партия смята, че е наложила твърдата си линия по въпросите на имиграцията и сигурността. Еколозите пък заявяват, че авторите на амбициозен раздел за подобряване на прозрачността в обществения живот. Десницата на Себастиан Курц настоява за две емблематични мерки: забрана на носенето на було в училище за девойки до 14-годишна възраст и създаване на механизъм за предварително задържане на лица, които са смятани за опасни. Понятието за национално предимство за австрийци за сметка на неавстрийски граждани, което беше вдъхновило множество проекти на предишното правителство на Курц с крайната десница, изцяло отсъства в новата управленска програма. Сред мерките за подобряване на прозрачността в страна, която неотдавна бе разтърсена от множество скандали, са засилване на правомощията на Сметната палата и право на достъп до административни документи. Министър-председателят Бойко Борисов поздрави Себастиан Курц по повод встъпването му в длъжност начело на новото правителство на Австрия. В поздравителния си адрес до Курц премиерът Борисов изтъква отличните двустранни отношения между България и Австрия и активния политически диалог на всички нива. \"Австрия е традиционно важен политически и икономически партньор на България. Нашите две страни развиват конструктивно сътрудничество и имат близки позиции по редица важни въпроси от дневния ред на Европейския съюз\", отбелязва още българският министър-председател. Премиерът Борисов изразява увереност, че в рамките на втория мандат на Себастиан Курц като федерален канцлер, България и Австрия ще продължат да надграждат приятелските си отношения и ще работят съвместно по редица теми, включително европейската перспектива на Западните Балкани.", "date": "2020.01.07", "title": "Курц стана новият стар канцлер на Австрия"}
{"url": "https://www.monitor.bg:443/bg/a/view/s-vyzstanovka-otbeljazvat-142-godini-ot-osvobojdenieto-na-dupnica-185185", "text": "За трета поредна година с възстановка ще бъде отбелязано честването на 142 години от Освобождението на Дупница от турско робство. Това ще се случи тази неделя - 12 януари. Както и през 1878 година, посрещането ще стане на кръстовището при Рибарника, където майор Орлински ще пристигне заедно с войниците си на коне и в автентични униформи от онова време точно в 11:00 часа. Тази инициатива бе решено да се превърне в традиционна - като се отбелязва само в неделните дни около датата 14 януари, за да не се създава напрежение в работните дни. Тази година, в ролята на майор Орлински ще влезе друг дупничанин, но кой е той - ще стане ясно на самото събитие. Целият му диалог с местните свещеници ще бъде пресъздаден по спомените на Никола Лазарков, който е описал в подробности този ден. \"Шествието на свободата\", такова, каквото е било, ще поеме по стъпките, по които са вървели тогава освободителите и хилядите дупничани по ул. \"Орлинска\", като ще спре на паметната плоча на майор Орлински и ще продължи по \"Николаевска\" до площадната част пред Дом на техниката, където ще бъдат поднесени венци и цветя на паметната плоча на дупнишките опълченци, след което ще се продълци с народно веселие. Във възстановката ще се включат фолклорни ансамбли и танцови формации от общината.", "date": "2020.01.07", "title": "С възстановка отбелязват 142 години от Освобождението на Дупница"}
{"url": "https://www.monitor.bg:443/bg/a/view/sa-sht-njama-da-iztegljat-vojskite-si-ot-irak-185190", "text": "САЩ нямат планове да изтеглят войските си от Ирак, заяви министърът на отбраната Марк Еспър, цитиран от световните агенции. Редица медии съобщи по-рано за изтеглянето, позовавайки се на писмо от американски генерал, припомня Ройтерс.  \"Няма каквото и да било решение за напускане на Ирак\", каза Еспър, запитан за писмото. Няма и планове за подготовка за изтегляне, допълни той.  \"Не знам какво е това писмо. . .Опитваме се да установим откъде се появи, това е. Няма обаче взето решение за напускане на Ирак. Точка\", категоричен бе шефът на Пентагона.  САЩ остават ангажирани да се борят срещу \"Ислямска държава\" в Ирак заедно със съюзниците и партньорите си, посочи министърът. Писмото от американската армия до иракските власти, което създаде впечатление за предстоящо изтегляне на САЩ от страната, е неудачно съставен проектодокумент, целящ единствено да подчертае засиленото движение на военни части. Това заяви председателят на Съвета на началник-щабовете на въоръжените сили на САЩ генерал Марк Мили, цитиран от Ройтерс и Франс прес. Това беше неподписан проект (за писмо), изпратен до някои иракски военни командири, тъй като движението на американски войски в Ирак се засили през последните дни. Беше грешка, направена с добри намерения, посочи генералът.  Няма планове за изтегляне, подчерта той.  САЩ са искали да обяснят на иракската армия, че има засилено движение на самолети, включително транспортиране на войски между бази в Ирак и прехвърляне от Кувейт в Ирак, уточни Мили. Той отказа да посочи колко американски военнослужещи в момента са в Ирак. По-рано бе съобщено за около 5000 души. Междувременно Германия обяви, че ще изтегли част от разположените си в Ирак войници и ще ги предислоцира в Йордания и Кувейт заради напрежението в региона, предаде Франс прес. Германският контингент в Багдад и Таджи северно от иракската столица е с численост около 30 души. Той ще бъде временно намален и част от войниците ще бъдат прехвърлени в Кувейт и Йордания, съобщи говорител на германското министерство на отбраната.  Германският министър на отбраната Анегрет Крамп-Каренбауер и външният министър Хайко Маас изпратиха писмо до депутатите, че войските в иракските бази в Багдад и Таджи временно ще бъдат \"редуцирани\", предаде ДПА. Двамата подчертаха, че преговорите с иракското правителство за продължаване на мисията за обучаване на иракските военни ще продължат.  Германия има общо 120 войници в Ирак, но мнозинството от тях не са базирани в Таджи и Багдад. По този повод министрите уточниха, че войниците, разположени там, бързо ще бъдат преместени в Кувейт и ще бъдат върнати, ако обучението се възобнови. Германия вече нареди на войниците в Таджи и Багдад да не излизат извън базите си след убийството на ген. Касем Солеймани. Имаме двама военнослужещи, които са в мисия на НАТО в Ирак. Тя е от 420-430 човека и тези дни ще бъде преместена в съседна държава, съобщи пред Би Ти Ви вицепремиерът Красимир Каракачанов. Най-вероятно българите ще бъдат преместени в Кувейт. Те, както и останалите, са пратени в Ирак на обучение. Когато се намираш в район като Близкия изток винаги има риск, но Министерството на отбраната следи ситуацията ежедневно и поддържа връзка с българските военни. Към момента няма никаква опасност за тяхната сигурност, каза Каракачанов.", "date": "2020.01.07", "title": "САЩ няма да изтеглят войските си от Ирак"}
{"url": "https://www.monitor.bg:443/bg/a/view/osaka-trygna-s-truden-uspeh-v-avstralija-185189", "text": "Двукратната шампионка от „Големия шлем“ Наоми Осака (Яп) стартира сезона с трудна победа на турнира на твърди кортове в Бризбейн (Авл) с награден фонд $1,5 млн. Поставената под номер 3 азиатка имаше доста проблеми, но елиминира Мария Сакари от Гърция с 6:2, 6:7(4), 6:3 след малко повече от два часа игра. За място на четвъртфиналите тя ще играе срещу София Кенин (САЩ). Бившата шампионка от US Open Слоун Стивънс (САЩ) не успя да преодолее първото препятствиe и отпадна след поражение от 129-ата в света Людмила Самсонова (Рус) с 4:6, 6:2, 3:6. 21-годишната Самсонова очаква във втория кръг шампионката от 2011 г. Петра Квитова. Петата поставена чехкиня обърна на старта друга рускиня Анастасия Павлюченкова с 2:6, 6:1, 6:0. Шампионката от миналия сезон Арина Сабаленка (Блрс) пък отпадна във втория кръг на турнира в Шънчжън, Китай след поражение с 4:6, 4:6 от Кристина Плишкова. Поставената под номер едно в схемата Белинда Бенчич също приключи участието си в турнира. Швейцарката загуби с 3:6, 6:3, 3:6 от Ана Блинкова в среща от първия кръг. Поставената под номер 1 в Оукланд (НЗ) Серена Уилямс (САЩ) се класира за втория кръг, след като надделя над италианската квалификантка Камила Джорджи с 6:3, 6:2 в първия си мач на сингъл след поражението от канадката Бианка Андрееску на финала на US Open.", "date": "2020.01.07", "title": "Осака тръгна с труден успех в Австралия"}
{"url": "https://www.monitor.bg:443/bg/a/view/sydjat-myj-butnal-podkup-na-policai-185187", "text": "Мъж отива на съд за даден рушвет на полицаи. На 20 август 2019 г. подсъдимият А.М. пътувал в Прохода Хаинбоаз в автомобил на свой приятел. Колата била спряна за проверка от патрул на КАТ и било установено, че водачът няма шофьорска книжка. Полицаите започнали да му пишат акт.  В този момент пътуващия до водача А.М. започнал да води преговори с единия от унифромените да му даде 50 лв. и да ги пуснат да си ходят без да съставят акт на приятеля му. Когато полицаят разпоредил на мъжа да се върне в колата, той се подчинил и се отдръпнал встрани. След малко обаче, се върнал при патрулния автомобил и пуснал през отворения прозорец три банкноти по 20 лв. с думите: „Ето ви 60 лв. за да оправим нещата и да няма актове.” Мъжът бил арестуван още там, на място и срещу него било образувано досъдебно производство, което завършило с предаването му на съд.    ", "date": "2020.01.07", "title": "Съдят мъж за подкуп на полицаи "}
{"url": "https://www.monitor.bg:443/bg/a/view/sysed-priuti-ostanalo-bez-dom-sled-pojar-semejstvo-185191", "text": "Мюсюлманин приюти останало без покрив след пожар в дома им семейство православни в казанлъшкото село Долно Изворово. Пожарът в къщата на работещия в оръжейницата „Арсенал“ Иван Станчев и наскоро пенсиониралата се съпруга Ана избухнал в тяхно отсъствие към 17,30 часа навръх Йордановден. Огънят обхванал за броени минути покривната конструкция. Притекъл се на помощ съсед бил ударен от ток, докато правел опит да разкачи елинсталацията и да ограничи стихията, разказа кметът на селото Ферид Бекир. Само по случайност се разминало без да има пострадали, но пожарът на практика превърнал градения с десетилетия дом в руини. Тепърва ще се изясняват причините, предполага се че искрата е тръгнала от проблем със захранването, тъй като по това време нямало включени никакви уреди, не била запалена и камината. Децата на Иван и Ани работят в чужбина, но завършването на ремонта на жилището си те ще живеят в обзаведена за децата на Мехмед Челиков къща. Собственикът им я предоставя безплатно, като те ще плащат само за тока, обясни каращият пореден кметски мандат Бекир. По думите му нямало нищо по нормално от това да се подаде ръка на изпаднали в беда съселяни без разлика от вярата им. В Долно Изворово от десетилетия живеят мюсюлмани и православни, преди няколко години недалеко от джамията била вдигната черква на името на свети Георги, а сред основните дарители бил именно кметът мюсюлманин.  ", "date": "2020.01.07", "title": "Съсед приюти семейство, останало без дом след пожар "}
{"url": "https://www.monitor.bg:443/bg/a/view/uchim-se-ot-ujna-koreja-da-zasichame-priznacite-na-nablijavashta-kriza-185188", "text": "Заместник-министърът на икономиката Лъчезар Борисов се срещна с експерти от корейската делегация, които участват в проект по Програмата на Република Корея за обмяна на знания в областта на разработването на система за ранно предупреждение на криза в икономиката. Споразумението за проекта беше подписано по време на официалното посещение на премиера на Република България в Сеул през 2019 г. Икономическият заместник-министър изтъкна, че българската икономика е в добра кондиция, като се очаква растеж от около 3,3% през следващите три години. По думите му след повишението на кредитния рейтинг от различни агенции през изминалата година България вече е в групата на развитите страни. „На трето място сме по финансова стабилност в ЕС по показателя държавен дълг съотнесен към БВП, като съвсем скоро се очаква да се придвижим и на първо място по този показател“, допълни той. Проектът се осъществява съвместно с Икономическия институт на БАН, а резултатите от него ще бъдат използвани от Министерството на икономиката и други публични институции. Моделът ще включва общите макроикономически индикатори, както и секторите недвижими имоти, стоковите пазари и пазара на труда, като тези сектори имат множество свързани такива, а всяка промяна в тях може да даде представа за състоянието и развитието на цялата икономика. Лъчезар Борисов подчерта, че българската икономика е отворена към световните пазари, и е пряко зависима от движението цените на енергийните ресурси, обменните курсове на валутите, лихвите и цените на тези пазари. В този смисъл наблюдението на тези индикатори е от съществено значение за нас. Ние ползваме като индикатор за ранно предупреждение изменението на макропоказателите на страните от Еврозоната и ЕС като цяло, тъй като близо 70% от нашия износ е с тези страни. „Приветстваме трансфера на корейския опит в тази област, който предвид настоящата бързо променяща се икономическа и геополитическа обстановка ще бъде от полза за навременното взимане на адекватни решения в полза на страната ни за превенция на кризисни ситуации в икономиката“, посочи Борисов. От корейска страна изтъкнаха добрите отношения между двете страни и засилването на икономическите отношения, особено след визитата на българския премиер през миналата година, като посочиха че търговията се увеличава с над 50% само за 2019 г.", "date": "2020.01.07", "title": "Учим се от Южна Корея да засичаме признаците на наближаваща криза"}
{"url": "https://www.monitor.bg:443/bg/a/view/kazanlyk-se-pokloni-pred-kompozitora-emanuil-manolov-185193", "text": "Цветя на признателност положиха жители на Казанлък пред бюст-паметника на композитора Емануил Манолов по повод 160-та годишнина от рождението му. Множеството изпя написаната от него превърнала се в култова детска песен „Хубава си, татковино“. Възпоминанието стана на Маноловата могила в парк „Тюлбето“, където някогашният капелмайстор на легендарния 23-и шипченски пехотен полк събирал своите ученици и хористи за представления. Присъстващите припомниха, че за краткия си, едва 42-годишен живот, роденият на 7 януари 1860 г. в Габрово  музикант и композитор е сътворил много детски и хорови песни, а именно в Казанлък написва и първата българска опера „Сиромахкиня“. В съседство с бюста бе поставена информационна табела, разказваща най-важните моменти от живота и творчеството на твореца, създател на Работнически марш.", "date": "2020.01.07", "title": "Казанлък се поклони пред композитора Емануил Манолов"}
{"url": "https://www.monitor.bg:443/bg/a/view/mitropolit-nikolaj-blagoslovi-haskovo-185195", "text": "Пловдивският митрополит Николай отслужи празнична архиерейска литургия по повод 142 години от Освобождението на Хасково от османско владичество в катедралния храм „Успение Богородично“ в Хасково. По традиция на 7 януари, Ивановден, владиката благославя Хасково и неговите жители по повод годишнината от Освобождението на града. В обръщението си към миряните митрополит Николай подчерта, че споровете, за това кой е освободил България и българите от робството, са безпочвени, защото само и единствено вярата в Бог е дала свободата на православния български народ. На службата присъстваха кметът на Хасково Станислав Дечев, областният управител на област Хасково д-р Стефка Здравкова, заместник-областният управител Митко Петров, командирът на Военното формирование майор Светослав Годинов. Заради големият християнски празник Ивановден в храма се стекоха и стотици вярващи. Негово високопреосвещенство благослови жителите на Хасково и поздрави Станислав Дечев за встъпването му в длъжност. Владиката се обърна към Дечев с думите: \"Слава на Бога Вие имате вяра. И това е критерий да бъдем спокойни, че всичките Ви дела ще бъдат чисти и благочестиви, богоугодни и душеспасителни. Казвам ще бъдат, защото Вие сте в началото на своя мандат и аз използвам случая да Ви поздравя!\"", "date": "2020.01.07", "title": "Митрополит Николай благослови Хасково "}
{"url": "https://www.monitor.bg:443/bg/a/view/tita-puska-pyrvi-album-snimka-185170", "text": "Антилопата на БГ попа Тита развълнува феновете си с новината, че е готова с първия си самостоятелен албум. Тавата носи името „Аз съм ТИТА“ и ще се появи на музикалния пазар на 10 януари. За това се похвали самата певица в социалните мрежи. На 09. 01 (четвъртък) излиза първият ми самостоятелен албум “Аз съм ТИТА”. Нямам търпение да го чуете! От 10.01 ще бъде в търговската мрежа и всички онлайн платформи. Благодаря на всички замесени и на ВАС феновете!\", написа изпълнителката на „Първият човек“ във Фейсбук. Чаровната блондинка сподели и снимка на корицата на албума си.", "date": "2020.01.07", "title": "Тита пуска първи албум (СНИМКА)"}
{"url": "https://www.monitor.bg:443/bg/a/view/dimityr-peruhov-podkara-104-godini-185175", "text": "Дядо Димитър Перухов от Гоце Делкчев подкара 104 години.  Той е най-възрастният в Пиинско жив столетник. Преди няколко години за 100-годишнината почетния знак на града му връчи кмета Владимир Москов, който от своя страна ще постави също рекорд на Гинес – 7-и мандат е кмет на града. Димитър Перухов е роден на 22 юни 1916 година в Гоце Делчев, а родителите му са преселници от село Горно Броди, в днешна Гърция. През целия си живот се е занимавал с печатарство и книговезане. Той е известен в целия район като най-добрия подвързвач на книги. Своят 104-и рожден ден, Димитър Перухов посрещна заедно с част от най-близките си роднини в добро здраве и прекрасно настроение.  „Вашият личен празник е един прекрасен повод за житейска равносметка, защото вие сте от хората, които имате с какво да се гордеете - истински боец по дух, прекрасен занаятчия – книговезец, печатар. Работил дълги години за духовното израстване на неврокопчани! Както вашето семейство и близки, така и всички ни, жителите на град Гоце Делчев, се гордеем, че имаме съгражданин като вас, който да бъде наш ценен наставник и будител!“, се казва в поздравителния адрес до столетника изпратен от кмета на община Гоце Делчев Владимир Москов. Към днешна дата в Благоевградска област има още 4-ма столетници, които сами се грижат за себе си.", "date": "2020.01.07", "title": "Димитър Перухов подкара 104 години"}
{"url": "https://www.monitor.bg:443/bg/a/view/armijata-da-priema-i-40-godishni-vojnici-185174", "text": "Максималната възраст за приемане на военна служба да стане 40 години за всички категории военнослужещи. Това гласят част от промените в Закона за отбраната и въоръжените сили, който е публикуван за обществено обсъждане. В момента това е допустимата възраст за прием само за офицерите. При офицерските кандидати и старшите сержанти пък таванът е 33 години, а за войниците и матросите максималната възраст е 28 години. С промените се изравняват годините на всички категории военнослужещи. Мотивите са, че в определени военни формирования войнишкият, както и офицерският състав, са на критичния минимум поради постоянно намаляващия човешки ресурс в резултат на демографската криза. В законопроекта се предвижда още пенсионираните военни да могат да остават на своя досегашен пост до три години. Мотивът за това е, че за длъжността няма хора, а позициите са особено важни за изпълнение на задачите на въоръжените сили. От мотивите става ясно още, че по този начил щели да бъдат спестени и средства за изплащане на пенсиите. Министерството предлага още и мандатност за престояване на длъжност за висшите офицери, за да не бъдат компрометирани и способностите на системата за командване и управление.", "date": "2020.01.07", "title": "И 40-годишни ще стават войници "}
{"url": "https://www.monitor.bg:443/bg/a/view/karadajy-za-30-g-dps-nosim-svojata-otgovornost-za-mira-demokracijata-i-stabilnostta-v-stranata-185178", "text": "ДПС още от създаването си последователно провежда своята политика и носи своята отговорност за мира и демокрацията в страната, за евроатлантическото бъдеще на България, за стабилността в региона и просперитета на цяла Европа. Това заявява лидерът на движението Мустафа Карадайъ в речта си по повод 30-годишнината на ДПС. Той добавя, че ДПС има съществен принос за членството на България в НАТО и ЕС. \"Уважаеми г-н Почетен председател, Уважаеми учредители на ДПС, Уважаеми членове и симпатизанти на ДПС, Уважаеми госпожи и господа! Опитите за насилствена асимилация и жертвите от тези събития – още през 60-те, 70-те, 84-85-а, та до 89-а година, са причината преди 35 години да се създаде нелегална организация от д-р Ахмед Доган. През 1985 година г-н Доган създава нелегална организация на принципа „война без оръжие“. С мисленето на философ и методите на революционер, използвайки своя научен потенциал и академичен опит, г-н Ахмед Доган трасира пътя за постигане на пълна победа за човешки права и свободи, дискредитиране на тоталитарната власт и в крайна сметка това довежда и до падането на комунистическата власт в България. Генерираната прогноза се сбъдва. Разбирането, че със стихийни действия не може да се противопостави на властта, е в основата на организираната нелегална дейност. В името на правата и свободите на човека, в името на справедливостта. С ясното съзнание, че цялата държавна машина ще бъде впрегната за унищожаване на тази нелегална организация. Независимо от това, борбата продължава. Защото за г-н Доган и за неговите съмишленици правата на човека са над всичко. Още тогава, обединени от обща кауза, нито един от тях не предава организацията, не написва и ред срещу свой нелегален съмишленик или срещу който и да е от турското малцинство. Този факт впечатлява изключително силно следователите по делото, както се вижда от документите, събрани в кориците на делото срещу нашия почетен председател д-р Ахмед Доган, по което той е осъден на 10 години лишаване от свобода, 3 години задължително заселване след тях и отнемане на всички научни звания. По времето, прекарано в затвора, 9 месеца в килия „смъртен“, г-н Доган не спира с реализирането на своя план организирано да се постигне победа чрез мирни протести. Когато на 12 юни 1989 г. г-н Доган отново се оказва в Главно следствено управление като организатор и ръководител на майските събития, той вижда, че органите на Държавна сигурност са в задънена улица, и приема това като реванш, и „то може би най-големият реванш в живота“, както сам признава, защото „размерите бяха изключително големи и трусът беше толкова голям, че имаше и последствия…“ – падането на комунистическия режим. Едновременно с това, вярвайки, че светът трябва да разбере, че преименуването на българските турци нито е доброволно, нито е спонтанно, декларация на г-н Доган, изнесена тайно от затвора, е прочетена на 31 май 1989 г. на Първата конференция по човешките измерения в Париж. Наистина от дейността на нелегалната организация има сериозни последствия за тоталитарната власт. Постигнатата победа за връщане на рождените, майчините имена е само началото на процеса за защита на човешките права и свободи, за справедливост и достойни условия на живот за всеки човек.  На 22 декември 1989 г. след амнистия г-н Доган излиза на свобода от затвора и две седмици след това учредява ДПС.  На 4 януари 1990 г. Днес отбелязваме годишнина именно от това събитие. От мое име и от името на Централното оперативно бюро ви поздравявам с 30-годишнината на Движение за права и свободи и ви пожелавам много здраве и сили, вдъхновение и решителност за нови успехи и победи за по-добър живот на всички български граждани, за просперитет на страната, региона и Европа! Движението за права и свободи още от създаването си последователно провежда своята политика и носи своята отговорност за мира и демокрацията в страната, за евроатлантическото бъдеще на България, за стабилността в региона и просперитета на цяла Европа. ДПС има съществен принос за членството на България в НАТО и Европейския съюз. Твърда и непоколебима е нашата позиция и неотклонно следваме пътя, начертан от нашия почетен председател д-р Ахмед Доган. И така, вече 30 години отстояваме правата и свободите на всички български граждани, достойнството на всеки един човек, пазим и защитаваме демокрацията и сме гарант за мира и стабилността в страната и региона. Работим усилено за включването на свободните и активни граждани в управлението и решаването на проблемите на хората, за създаването и за гарантиране на здравословни условия за живот, за чиста среда, за чиста вода, за чисти храни, чист въздух и чиста енергия. Това е изключително важно особено сега, когато климатичните и екологични промени са сериозна заплаха за целия свят. Независимо от трудностите и предизвикателствата, ние отговорно ще продължим да изпълняваме своята мисия като намираме сили и опора в нашата биография, в нашата заедност и в евроатлантическите ценности. Нека, обединени от общата ни кауза ДПС, отговорно и осъзнато да продължим политическите идеи на учредителя и създателя на партия ДПС – нашият почетен председател д-р Ахмед Доган. Честит празник! Мустафа Карадайъ  Председател на ДПС\".", "date": "2020.01.07", "title": "Карадайъ за 30 г. ДПС: Носим своята отговорност за мира, демокрацията и стабилността в страната"}
{"url": "https://www.monitor.bg:443/bg/a/view/komputyren-spec-dyrja-pod-kluch-kolejkata-si-185177", "text": "На истински екшън станаха свидетели жителите на кв. „Редута“, където 33-годишен компютърен спец заключи млада жена в жилището си навръх Йордановден. Сигналът е подаден от потърпевшата, след като успяла да се измъкне от апартамента на похитителя, съобщиха от полицията. Пред органите на реда тя споделила, че около 13:00 часа в понеделник неин колега я държал под ключ в жилището си и не я пускал да излезе навън. Мъжът реагирал агресивно при отзоваването на полицаите на мястото на престъплението и отказал да отвори вратата на жилището си. Той се държал неадекватно и извадил нож, с който заплашил униформените след което се барикадирал в дома си на ул. \"Попова шапка\" и \"Велчо Атанасов\". Около 15.45 ч., след разговори с органите на реда и роднини, те успели да го изведат от апартамента му, след което го транспортирали, за да му бъде оказана медицинска помощ. При случая няма пострадали, уверяват от МВР. По неофициална информация в дома на компютърния специалист са намерени наркотични вещества. Преди по-малко от 4 месеца друг мъж се барикадира в дома си в ж.к. „Овча купел“ в столицата. 57-годишният стреляше от жилището си и застрашаваше живота на съседите си и на отзовалите се органи на реда. Опитите за извеждането му от полицията продължиха повече от 20 часа, а с него разговаряха и психолози.", "date": "2020.01.07", "title": "Компютърен спец заключи колежка и се барикадира в дома си "}
{"url": "https://www.monitor.bg:443/bg/a/view/mojat-plejlist-zapochva-po-bnt-s-ivan-lechev-185166", "text": "„Моят плейлист“ - това е заглавието на новото музикално предаване на БНТ, което ще стартира в ефира на обществената медия още тази вечер от 22 ч. Водещ на шоуто ще бъде Васил Върбанов, когото меломаните свързват с радио „Тангра“ през последните 27 години. Първи своя плейлист с любими парчета ще нареди легендарният рок китарист Иван Лечев. Не само музиканти обаче ще бъдат гости на предаването. Артисти, спортисти и дори политици ще представят своите топ 10 песни всеки вторник по същото време по БНТ1. Водещият ще добавя ненатрапчиво някои любопитни факти и истории зад парчетата, които зрителят ще вижда на екрана.", "date": "2020.01.07", "title": "„Моят плейлист“ започва по БНТ с Иван Лечев"}
{"url": "https://www.monitor.bg:443/bg/a/view/bylgarija-otstypi-s-shampionski-tajbrek-sreshtata-po-dvojki-s-belgija-185182", "text": "Григор Димитров и Александър Лазаров отстъпиха в драматичен мач с 6:3, 4:6, 7-10 от опитната двойка Сандер Жил и Йоран Влиген. Така България загуби с 1:2 победи от Белгия и няма да продължи участието си в ATP Cup в Австралия. По-рано днес Димитър Кузманов победи Стив Дарси с 6:0, 6:3, а Григор Димитров загуби от Давид Гофен с 6:4, 2:6, 2:6 в мачовете по единично. Мачът по двойки започна с възможност за пробив за белгийците, но Димитров и Лазаров се справиха и взеха сервиса си. В четвъртия гейм българите успяха да запишат пробив при втория си брейк пойнт и поведоха с 3:1, след което го затвърдиха на нула за 4:1. Жил и Влиеген отвърнаха с гейм на нула за 4:2. Последва тежък сервис гейм с три възможности за пробив за белгийците, но се справихме за 5:2. При 5:3 Димитров и Лазаров приключиха сета на собствено подаване с 6:3. Вторият сет започна страхотно с пробив за българите за 1:0, след което нашите спасиха три брейкпойнта и го затвърдиха за 2:0. При 2:1 белгийците успяха да направят рибрейк за 2:2. Последваха разменени геймове без пробив до 5:4 в полза на Жил и Влиеген. Тогава белгийците успяха да стигнат до пробив и с това затвориха сета с 6:4. В шампионския тайбрек нашите допуснаха минипробив за 2:4, след което нямаше нови до 6:8. Тогава Белгия записа нов мини брейк за 6:9. Димитров и Лазаров върнаха една точка от пасива, но загубиха със 7:10. Загубата от Белгия остави българите на трето място в класирането в групата. Победител е Великобритания, чийто тим влезе в топ 8, а белгийците заеха втората позиция. Димитров и Лазаров поведоха със сет на доста по-опитните Жил и Влиген, които имат 3 титли на ниво АТР в кариерата си. Българите започнаха убедително и затвориха сета при 6:3. Втората част бе много равностойна, но белгийците успяха да пробият нашите в края и да изравнят след 6:4. В шампионския тайбрек Гришо и Алекс Лазаров се държаха добре до 5-6 точки, но противниците им дръпнаха с 8:5 и триумфираха при 10-7. Герой на деня се оказа Димитър Кузманов, който направи изключителен мач срещу достигалия до номер 38 в света Стив Дарси. Кузманов бе безапелационен и не даде гейм на съперника си в първия сет, а след това показа здрави нерви и постигна едва втората си победа в ATP. Звездата ни в професионалния тенис Григор Димитров подхрани още надеждите на родните фенове в Сидни, повеждайки на първата ракета на Белгия Давид Гофен с 6:4. Втората част обаче започна с преднина от 3:0 гейма за Гофен, който подобри още играта си и изравни с 6:2. В тайбрека отново белгиецът имаше превъзходство и върна отбора си в играта за топ 8.", "date": "2020.01.07", "title": "България аут след шампионски тайбрек с Белгия (ОБЗОР)"}
{"url": "https://www.monitor.bg:443/bg/a/view/pravitelstvoto-shte-poeme-nov-dylg-ot-200-mln-leva-185160", "text": "Правителство ще поеме нов 5-годишен дълг за 200 млн. лева през следващата седмица. Българската народна банка обяви, че на 13-ти януари ще бъде проведен аукцион за емитирането на нови 5-годишни лихвоносни държавни облигации на стойност 200 милиона лева. Според условията, определени от Министерството на финансите, книжата са от отворен тип с фиксиран годишен лихвен процент от 0,01% и ще представляват 1827-дневна емисия с началото от 15-и януари 2020-а година и с падеж на 15-и януари 2025-а година.", "date": "2020.01.07", "title": "Правителството ще поеме нов дълг от 200 млн. лева"}
{"url": "https://www.monitor.bg:443/bg/a/view/shtrakna-klapata-za-novija-sezon-na-otkradnat-jivot-snimka-185180", "text": "Снимачният сет за новия девети сезон на медицинската драма „Откраднат живот“ вече е разпънат. Снимките текат на пълни обороти, а звездите от хитовия сериал издават за процеса с фотографии в социалните мрежи. Любимката на зрителите Диана Димитрова публикува кадър, на който се вижда как Велислав Павлов е застанал на колене пред нея. „По време на репетиция. Не се прие промяната в сценария?“, написа чаровната брюнетка и добави хаштаг, че е на снимачната площадка. Очаква се новият сезон на „Откраднат живот“ да се завърне на малкия екран още през предстоящия пролетен тв сезон. Както „Монитор“ първо писа, Владо Карамазов отново ще скочи в престилката на д-р Карагьозов и ще се задържи за постоянно в актуалните серии.", "date": "2020.01.07", "title": "Щракна клапата за новия сезон на „Откраднат живот“ (СНИМКА)"}
{"url": "https://www.monitor.bg:443/bg/a/view/na-ivanovden-izkypaha-bulkite-i-imenjacite-v-karlovo-185159", "text": "Традиционният обичай „Къпанак“ - къпане на булки, бе изпълнен днес на Ивановден в квартал „Сушица“, Карлово, съобщи БТА. След булките и имениците биват изкъпани за здраве. Площадът до Дръндевата чешма в града събра булки, сключили брак миналата година, именици и желаещи да се насладят на традицията. Коритото на чешмата се запушва ден предварително, за да може да се напълни с достатъчно вода. Невестата, омъжила се миналата година трябва да бъде облечена в традиционна носия и придружена от своите кумове, които я изкъпват с бакърено менче след изпълнението на задължителните – заставане на изток, прекръстване и хвърляне на вода през рамо (до 3 пъти). Тазгодишната изкъпана булка беше 20-годишната Мария Христова. „Този обичай е много специален за мен. Важно е да се запази българското и занапред“, обясни младата жена. Зам.-кметът на града Антон Минев й подари икона на Божията майка с пожеланието на бъде закриляна от нея. Празникът завърши с традиционно българско хоро.", "date": "2020.01.07", "title": "На Ивановден изкъпаха булките и именяците в Карлово"}
{"url": "https://www.monitor.bg:443/bg/a/view/zalichavat-registracijata-na-35-turoperatora-185183", "text": "Министерството на туризма започва процедура по заличаване на регистрацията на общо 35 дружества, регистрирани като туроператори от Националния туристически регистър (НТР), съобщиха от ведомството. Причината е, че компаниите не са представили задължителна застраховка „Отговорност на туроператора“, което е изрично условие за извършване на туроператорска дейност. Според Закона за туризма всички дружества, предоставящи туроператорски услуги, трябва да имат активни полици, сключени със застраховател по смисъла на Кодекса за застраховането и предоставени на министъра на туризма за вписване в НТР. Законът не предвижда възможност регистриран туроператор временно да спира дейността си и да няма валидна сключена застраховка. Действията по заличаване сепредприемат съгласно решение на Експертна комисия по регистрация на туроператори и туристически агенти към ведомството. В нея участват експерти от министерството на туризма, както и представители на сдружения на туроператори и туристически агенти. Основна част от дружествата, чиято регистрация ще бъде прекратена, са със седалища и адрес на регистрация в с. Равда,гр. София, гр. Бургас, гр. Варна, гр. Пловдив, гр. Сливен, гр. Хасково, гр. Кюстендил и гр. Несебър. Дружествата, чиято регистрация ще бъде прекратена, няма да бъдат премахнати от Националния туристически регистър, но ще бъде отразена заповедта за заличаването им, като имената им ще са оцветени в червено. По този начин потребителите ще могат да проверяват в регистъра дали туроператорът има валидна застраховка и работи, спазвайки изискванията на закона. Общо регистрираните туроператори и туристически агенти в Националния туристически регистър са 3450.", "date": "2020.01.07", "title": "Заличават регистрацията на 35 туроператора"}
{"url": "https://www.monitor.bg:443/bg/a/view/borisov-pozdravi-kurc-za-vtorija-mandat-185176", "text": "Премиерът Бойко Борисов поздрави Себастиан Курц по повод встъпването му в длъжност начело на новото правителство на Австрия, съобщиха от кабинета. В поздравителния си адрес до Курц премиерът Борисов изтъква отличните двустранни отношения между България и Австрия и активния политически диалог на всички нива. „Австрия е традиционно важен политически и икономически партньор на България. Нашите две страни развиват конструктивно сътрудничество и имат близки позиции по редица важни въпроси от дневния ред на Европейския съюз“, отбелязва още министър-председателят. Борисов изразява увереност, че в рамките на втория мандат на Себастиан Курц като федерален канцлер, България и Австрия ще продължат да надграждат приятелските си отношения и ще работят съвместно по редица теми, включително европейската перспектива на Западните Балкани. Всъщност това е втори мандат на Курц начело на правителството в Австрия, след като в края на септември се проведоха предсрочни избори. Днес той положи клетва и ще ръководи малко очаквана коалиция със Зелените. Неговото правителство, което е съставено от 10 консерватори и четирима от Зелените. 9 от 17-те членове на новия кабинет са жени, въпреки че постовете канцлер и вицеканцлер са окупирани от мъже.", "date": "2020.01.07", "title": "Борисов поздрави Курц за втория мандат"}
{"url": "https://www.monitor.bg:443/bg/a/view/kasovite-belejki-veche-i-onlajn-185179", "text": "С последните промени в Наредба № Н-18/2006 г. се предлага алтернативна възможност за регистриране и отчитане на онлайн продажбите, извършвани от електронните магазини, съобщиха от НАП. Лицата, приемащи неприсъствени плащания с дебитни или кредитни карти вместо да издават фискален бон или системен бон ще имат възможност да регистрират и отчитат продажбите чрез издаване на документ за продажбата, който не е издаден от фискално устройство или интегрирана система за управление на търговската дейност. За физическите търговски обекти, които приемат присъствени плащания с дебитни и кредитни карти, изискването за издаване на касова бележка на хартиен носител, се запазва. За да се възползват от новия ред за отчитане и регистриране на продажбите, електронните търговци следва и да не приемат други плащания, за които се изисква издаване на фискален/системен бон. По отношение на използвания софтуер за управление на продажбите, не се допуска чрез него да се управляват други продажби, извън посочените. Софтуерът, трябва да отговаря на предвидените с наредбата изисквания за пълнота и интегритет на данните, еднозначна автентификация на потребителите, а когато представлява модул от софтуер, не се допуска да бъдат дублирани функционалностите му от другите модули. Софтуерът, трябва да генерира уникален номер на всяка направена поръчка за закупуване на стока или услуга. Търговците, избрали този алтернативен ред, са задължени за извършената продажба да изпращат по имейл на клиента документ, на виртуалния ПОС, уникален номер на клиентската поръчка и др. Електронните търговци са задължени да подават към НАП стандартизиран одиторски файл за всички извършени чрез електронния магазин продажби. Информацията следва да се подава до 15-о число на месеца, следващ месеца, за който се отнася. Търговците, избрали да регистрират и отчитат продажбите си по предложения алтернативен ред, е необходимо при вписване на електронния магазин, да подават и допълнителна информация в НАП. Те следва които предлагат, доставчиците на платежни услуги, предоставили виртуалния ПОС терминал, номера на терминала и сметките, по които получават плащания. На 31 януари 2020 г. изтича крайният срок за търговците, които използват софтуер за управление на продажбите в търговските обекти (СУПТО) за да приведат дейността си в съответствие с Наредба Н-18, припомнят още от НАП. Повече информация за измененията на Наредба № Н-18 може да се получи от сайта на НАП https://nap.bg/и на телефона на Информационния център - 0700 18 700 /на цена, съобразно тарифата на съответния оператор.", "date": "2020.01.07", "title": "Касовите бележки вече и онлайн"}
{"url": "https://www.monitor.bg:443/bg/a/view/predjaviha-novi-obvinenija-sreshtu-uajnstijn-185161", "text": "Прокуратурата в Лос Анджелис предяви нови обвинения срещу скандалния кинопродуцент Харви Уайнстийн за престъпления от насилствен характер в деня на откриването на процеса срещу него в Ню Йорк. По думите на окръжната прокурорка Джаки Лейси уликите ще докажат, че обвиняемият е използвал своите пълномощия и влияние, за да получи достъп до своите жертви, след което е извършил срещу тях престъпления от насилствен характер. Продуцентът е обвинен в опит за изнасилване на две жени през 2013 година. По-рано в понеделник във федералния съд в Ню Йорк започна съдебния процес по делото срещу 67-годишния Уайнстийн. Днес се очаква да започне подбор на съдебните заседатели. или насилие от ръцете на Харви Уайнстийн\", каза Тина Чен, председател на фондацията #Time`sUp, създадена по време на надигащата се вълна от обвинения срещу Уайнстийн. Джуда Енгелмайер, говорител на бившия филмов магнат, съобщи миналата седмица, че двете жени, чиито обвинения са в основата на делото, са имали дългогодишни отношения с Уайнстийн.", "date": "2020.01.07", "title": "Предявиха нови обвинения срещу Уайнстийн "}
{"url": "https://www.monitor.bg:443/bg/a/view/japonija-dava-16-mln-za-reklama-na-sake-v-chujbina-185171", "text": "Япония заделя общо 1,78 млрд. йени (16 млн. долара) от бюджета си, за да рекламира традиционното саке и други японски алкохолни напитки в чужбина, както и при домакинството на летните олимпийски и параолимпийски игри тази година, предаде агенция „Киодо“. От тази сума 1,31 млрд. йени са включени в бюджета за финансовата 2020 г., започваща през април, а останалата част - в допълнителния бюджет за текущата финансова година до края на март. Общата сума е 7 пъти по-голяма от предвидената в първоначалния бюджет за 2019 г. Като част от тази кампания през юли правителството ще създаде служба към националната данъчна агенция, която да помага на компаниите, изнасящи саке, местни вина и бира. По време на летните олимпийски и параолимпийски игри в Япония ще има павилиони, в които чуждестранните посетители ще могат да опитат саке. Такива павилиони ще има на летищата и в медийния център на събитието. Освен това ще се организират туристически обиколки в заводи за саке. През 2018 г. Япония е изнесла 25,747 млн. л саке или с 9,6% повече спрямо 2017-та, като постига рекордно равнище за девета поредна година, според официалната статистика. В парично изражение износът на саке възлиза на 22,2 милиарда йени. САЩ заемат първото място по импорт на традиционната японска напитка, като са внесли саке за 6,3 милиарда йени, следвани от Хонконг, Китай и Южна Корея.", "date": "2020.01.07", "title": "Япония дава $16 млн. за реклама на саке в чужбина"}
{"url": "https://www.monitor.bg:443/bg/a/view/do-20-bona-globa-za-sobstvenika-na-vnesenija-italianski-bokluk-vyv-vraca-185164", "text": "Между 7 до 20 хиляди лева глоба ще бъде наложена на собственикът на внесените отпадъчни тонер касети от Италия, които са складирани на нелицензирана площадка във Враца. Това съобщи директорът на Регионалната инспекция по околната среда и водите Христо Христов, който уточни, че собственика ще бъде глобен след повторна проверка в присъствие на негов законен представител. Той допълни, че врачанската екоинспекция се е свързала с фирмата и проверката трябва да се състои в следващите дни. На собственика на незаконно складираните отпадъци, ще бъде връчен акт за административно нарушение по Закона за околната среда и по Закона за управление на отпадъците, както и предписание тонер касетите да бъдат изнесени от площадката в най-кратки срокове - не по-късно от месец. На 4 януари експерти от РИОСВ-Враца, териториалното звено на ДАНС и Областната дирекция на МВР извършиха проверка по сигнал за нерегламентирано складиране на отпадъци на площадка в складова база в града. Установено е, че се съхраняват 50 тона отпадък - използвани тонер касети, внесени от Италия. Повечето от касетите са опаковани, но има и в насипно състояние. Според представените документи при проверката, отпадъкът е тръгнал към България като неопасен. Вероятността почвата да бъде замърсена от касетите при валежи е малка, тъй като са складирани на бетонирана площадка, обясни Христо Христов. Въпреки че площадката може да отговаря на някои законови изисквания, складирането на отпадъци на нея е нарушение, тъй като не е лицензирана по изискванията на закона за управление на отпадъците, категоричен е Христо Христов. При повторната проверка, ще бъде поискана и информация за намеренията на вносителя за обработката на отпадъците. По първоначална информация те ще бъдат използвани като суровина за отделяне на пластмасата и метала от касетите, но обработката няма да бъде извършвана във Враца.", "date": "2020.01.07", "title": "До 20 бона глоба за собственика на внесения италиански боклук във Враца "}
{"url": "https://www.monitor.bg:443/bg/a/view/barchovski-sybira-nacionalite-v-kraja-na-januari-185169", "text": "Селекционерът на националния ни отбор по баскетбол за мъже Росен Барчовски ще събере състава на лагер в края на януари преди първите мачове от европейските квалификации. Националите ще тренират в София между 24 и 28 този месец, като ще изиграят и две контролни срещи с отборите на \"Академик\" (София) и \"Левски Лукойл\". В състава ще попаднат трима баскетболисти на \"Берое\" - Александър Янев,Станислав Ваклинов и Деян Карамфилов, разкриха от старозагорския клуб. Старши треньорът Барчовски все още не е обявил имената на всичките си избраници, като планира среща с медиите на 20 януари. България е в група \"Н\" заедно с отборите на Гърция, Латвия и Босна и Херцеговина. Нашите ще стартират европейските квалификации като гост на Гърция на 21 февруари, а три дни по-късно ще приемат Латвия. През ноември пък \"лъвовете\" имат гостуване на Босна и Херцеговина и домакинство на Гърция. Ръководството на баскетболната ни федерация прави всичко възможно да осигури услугите на натурализирания американски гард Дий Бост. Под въпрос е и участието на играча на \"Олимпиакос\" Александър Везенков.", "date": "2020.01.07", "title": "Барчовски събира националите в края на януари"}
{"url": "https://www.monitor.bg:443/bg/a/view/11-obvinenija-za-trimata-zadyrjani-za-smyrtta-na-bg-fen-v-solun-185162", "text": "Повдигнаха обвинения на тримата задържани за смъртта на 28-годишния Тоско Бозаджийски, загинал в Солун след нападение на ултраси в неделя. Младият мъж пристигнал в Гърция с група запалянковци на \"Ботев - Пловдив\", за да гледат мача на братския на канарчетата \"Арис\" срещу черно-белите от ПАОК.  Минути преди да потегли за България обаче групата е била нападната от ултраси на ПАОК. 28-годишният пловдивчанин почина в солунската болница \"Хипократ\", след като първо бе бит и наръган с нож от запалянковците, а след това те са го проснали на улица \"Мария Калас\", където той е бил прегазен от 26-годишна гъркиня с чуждестранен паспорт. След като е прегазила Бозаджийски, шофьорката не е спряла на местопроизшествието, но по-късно бе арестувана. Гърция продължава разследването, защото записите на охранителните камери показаха, че има още участници в побоя над българите. В ареста са вече двама с доказано участие към престъплението. Те са нападнали българите с бухалки и железни пръти. Срещу тях е повдигнато обвинение за 11 престъпления. От хулигански прояви до нанасяне на тежки телесни повреди, причинили смъртта на 28-годишния българин. Все още не се знае дали смъртта е следствие от побоя или от прегазване от кола. Медицинската експертиза се очаква днес. Независимо от това, коментират юристи, в сила е обвинението за организирано нападение на невъоръжени лица. Групата фенове на \"Ботев\" с нищо не са предизвикали футболните хулигани, което е записано от камерите и от показания на свидетели. В тайна се пазят имената на арестуваните, за да не последва отмъщение към техни роднини. Според медиите обаче един от задържаните е син на висш полицай и то от отдела за борба със спортното хулиганство. Но поста на бащата няма да повлияе върху присъдата. С обвинения за причиняване на смърт по непредпазливост е шофьорката на колата. Тя е на 26 години, не е спряла на място, но сама се предаде в полицията на следващия ден. Случаят продължава да се коментира в Гърция с искане за много строги мерки срещу тези футболни агитки, като вече ги наричат \"потенциални убийци.\"", "date": "2020.01.07", "title": "11 обвинения за тримата, задържани за смъртта на БГ фен в Солун"}
{"url": "https://www.monitor.bg:443/bg/a/view/otlojiha-deloto-za-kasirane-na-vota-v-sofija-njama-da-brojat-povtorno-buletinite-185168", "text": "Няма да има повторно преброяване на бюлетините от кметските избори в София, а делото за касиране на вота бе отложено за 15 януари. Това реши Административният съд в София след третото заседание по делото, заведено по жалба на бившия омбудсман и кандидат за кмет на столицата Мая Манолова. На предишното заседание в средата на декември 2019-а съдът допусна да се направи експертиза за коректността на изборните списъци. Сега след изслушването на вещото лице, съдът е отложил делото със седмица. Оказва се,че от Общинската избирателна комисия не са се запознали със становищата на вещите лица. Били са поискани и още доказателства, което е наложило отлагане на делото. Манолова внесе 14 класьора доказателства за нарушения и според нея трябва да бъде направено повторно броене на поне в част от изборните секции. \"Ние обосновахме това наше искане с новите доказателства\", каза тя пред БНР и добави, че заключението на вещите лица показва, че неправомерно в избирателните списъци са вписани над 3 000 избиратели. По думите й данните на \"Информационно обслужване\" пък показвали, че 408 протокола са коригирани повече от веднъж.", "date": "2020.01.07", "title": "Отложиха делото за касиране на вота в София, няма да броят повторно бюлетините"}
{"url": "https://www.monitor.bg:443/bg/a/view/zapochna-unishtojavaneto-na-24-hiljadi-praseta-v-shumensko-185151", "text": "Първите камиони с прасета от свинекомплекса в Никола Козлево, където беше открито огнище на Африканска чума по свинете (АЧС), пристигнаха в землището на село Хърсово, където трябва да бъдат загробени животните. Операцията се извършва при строги мерки за сигурност и санитарна безопасност и под полицейска охрана. Труповете на животните от свинефермата на \"Тетрахиб\" се доставят до специално подготвени ями край Хърсово. Преди за започне самото загробване на място инспекция направи областният управител на Шумен Стефан Желев, който пристигна заедно с директора на ОДМВР Ялчън Расим и шефката на Областната дирекция по безопасност на храните д-р Катя Райкинска. \"Ямите за загробване са готови, направени са според изискванията за дълбочина и са взети всички мерки за безопасност“, заяви д-р Димитър Димитров от областната дирекция по безопасност на храните в Шумен. По искане на ОДБХ полицията е изградила две КПП-та в района. Едното е в непоследствена близост до траповете, а другото пред самия свинекомплекс в Никола Козлево. Организацията на движение е създадена така, че да не се налага спиране на трафика, камионите са съпровождани от полицейски ескорт пред и след тях. Според експерти за унищожаване на всичките 24 хиляди животни ще е нужно около седмица време.", "date": "2020.01.07", "title": "Започна унищожаването на 24 хиляди прасета в Шуменско"}
{"url": "https://www.monitor.bg:443/bg/a/view/glavnijat-prokuror-razporedi-proverki-na-kyshti-za-gosti-v-cjalata-strana-185148", "text": "Главният прокурор Иван Гешев разпореди на апелативните прокуратури в София, Пловдив, Варна, Бургас и Велико Търново вземане на специален надзор на 23 досъдебни производства за престъпления, засягащи финансовите интереси на Европейския съюз и др. престъпления от общ характер, при финансиране на т.нар. къщи за гости. Това съобщиха от пресцентъра на държавното обвинение. От там допълват, че главният прокурор е указал на административните ръководители на апелативните прокуратури в страната по всяко досъдебно производство прокурор да определят конкретен наблюдаващ прокурор, който да оказва засилена методическа и организационна помощ по отношение на прокурорите от първоинстанционните прокуратури, ръководещи разследванията. По разпореждане на главния прокурор от м. април 2019г. стартираха проверки за общо 746 къщи за гости, финансирани със средства на Европейския съюз. Към настоящия момент на територията на страната са образувани 23 досъдебни производства за представяне на неверни сведения, за да бъде получено финансиране от фондове, принадлежащи на Европейския съюз или предоставени от ЕС на българската държава /престъпления по чл. 248 а от Наказателния кодекс/. Досъдебни производства са образувани от Софийска градска прокуратура -11 бр., от Окръжна прокуратура –Монтана – 3 бр., от Окръжна прокуратура – Хасково- 1 бр., от Окръжна прокуратура – Пазарджик – 1 бр., от Окръжна прокуратура – Пловдив – 1 бр., от Окръжна прокуратура Ямбол – 1 бр., от Окръжна прокуратура – Плевен – 1 бр., от Окръжна прокуратура – Велико Търново – 2 бр., от Окръжна прокуратура – Силистра – 1 бр., от Окръжна прокуратура – Варна – 1 бр. По всички останали случаи продължава извършването на проверки, като се осъществява и служебен контрол върху постановените прокурорски актове до върховното ниво в Прокуратурата на Република България. Главният прокурор ще продължи да следи произнасянията на прокуратурите в страната и ще указва вземане на специален надзор върху всяко новообразувано досъдебно производство за престъпленията  засягащи финансовите интереси на Европейския съюз и др. престъпления от общ характер, при финансиране на т.нар. къщи за гости.", "date": "2020.01.07", "title": "Главният прокурор разпореди проверки на къщи за гости в цялата страна"}
{"url": "https://www.monitor.bg:443/bg/a/view/mejdugradskite-avtobusi-spirat-na-13-januari-zaradi-tol-sistemata-185152", "text": "Превозвачите излизат на масов протест на 13 януари заради въвеждането на тол системата. Те се готвят да блокират пътищата в 10 области и да затворят автогарите. Над 3000 превозни средства ще спрат, няма да се превозват пътници от автобусни фирми в София, Варна, Бургас, Хасково, Пловдив, Благоевград, Монтана, Плевен, Севлиево и Велико Търново. Превозвачите настояват и за оставката на министъра на регионалното развитие Петя Аврамова. Всички от бранша са единни и ще се борят дотогава, докато не се постигне консенсус колко да се плаща за тол системата, съобщават БТВ и Канал 3. \"Не сме против тол системата, но сме против обхвата ѝ. Не сме съгласни с правене на политика на инат, с несъобразяване с аргументите, които се поставят в един диалог\". Това поясни Йордан Арабаджиев от Съюза на международните превозвачи броени дни преди националния протест на превозвачите \"срещу несправедливите обхвати и цени на тол системата и срещу опасностите от нерегламентираните превози на пътници\". Той увери, че диалогът на превозвачите с Министерството на регионалното развитие и благоустройството е приключил.", "date": "2020.01.07", "title": "Междуградските автобуси спират на 13 януари заради тол системата"}
{"url": "https://www.monitor.bg:443/bg/a/view/15-godishen-se-nadrusa-otkradna-kolata-na-baba-si-i-se-blysna-v-dyrvo-185149", "text": "15-годишен хлапак се надруса, открадна колата на баба си и се блъсна в крайпътно дърво в пловдивското село Марково, съобщиха от полицията в Пловдив. Именно заради дрогата той е бил задържан с прокурорско разпореждане в ареста на Първо районно управление на полицията в Пловдив. Случката станала малко след полунощ на 7 януари в село Марково. При обход автопатрул на полицията забелязал, че на ул. „Захари Стоянов” лека кола „Хюндай” се е блъснала в дърво. Край автомобила се мотаели две момчета. Едното било въпросният хлапак на 15 години, а вторият бил по-голям – на 21 години. Полицаите попитали двамата какво се е случило и първоначално получили в отговор опашата лъжа, че е шофирал 21-годишният. По-малкият си признал, че колата е на баба му от село Радиново и че е взел возилото без възрастната жена да знае и да е съгласна с това. Разследващите проверили камерите за видеонаблюдение и установили, че зад волана всъщност е бил непълнолетният и неправоспособен младеж. При проверка с драг чек лъснала истината, че той е карал под въздействието на наркотици. Веднага след това 15-годишният бил закопчан. Междувременно станало ясно, че в автомобила е имало и трети пътник, който все още се издирва. Случаят е докладван на дежурен прокурор и по негови указания е започнато бързо производство за престъпление по чл. 346 ал 1 от НК, уточниха от ОДМВР Пловдив.   ", "date": "2020.01.07", "title": "15-годишен се надруса, открадна колата на баба си и се блъсна в дърво"}
{"url": "https://www.monitor.bg:443/bg/a/view/samoubi-se-tyrnovski-biznesmen-185167", "text": "52-годишният собственик на фирма за климатици Валентин Йорданов се самоуби днес сутринта. Мъжът се хвърлил от четвъртия етаж на сградата, в която живее на улица „Йоновка“ 10 във Велико Търново около 8 ч. сутринта. В дома му е била и неговата съпруга, която разбрала за трагедията чак когато на вратата ѝ позвънили полицаите, пише „Блиц“. Разследващите извършват оглед на мястото, където е открито тялото. Все още се работи по изясняването на обстоятелствата и мотивите за извършването на самоубийството. По неофициална информация мъжът имал финансови затруднения.", "date": "2020.01.07", "title": "Самоуби се търновски бизнесмен"}
{"url": "https://www.monitor.bg:443/bg/a/view/dimitrov-otstypi-na-gofen-sreshtata-po-dvojki-shte-reshi-klasiraneto-ni-na-chetvyrtfinal-185154", "text": "Григор Димитров поведе със сет, но отстъпи с 6:4, 2:6, 2:6 от Давид Гофен за точно 150 минути игра. По този начин резултата в срещата между България и Белгия е 1:1 победи на новия тенис турнир на нациите ATP Cup в Австралия. Така мачът на двойки ще реши дали България ще играе на четвъртфиналите на ATP Cup. По-рано днес Димитър Кузманов постигна впечатляваща победа с 6:0, 6:3 над Стив Дарси за 76 минути игра. Димитров започна силно мача и поведе с 3:0. Гофен получи два шанса да пробие Григор в петия гейм. Първият го изпусна, пращайки топката в мрежата, но при втория си опит белгиецът проби. Димитров веднага върна пробива и поведе с 4:2. В седмия гейм Гофен поведе с 40:15. Димитров отрази първата точка за пробив, но след това двойна грешка даде гейма на белгиеца. Гофен получи нов шанс за пробив и при 4:4. Отличен сервис на Григор парира тази възможност и той успя да поведе с 5:4. Димитров успя от втората си възможност да направи нов пробив в гейм номер 10 и затвори сета с 6:4. Втората част започна с преднина от 3:0 за Гофен и два пробива. Капитанът ни все пак успя да намали изоставането - 3:1. Димитров обаче допусна нов брейк, а първата ракета на Белгия го затвърди и поведе с 5:1. При 5:2 Гофен затвори сета на собствено подаване. Третата част отново започна лошо за Григор. Той допусна пробив в третия гейм за 1:2. Димитров изпусна две възможности за рибрейк при 2:3. Още в следващия гейм Гофен постигна нов пробив и поведе с 5:2. На собствено подаване Гофен затвори мача с гейм на нула.  ", "date": "2020.01.07", "title": "Димитров отстъпи на Гофен, двойките решават класирането за четвъртфиналите"}
{"url": "https://www.monitor.bg:443/bg/a/view/izticha-srokyt-za-registracija-po-dds-na-kafeneta-i-restoranti-185157", "text": "Днес изтича срокът, в който барове, ресторанти и по-малки магазини трябва да се регистрират по ДДС. Досега много търговски обекти не плащаха данък, като обявяваха обороти под 50 000 лева. С промените в закона обаче това става невъзможно. При извършване на еднородна дейност в един и същи търговски обект от две или повече фирми, оборотите се събират. Целта на мярката е да не се допуска заобикаляне на закона. Глобата за нерегистрация по ДДС е между 500 и 5 000 лв.", "date": "2020.01.07", "title": "Изтича срокът за регистрация по ДДС на кафенета и ресторанти "}
{"url": "https://www.monitor.bg:443/bg/a/view/otmenjat-surva-v-pernik-zaradi-vodnata-kriza-185165", "text": "Фестивалът \"Сурва\", който традиционно се провежда в Перник, тази година няма да се състои. Причината - кризата с водата в общината и въведения режим. Това съобщи кметът на града Станислав Владимиров пред Нова телевизия. Във вторник министърът на здравеопазването Кирил Ананиев и главният държавен здравен инспектор доц. Ангел Кунчев са посетили града и са разговаряли с Владимиров. Категоричното мнение на здравното ведомство е, че заради опасност от зарази е по-добре фестивалът да бъде отменен. От Районната здравна инспекция също са крайно против провеждането на „Сурва“ 2020. \"В период на бедствено положение е изключително рисково за здравето на хората. Ето защо се наложи да вземем това тежко решение\", коментира Владимиров. За случващото се вече са уведомени групите от чужбина, които трябваше да участват в пищното събитие. То беше насрочено за периода 24 - 26 януари. Само в селата около Перник ще се проведе автентичният ритуал, който съпътства \"Сурва\".", "date": "2020.01.07", "title": "Отменят Сурва в Перник заради водната криза"}
{"url": "https://www.monitor.bg:443/bg/a/view/sin-na-grycki-policaj-e-sred-zadyrjanite-za-smyrtta-na-bylgarskija-fen-185153", "text": "Син на офицер от полицията е един от двамата задържани фенове на ПАОК за смъртта на привърженика на \"Ботев\" (Пд) Тоско Бозаджийски. Информацията е на в. \"Български новини\". Нападателите са на 24 и 26 години, но имената им се пазят в тайна. Според електронното издание на \"Катимерини\" наблюдаващият прокурор е наредил допълнително разследване на инцидента и как са действали пристигналите на място полицаи. За целта ще бъдат използвани записите от видеокамери на околните сгради. 28-годишният пловдивчанин почина в солунската болница \"Хипократ\", след като първо бе бит и наръган с нож от запалянковци на ПАОК, а след това те са го проснали на улица \"Мария Калас\", където той е бил прегазен от 26-годишна гъркиня с чуждестранен паспорт. След като е прегазила Бозаджийски, шофьорката не е спряла на местопроизшествието. Той заедно с още осем привърженици на \"Ботев\" са били на мача на братския на канарчетата \"Арис\" срещу черно-белите от ПАОК. При инцидента момчетата от българската група са били облечени в жълто-черно, каквито са и клубните цветове на \"Арис\". Водачката е идентифицирана и е привикана за разпит. След това обаче на нея не й е повдигнато обвинение, нито пък й е наложена ограничителна мярка. Наблюдаващият прокурор е наредил да се разследва дали фатално за Тоско Бозаджийски е било прегазването с колата или нанесените му удари от запалянковците на ПАОК. За целта се изчакват и резултатите от аутопсията със заключенията на съдебните медици. Стотици привърженици почетоха пред стадион \"Христо Ботев\" в Пловдив паметта на Тоско Бозаджийски. \"Жълто-черното\" семейство изгуби един от своите най-свидни братя, а феновете на \"Ботев\" показаха, Тоско никога няма да бъде забравен. През целия ден привърженици идваха пред \"Колежа\", за да запалят свещ и да положат цветя в памет на своя събрат. Точно в 19.12 часа присъстващите запазиха минута мълчание, а след това запяха в един глас \"Не ще умре, не ще умре...\" Гръцкият футболен клуб „Арис“ пък ще поеме разходите по транспортирането на тялото на убития в неделя в Солун 28-годишен български фен, предаде bTV. От клуба осъждат случилото се и са в постоянен контакт със семейството на загиналия.", "date": "2020.01.07", "title": "Син на гръцки полицай е сред задържаните за смъртта на българския фен (ОБЗОР)"}
{"url": "https://www.monitor.bg:443/bg/a/view/jokera-vodi-s-11-nominacii-na-bafta-spisyk-s-vsi-ch-ki-pretendenti-185156", "text": "Ден, след като спечели два „Златни глобуса“ за най-добър саундтрак и най-добър актьор в лицето на Хоакин Финикс, „Жокера“ продължава успешния си поход в наградния сезон. Филмът, режисиран от Тод Филипс, получи най-много – 11 номинации на БАФТА, а с по 10 се разписват „Ирландецът“ на Мартин Скорсезе и „Имало едно време в Холивуд“ на Куентин Тарантино. Марго Роби пък се отличава с това, че ще има двоен шанс за една и съща статуетка. Тя е номинирана за най-добра актриса в поддържаща роля едновременно за участието й в „Имало едно време в Холивуд“ и „Бомба със закъснител“. Финикс отново ще има шанса да се окичи с приз за най-добър актьор. „Жокера“ ще се бори и в други ключови категории, сред които за най-добър филм и най-добър режисьор. Подобно на Глобусите, и БАФТА този път пренебрегна жените режисьори, сред които Грета Гъруиг („Малки жени“) и Лулу Ван („Сбогуването“). Наградите на британската филмова академия също предстои да се сблъска с проблема за расовото разнообразие, след като пренебрегна и цветнокожи звезди, които иначе бяха спрягани за триумф тази година. Сред тях са Синтия Ериво („Хариет“), Дженифър Лопес („Да свалиш Уолстрийт“), Еди Мърфи („Моето име е Долемайт“), Антонио Бандерас (\"Болка и величие\") и дори Акуафина, която в неделя вечерта се окичи със „Златен глобус“ за най-добра актриса във филм (мюзикъл/комедия) за „Сбогуването“. Тя беше все пак номинирана в категорията за изгряваща звезда. Проблемът не се среща за първи път на отличията на БАФТА. През 2018 г. проучване показа, че 94 на сто от всички лауреати са с бял цвят на кожата.", "date": "2020.01.07", "title": "„Жокера“ води с 11 номинации на БАФТА (СПИСЪК С ВСИЧКИ ПРЕТЕНДЕНТИ)"}
{"url": "https://www.monitor.bg:443/bg/a/view/kak-da-vyrnem-nejelanite-koledni-podaryci-185143", "text": "Коледа и Нова година минаха, настъпва време за връщане на нежеланите подаръци. Кога обаче имате право да върнете даден продукт, просто, защото не го харесвате? Ако подаръкът е купен на място от магазин, в 27 от държавите в ЕС нямате право да ги върнете. Само в Литва клиентите могат да върнат неизползваните продукти, купени от магазин, в рамките на 14 дни, считано от датата на покупката и да поискат да им се възстанови цената.  В същото време във всички държави от ЕС по-големите вериги магазини дават подобна възможност като жест на добра воля. Възможно е парите да се получат обратно, продуктът да се замени срещу ваучер или срещу друг вид. За повечето магазини има определен краен срок за това. В България най-често периодът е 1 месец.  Съвет: Проверете общите условия на търговеца. Ако се колебаете, попитайте в магазина! При подаръците, купени онлайн, ситуацията е различна. Тези стоки могат да бъдат върнати във всички страни от ЕС в рамките на 14 дни и то без да се посочва конкретна причина. Продуктите обаче  не трябва да бъдат използвани! Ако например защитната найлонова опаковка на видеоигра на CD е отстранена, то дискът се счита за използван и правото на отказ вече не важи. Има и други изключения, които не подлежат на връщане – например отворена козметика, книги, храни и напитки, или стоки, направени по ваша поръчка, както и продукти, които по някакъв начин влизат в контакт с тялото и по хигиенни причини няма как да бъдат продадени на друг клиент – например бельо, маша за коса, епилатор или самобръсначка. Съвет: Когато връщате стоката, уверете се, че опаковката е достатъчно стабилна и сигурна, за да не се повреди стоката при транспортиране. Използвайте оригиналната опаковка - ако е възможно. Ако стоките не са добре опаковани, в случай на транспортни щети, то ще е много трудно да ви бъде възстановена цялата сума. Уловки Първо: Трябва ви доказателство за покупката. Това може да бъде разписка, касова бележка, извлечение от кредитна или дебитна карта. Това означава, че трябва да помолите човека, който ви е направил подаръка, за такова доказателство – и постъпката ви може да се окаже малко неловка. Второ: Обикновено коледните подаръци се купуват по-рано, поради което е възможно срокът за връщане да е много кратък или дори изобщо да нямате шанс да го направите. Съвет: Ако пуловерът определено е твърде малък и няма шанс да го върнете или замените, може да го дадете за благотворителност, да го продадете в интернет или да участвате в събитие за размяна на подобни нежелани стоки. Съдействие или допълнителна информация за потребителски проблеми може да намерите на сайта на", "date": "2020.01.07", "title": "Как да върнем нежеланите коледни подаръци?"}
{"url": "https://www.monitor.bg:443/bg/a/view/spejs-eks-izstrelja-raketa-s-60-mikrospytnika-185155", "text": "Ракета-носител \"Фалкон-9\" на компанията \"Спейс екс\" успешно изведе в орбита 60 микроспътника от системата \"Старлинк\", съобщиха световните агенции. Стартът беше даден от ракетната площадка SLC 40 във военновъздушната база на САЩ в Кейп Канаверал, щата Флорида. Спътниците са предназначени за обезпечаване на високоскоростен интернет и бяха позиционирани в орбита на височина 290 километра. Първата степен на ракетата-носител вече три пъти беше използвана при изстрелвания от компанията \"Спейс екс\". И този път тя се спусна след осем минути и половина на специалната платформа, установена в Атлантическия океан. Роякът от микроспътници се разгърна над океана между Австралия и Антарктида. С новото попълнение броят на микроспътниците от системата \"Интерлинк\" достигна 180.", "date": "2020.01.07", "title": "\"Спейс екс\" изстреля ракета с 60 микроспътника"}
{"url": "https://www.monitor.bg:443/bg/a/view/zadyrjaha-bashtata-na-2-godishnoto-dete-zasneto-s-bira-v-ryka-185150", "text": "Задържаха бащата на 2-годишното дете, което бе заснето да танцува с бутилка бира в ръка. Видеото обиколи социалните мрежи и предизвика множество негативни реакции. На кадрите се вижда как възрастните окуражават детето да пие от бутилката и му казват „Наздраве“. Клипът е заснет в правешкото село Джурово. Криминалисти и инспектори от „Закрила на детето“ установили самоличността на момченцето и неговия баща. Родителят е 24-годишен мъж и е криминално проявен. Той е задържан за 24 ч. и е обвинен за застрашаване на здравето на детето си. Ако бъде признат за виновен бащата ще получи до 3 години лишаване от свобода и обществено порицание. Действията по разследването продължават под надзора на районната прокуратура в Ботевград. Материалите по случая са докладвани в отдел „Закрила на детето“ за предприемане на действия по компетентност.", "date": "2020.01.07", "title": "Задържаха бащата на 2-годишното дете, заснето с бира в ръка"}
{"url": "https://www.monitor.bg:443/bg/a/view/dimityr-kuzmanov-razgromi-stiv-darsi-bylgarija-e-na-pobeda-ot-chetvyrtfinal-na-atp-cup-185142", "text": "Димитър Кузманов постигна впечатляваща победа с 6:0, 6:3 над Стив Дарси за 76 минути игра. Така България поведе с 1:0 победи срещу Белгия на новия тенис турнир на нациите ATP Cup в Австралия. Кузманов трябваше да спасява брейкбол още в първия гейм, но успя да се справи. След това Мико проби сервиса на Дарси, и то на нула, повеждайки с 2:0 гейма. Втората ни ракета веднага затвърди пробива - 3:0. До края на сета Кузманов не даде никакви шансове на 35-годишния Дарси и спечели с 6:0 . Във втория сет Дарси първи стигна до пробив за 3:2. Това не прекърши Мико и той върна пробива още в следващия гейм. Мико взе подаването си за 4:3, а след това направи още един брейк за 5:3. На собствено подаване Кузманов затвори мача с гейм на 15. \"Чувството и емоциите са неописуеми. Изживявам мечтата си всеки ден, както всички в отбора и всички фенове. Даваме всичко от себе си, боря се от първата до последната точка, дадох всичко от себе си и победих. Това е различно състезание, защото обикновено играем сами за себе си, но като играем за страната си влагаме още повече страст. Благодаря на зрителите, които ни подкрепят от самото начало. Невероятен турнир направиха АТР, получихме чудесна възможност да играем тук. Както каза Григор, събрахме се преди да излезем на корта и просто трябваше да се раздадем максимално във всеки момент. Никой не очакваше да победим Великобритания, а сега сме напът да стигнем четвъртфиналите\", каза Кузманов на корта след победата. След малко Григор Димитров започва срещата си с Давид Гофен. При победа България ще се класира за четвъртфиналите.", "date": "2020.01.07", "title": "Димитър Кузманов разгроми Стив Дарси! България е на победа от четвъртфинал на ATP Cup!"}
{"url": "https://www.monitor.bg:443/bg/a/view/mestjat-s-tri-dni-spiraneto-na-vodata-v-shumen-i-tyrgovishte-185144", "text": "Големият ремонт за отстраняване на 20 аварии по централния довеждаш водопровод от язовир \"Тича\" за Шумен, Търговище и Велики Преслав ще започне не на 14, а на 17 януари. Това е решението, взето на съвместна среща в областната администрация в Шумен, на която присъстваха областните управители и кметовете на Шумен и Търговище, както и шефовете на ВиК. Спирането на водата се налага заради неотложни ремонти по амортизирания водопровод, а големите течове започнаха още около Коледните и Новогодишните празници. Отстраняването на авариите обаче беше отложено, за да не се помрачават празниците на населението на трите града, а също така да може да бъде създадена организация за доставка на вода в социални, учебни, детски и болнични заведения. Предложението за промяна на датата дойде от кмета на Шумен Любомир Христов. Идеята му е ремонтните дейности да бъдат извършени в петък през целия ден и в събота предиобяд и в неделя вече населението да има нормално вода. Според представители на бизнеса така няма да се наруши толкова сериозно и производствения процес в индустрията.  \"Ако се спре водата на хората за 3 дни през седмицата, това значи, че всички обществени предприятия, училища, детски градини, частни фирми ще трябва да спрат работа. Замисляте ли се как работи една градина без вода? Затова, ако е възможно, нека този ремонт стане в края на седмицата и през почивните дни, а хората ще се запасят предварително с вода в къщите си.\" - коментира кметът на Шумен Според шефа на \"Водоснабдяване и канализация - Шумен\" Илиян Илиев Илиян авариите са локализирани, обходени са, а екипите са сформирани и дружеството има готовност ремонтите да започнат дори веднага. По време на плановото спиране на водата ще бъдат отстранени общо 20 аварии.", "date": "2020.01.07", "title": "Местят с три дни спирането на водата в Шумен и Търговище"}
{"url": "https://www.monitor.bg:443/bg/a/view/producentyt-na-mejduzvezdni-vojni-ram-bergman-posreshtna-nova-godina-kraj-razlog-185141", "text": "Продуцентът на „Междузвездни войни“ Рам Бергман, както и на още близо 40 холивудски касови филми посрещна Новата 2020 година в комплекса „Пирин голф“ край Разлог. Той и семейството му - жена му Лимор, заедно с двете си деца Илай и Даниел гостуваха на своите приятели Моше и Ирина Диамант. Ирина Асиова-Диамант е разложанка и е съпруга на Моше, който пък е един от водещите продуценти на „Бояна филмс“. Не само това накара Рам Бергман да прекоси океана и да пристигне в подножието на Пирин планина. Оказа се, че че Ирина Асиова-Диамант е и негова тъща, въпреки, че е по-млада от Рам. Дъщерята на Моше е съпруга на Рам Бергман. Въобще, приличен холивудски сюжет.     Най-влиятелния холивудски продуцент в наше време Рам Бергман се озова на връх Нова година в родния планински курорт „Пирин голф“ на капама и греяно вино. Защо продуцентът на “Междузвездни войни – Последният джедай” избра тази далечна галактика, наречена Разлог, за да посрещне новото десетилетие?! Отговорът е един. По покана на доведената му тъща – Ирина Асиова-Диамант, която е родом от Разлог, но мъжом е от Холивуд. Бергман е женен за дъщерята на продуцента Моше Диамант, който пък е съпруг на Ирина. Което прави Ирина междузвездна тъща, а Рам разложки зет. Малко е сложно, но важното е, че един от най-актуалните световни кинаджии в момента остана запленен от красотата на Разложката котловина и нищо чудно в някои от следващите епизоди на “Междузвездни войни” да видим гледки от „Пирин голф“ в някоя далечна галактика.     Собственикът на престижния петзвезден курорт Йордан Каназирев даде тържествена вечеря в чест на своя виден холивудски гост и категорично заяви, че „Пирин голф“ е в състояние да се превърне в снимачна площадка за високо бюджетна продукция. На изпроводяк Рам Бергман подари на любезния домакин тениска на “Междузвездни войни” с лично написаното послание: „Йордан, нека силата бъде с теб!“    Гостите от Холивуд се поразходиха и в София. Семейство Бергман не можа да остане в първия ден на 2020 година и да се наслади на кукерския фестивал „Старчевата“, защото трябваше да се завърнат в Лос Анджелис, за церемонията по връчването на Златните глобуси. Последният хит на Рам Бергман “Остриета вън” (Knives out) с Даниел Крейг и още куп звезди, беше номиниран в три категории и твърде вероятно да бъде номиниран и за “Оскар”.    От десетките филми продуцирани от Рам Бергман, освен „Междузвездни войни. Последните джедаи“ по-известни са „Вади ножовете“, „Пеперудата“, “Без/смъртен“, „Дон Джон“,  „В търсене на справедливост“, „Добрата стара оргия“, „Всички търсят Кет“ „Хамелеонът“, „Тарикатите Блум“, „Непознати роднини“ и др.", "date": "2020.01.07", "title": "Продуцентът на „Междузвездни войни“ Рам Бергман посрещна Нова година край Разлог"}
{"url": "https://www.monitor.bg:443/bg/a/view/galin-ochakvajte-mnogo-novi-neshta-ot-nas-185108", "text": "Поп-фолк звездата Галин развълнува феновете си с новината, че готви много нови изненади. Не става въпрос само за лични проекти, а и такива, свързани с протежетата му – Диона, Лидия, Десита и Данна. Това съобщи самият той във видео в социалните мрежи. “Очаквайте много нови неща от нас. Сега Деси и Данна пускат нова песен, а в края на месеца и Диона. Другият месец и аз пускам песен, както и Лидия. с още една нова песен”, обяви певецът. Галин не крие, че е удовлетворен от реализацията на момичетата, които са част от лейбъла му. Те бързо се изкачват по стълбицата на успеха в лекия жанр.", "date": "2020.01.07", "title": "Галин: Очаквайте много нови неща от нас"}
{"url": "https://www.monitor.bg:443/bg/a/view/dimyt-ot-pojarite-v-avstralija-stigna-do-ujna-amerika-185139", "text": "Димът от горските пожари в Австралия достигна въздушното пространство на Чили и Аржентина, след като измина 12 000 км над Тихия океан, съобщи чилийската метеорологична служба, цитирана от Франс прес. Експертите показват спътникова снимка на облаците дим, донесени от въздушните потоци до Южна Америка. Мащабни горски пожари избухнаха по източното крайбрежие на Австралия в средата на октомври миналата година. Към момента огнената стихия е обхванала значителни територии в югоизточната част на континента в щатите Нови Южен Уелс и Виктория. Няколко района по южното крайбрежие са затворени за туристи, а на жителите им е препоръчано бързо да се евакуират. Пожарите унищожиха над 6,5 милиона хектара гори, около 2000 жилища и около 3000 административни и стопански постройки. От февруари миналата година досега пожарите взеха 25 жертви, сред които трима пожарникари.", "date": "2020.01.07", "title": "Димът от пожарите в Австралия стигна до Южна Америка "}
{"url": "https://www.monitor.bg:443/bg/a/view/fandykova-prez-2021-g-20-ot-avtobusite-shte-sa-elektricheski-185147", "text": "До 2021 г. 20% от автобусите от столичния градски транспорт ще бъдат електрически. Тази заявка направи кметът на София Йорданка Фандъкова, която заедно с новия си заместник по транспорта Кристиян Кръстев представиха новата електробусна линия 123. По линията, която свързва “Слатина”, Студентски град и Симеоновския лифт, ще започнат да се движат електрически автобуси от 17 януари, съобщи Фандъкова. Задачите пък които поставя пред Кръстев са по-удобен градски транспорт, чрез намаляване на интервалите на движение на превозните средства и пускане на довеждащ транспорт до метрото. Новият зам.-кмет пък от своя страна заяви, че София е проектирана за три пъти по-малък трафик. “Булевардите не са място за паркиране, ще работим за изграждането на повече паркинги”, каза Кръстев. Той разкри също, че до месец ще бъде пусната виртуална приемна. “Ще има и нещо подобно на референдум, в който ще пускаме всички нови идеи, където с гражданите ще може да ги обсъждаме”, каза още Кръстев.", "date": "2020.01.07", "title": "Фандъкова: През 2021 г. 20% от автобусите ще са електрически  (ОБНОВЕНА)"}
{"url": "https://www.monitor.bg:443/bg/a/view/uchiteli-vozjat-s-lichnite-si-koli-uchenici-zaradi-spreni-avtobusi-185145", "text": "Учители от средни училища в Пазарджик возят с личните си автомобили своите възпитаници до родните им места в региона, след като някои села останаха без автобуси от новата година.“ Днес ще закарам учениците си до родните им села с личния си автомобил, защото не мога да ги оставя да мръзнат до 19,00 часа, когато е единственият им следобеден рейс по спирките. А утре, а после?! Някои вероятно ще спрат да ходят на училище, защото до селата им няма никакъв превоз. Във всяка нормална държава учениците пътуват безплатно. Тук такава привилегия нямат. Сега им отнемат възможността да идват на училище дори на свои разноски\", споделя в личния си профил в социалната мрежа учителка от местна гимназия. Нейни колеги също са решили да направят благородния жест към възпитаниците си, за да не ги карат да студуват по спирките, докато мине някой да ги вземе. Проблемът е най-сериозен в село Боримечково, откъдето деца всеки ден пътуват до училището в село Калугерово, а то се намира на 15 километра и единственият обществен превоз бе спрян от 1 януари. Кметът на селото Велин Георгиев поиска спешно решаване на проблема и в община Лесичово бе свикан кризисен щаб при кмета инж. Серьожа Лазаров, за да се обсъди тежката ситуация. Заради липсата на автобус децата са принудени да ходят пеш по 7 км от другото село-Лесичово, а сега в студените зимни дни е направо убийствено да вървиш на такова разстояние. Не по-леко е положението и в селата Лозен, Ковачево, община Септември, Левски и Елшица, община Панагюрище, Тополи дол и други населени места. Парадоксалното е, че при спрени автобуси от фирмата-превозвач продължавали да продават месечни карти за междуградските превози, учениците също са си закупили карти още м.г., без да са информирани, че от 1 януари рейсовете няма да се движат.", "date": "2020.01.07", "title": "Учители возят с личните си коли ученици заради спрени автобуси"}
{"url": "https://www.monitor.bg:443/bg/a/view/stud-bez-snjag-zaplashva-esennicite-185012", "text": "Зърнопроизводителите в цяла Северозападна България са силно разтревожени от липсата на снежна покривка, съобщи Agri.bg. Снегът е необходим за доброто презимуване на есенниците. Опасенията са, че при евентуално застудяване и температури с десетина деления под нулата голяма част от посевите ще измръзнат. Най-уязвими са пшеницата, ечемикът и зимната рапица, посочиха стопаните. Според фермера Илия Ценов особено сериозно е положението по поречието на река Дунав, където тази зима въобще не е падал сняг. Безпокои го и това, че посевите може да се разкалят при нетипично високите за зимния сезон температури. Ако безснежната зима продължи и температурите паднат под минус 12 градуса, това наистина създава опасност за културите, които така или иначе растат пореден месец по-скоро при пролетни, отколкото при зимни температури, коментира пред Agri.bg агрономът Валя Петрова. Според специалистите студът е най-опасен за зимната рапица, ако растението не е успяло да формира листна розетка с поне 7-8 листа. Същото обаче важи в пълна сила и за ечемика, и за пшеницата, които са във фаза поникване до трети лист. Безпокойството на стопаните се подхранва и от факта, че през последните няколко зими снегът обичайно е твърде малко в региона. Лятото и есента също бяха сухи и нямаше достатъчно валежи със стопанско значение. Това според фермерите означава, че и влагата в почвата е крайно недостатъчна за нормално развитие на посевите - те се развиват по-бавно и са изложени на сериозна опасност.", "date": "2020.01.07", "title": "Студ без сняг заплашва есенниците  "}
{"url": "https://www.monitor.bg:443/bg/a/view/20-000-uchenici-otkrili-tajnite-na-naukata-s-eksperimenti-184992", "text": "20 000 деца и родители, ученици и техните учители са открили тайните на науката по забавен начин с помощта на иновативни експерименти в TechnoMagicLand от откриването му през лятото на 2018-а. За служителите това не са просто посетители, а любопитковци, които се запознават със заобикалящия ги свят. „Ние се раждаме любопитни, но не спираме да бъдем такива, когато пораснем и станем на 20, 30 или 60 години. Затова и наричаме всеки посетител любопитко“, обясни Алексей от TechnoMagicLand. Той и неговите колеги искат да представят сложните неща по лесен и достъпен начин, за да може всяко хлапе да се доближи до науката. „Нашата цел е за запалим деца да се занимават с наука и технологии“, допълни Алексей. В научния център са изградени над 45 интерактивни експериментални станции в областта на физиката, химията, математиката, информатиката и 3D технологиите, виртуалната реалност. До всеки от тях има поставено табло, където всеки може да намери информация как се прави експериментът, какво е неговото приложение – къде около нас може да бъде видян, и обяснение – каква е причината да се случват нещата точно така. Така всеки един научен принцип може да бъде илюстриран по най-елементарния начин. Престоят на малки и големи в TechnoMagicLand започва с обяснения за физиката и експеримента с танцуващите махала, които висят от дървена плоскост. „Даваме начален импулс и виждаме, че възниква вълново движение. Ако наблюдаваме танца на махалата, ще видим, че се разделят на две групи – жълти и зелени. Това е елементарно движение, с което всеки един любопитко може да проследи как е започнало меренето на времето“, обясни Алексей. По този начин се демонстрира и движението на люлката, меренето на такта и темпото на музиката. С друг от експериментите децата и техните родители могат да научат и малко повече за силите на триене и защо през зимата, когато паднат температурите под нулата, започва да става леко хлъзгаво. Тук любопитковците използват научния подход и се прилага определена методология. Върху една и съща плоскост се поставят три трупчета с различна повърхност - кожата, плексигласа или шкурката. За да продължат с експеримент, любопитковците трябва да приложат промяна в средата – в случая увеличават ъгъла на плоскостта. Ако резултатът е един и същ при всички опити след многократно повтаряне, те ще могат да заявят, че имат откритие. В случая обаче се оказва, че има различен резултат, защото материалите се влияят и от външните условия. Например кожата се овлажнява и лепне повече, когато дишаме около нея. Така логически децата стигат до извода, че за експеримента не са важни само промените в средата, които те правят, а и външните условия. Хлапетата могат да се запознаят по забавен начин със силите на триене, центъра на тежестта и силите на реакция с помощта на „метлата на баба“. Това е дървена пръчка, която наподобява метла, с която трябва да се научат да балансират. В TechnoMagicLand разбиват и стереотипи като този, че топлата вода е червена, а студената синя. „Дали това са цветовете, с които тече водата от чешмата. Когато завъртим кранчето, не виждаме червена или синя вода“, обясни реторично Алексей. С помощта на термочувствително фолио и специална скала той и колегите му демонстрират на посетителите каква е температурата на тялото ни, защо през зимата са сухи. В друга от секцията пък се обръща внимание на електричеството и енергоспестяващите технологии. За експеримент са представени две крушки – с волфрамова жичка и луминесцентна, а над тях има въртележка, която реагира на топлина. Любопитковците ги включват едновременно и могат да установят, че от крушката с волфрамова жица въртележката започва да се върти. „Демонстрираме, че от крушките се отделя топлина и така особено летните месеци трябва да използваме климатик, за да изстудим помещението, в което сме. Добре е да сменим старите крушки, защото искаме светлина, а не топлина“, обясни за приложението на експеримента Алексей. Много забавна за всички малчугани е възможността да влязат в огромен сапунен мехур и да видят как изглежда светът отвътре, какви са всички негови цветове. Сред експерименталните станции има и такава, която разкрива тайните на магнетизма и защо в асансьора нямаме обхват. Любопитните могат да се спрат и пред специална секция с криви огледала. Там всеки може да разбере защо, когато сме в магазина, всеки е готов да купи дадена дреха, докато след като си тръгне и се прибере в тях, вече не е толкова щастлив от покупката си. За учителите по математика пък има специален съд, с който може да се демонстрира Питагоровата теорема. Докато обикалят през всички експерименти, малки и големи могат да играят и различни игри, за да разберат кой е най-големият любопитко. В центъра има и 2 лаборатории, в които учениците могат да прекарат също част от своите уроци, да правят експерименти в модерните лаборатории. Всеки един преподавател може да се свърже с TechnoMagicLand, да зададе темата и урока, по който иска да работи, и той да бъде разработен.", "date": "2020.01.07", "title": "20 000 ученици открили тайните на науката с експерименти"}
{"url": "https://www.monitor.bg:443/bg/a/view/prokuraturata-se-samosezira-za-potencialna-vodna-kriza-i-v-botegrad-185146", "text": "Специализираната прокуратура се самосезира след изявления на кмета на Ботевград Иван Гавалюгов за потенциална скорошна водна криза в града. Според изложените в публикациите данни, при сегашните налични водни количества от полезния обем на язовир Бебреш (основен водоизточник на Ботевград) и сегашния приток и отток, вода за питейно-битово снабдяване награда ще има за още около 6 седмици. Останалите налични водоизточници не могат да задоволят нуждите на ботевградчани, пишат от прокуратурата. Според кмета Иван Гавалюгов причина за потенциалната водна криза в града ене само остарялата ВиК мрежа, но и действащата от 2014 г. частна ВЕЦ\"Бебреш\", собственост на дружеството \"Агрохолд\" с управител бившия кмет на Правец Васил Златев. Според цитираните думи на кмета на Ботевград тази централа \"работи извън обхвата на своето разрешително\". С разпореждане на прокурор от Специализираната прокуратура е възложена проверка на ДАНС по изнесените в публикацията данни. Ще се изяснява как от кога и при какви обстоятелства работи частната ВЕЦ, ще се изискат и съответните справки за обстоятелствата, касаещи намаленото количество вода в яз.\"Бебреш\", както и за това какви мерки са били предприети за решаване на проблема с недостига. Проверката ще изясни дали действително за жителите на Ботевград има опасност от режим на вода за питейно-битови нужди, от кога и по какви причини. Ще се изискат експертни справки с данни за количеството на водата вяз.\"Бебреш\", в която да се посочи какъв е очакваният прогнозен период, за който тя ще бъде достатъчна. Следва да бъде изяснено налице ли са други източници на вода за питейно-битови нужди в Ботевград.", "date": "2020.01.07", "title": "Прокуратурата се самосезира за потенциална водна криза и в Ботеград"}
{"url": "https://www.monitor.bg:443/bg/a/view/10-neostarjavashti-vica-za-baj-ivan-i-ivancho-185132", "text": "Стотици хиляди именици черпят днес. Иван е сред най-популярните имена у нас, а градския фоклор е родил десетки забавни истории за Бай Иван и Малкия Иванчо. Вижте тук най-смешните вицове за двамата герои. 2. \"Всичко е преходно\" - каза Бай Иван, на който му свърши бирата и мина на ракия! 4. Феноменът Бай Иван: - Гледам на пържоли! Лея вино! Развалям диети! Денонощно на Ваше разположение! 6. - Какво е ръст на икономиката в България? - Това е когато Бай Иван преди 30 години живееше в гарсониера за 5 000 лева, а сега живее в гарсониера за 30 000 евро! При това не се е преместил от Люлин! 8.- Как се казваш? - Иван. - Презиме?  - През зиме, през лете все съм си Иван! 10. Учителката по български език: - Деца, кажете ми една съгласна? Иванчо: - Марийка, госпожо.", "date": "2020.01.07", "title": "10 неостаряващи вица за Бай Иван и Иванчо"}
{"url": "https://www.monitor.bg:443/bg/a/view/vzriv-na-most-izbi-desetki-v-nigerija-185138", "text": "Най-малко 30 души са били убити от бомба, която избухна на пълен с хора мост в североизточна Нигерия, пише Ройтерс. Бомбата била взривена около 17:00 местно време в град Гамбору, на мост, който свързва Нигерия и Камерун. Поне 35 души са били ранени и откарани в болница, казва свидетел на атаката. Армията на Нигерия каза, че ще коментира случилото се по-късно. От групата Обединени граждански сили, създадена да се бори с терористите от Боко Харам, потвърдиха за атаката и предварителния брой на жертвите. В първите часове след експлозията, никой не беше поел отговорност за нападението. Боко Харам е терористична организация, местен клон на Ислямска държава, като редовно извършава нападения и атентати в този район на Нигерия.", "date": "2020.01.07", "title": "Взрив на мост изби десетки в Нигерия"}
{"url": "https://www.monitor.bg:443/bg/a/view/sa-sht-otkazaha-viza-na-vynshnija-ministyr-na-iran-185133", "text": "САЩ отказаха да издадат виза на външния министър на Иран Мохамед Джавад Зариф за участието му в заседанието на Съвета за сигурност на ООН, което е планирано за четвъртък, 9 януари. Това съобщи Reuters, позовавайки се на американски чиновник. Според него подобно решение идва след усилено напрежение между двете страни след това, че в резултат на удара на САЩ в района на летище Багдад в нощта на 3 януари 2020 г. бе убит командващият силите за специално назначение \"Ал Кудс\" в Корпуса на Революционната гвардия на Иран (елитните части на Въоръжените сили на Иран) Касем Солеймани. Ситуацията в Близкия Изток рязко се обостри след смъртта на Солеймани. Техеран обеща на САЩ жесток ответен удар и пристъпи към съкращаване на изпълнението на своите задължения в рамките на ядрената сделка.", "date": "2020.01.07", "title": "САЩ отказаха виза на външния министър на Иран "}
{"url": "https://www.monitor.bg:443/bg/a/view/trolove-tormozjat-lizo-v-socialnite-mreji-185126", "text": "Певицата Лизо си взима почивка от социалните мрежи за неопределен период от време. Причината – попаднала е под набезите на интернет тролове. „Да... Има твърде много тролове. Ще се завърна, когато преценя, че съм готова“, написа на своите над милион и 400 хиляди последователи тя. Изпълнителката на Truth Hurts бе обвинена онлайн, че страда от липса на талант. Според недоброжелателите, тя не е известна с пеенето си, а защото „в Америка има епидемия, заради която всички си падат по дебелани“. и мога да пея с енергия и любов.“, отвърна звездата.", "date": "2020.01.07", "title": "Тролове тормозят Лизо в социалните мрежи"}
{"url": "https://www.monitor.bg:443/bg/a/view/jeljazkov-i-taksimetrovite-shofiori-obsydiha-merki-sreshtu-kopyrkite-185134", "text": "Транспортният министър Росен Желязков проведе работна среща с представители на таксиметровия бранш. Срещата бе поискана от бранша във връзка с исканията на бизнеса в сектора за изменение на законовата уредба за дейността на таксиметровите превози, както и ефективното противодействие на нерегламентираните превози, съобщиха от транспортното министерство.  По време на разговорите браншът единно постави своите виждания относно състоянието на пазара и необходимостта от повишаване качеството на услугата и условията на работа. Двете страни се обединиха да продължат активен диалог по актуалните за сектора теми през следващите седмици.", "date": "2020.01.07", "title": "Желязков и таксиметровите шофьори обсъдиха мерки срещу \"копърките\""}
{"url": "https://www.monitor.bg:443/bg/a/view/za-minimum-lev-za-kilometyr-iskat-da-vozjat-taksitata-185120", "text": "За поредна година таксиметровите шофьори искат минималната цена за километър в столицата да стане един лев за дневна тарифа и с десет стотинки отгоре при нощния превоз. Миналата година общинските съветници в София решиха с гласуване на минималната цена за услуга, че такситата не може да искат по-малко от 77 ст. на километър през деня и 88 ст. на километър през нощта. а само максимална на стойност - 1,30 лв. на км през деня и 1,95 лв. на км през нощта. Липсата на ясна минимална цена предизвика и протести. Минималните и максималните тарифи по принцип трябва да се актуализират всяка година, което е разписано в закона и общинските съвети го решават. В най-големия град вече осма година няма промяна на тарифи и такси, коментираха пред „Монитор“ от четирите големи национално представени организации - Съюз „Такси“, Браншовата камара на таксиметровите превозвачи, Националния съюз на превозвачите и Асоциация на таксиметровите синдикати. Изменение на трите таксите - повикване, първоначална и престой, ще бъдат предложени от бранша за изменение на наредбата за услугите им след приемане на преминалия вече обществено обсъждане Закон за автомобилните превози. Според шофьорите е необходимо „Така един път и завинаги да има рамка, за да няма злоупотреби. Отдолу сега се прави дъмпинг на пазара, а трябва да се избегнат измамите при превозите, от които страдат клиентите“, смята Кирил Ризов от Съюз „Такси“. Таксиметровите шофьори искат и конкретно да бъде разписано в закона, че до 31 октомври всяка година общинските съвети ще решават за актуализация на данъка и тарифите на таксиметровите услуги. Ако не гласуват нищо, остава старият размер, но при промяна тя да важи от началото на следващата година. Такситата да карат и по бус лентите, но само ако возят пътници. Идеята е стара, но за пореден път ще бъде дискутирана при разискванията на измененията на Закона за автомобилните превози в транспортната комисия. Сега предложението отново е на масата, а целта на и пътниците по-лесно да преодоляват задръстванията и да стигат до там, за където са тръгнали. Против шофиране в бус лентата са неправителствени организации, една от тях е „Спаси София“.", "date": "2020.01.07", "title": "За минимум лев за километър искат да возят такситата"}
{"url": "https://www.monitor.bg:443/bg/a/view/vasil-velev-raboteshtite-v-ujna-bylgarija-s-dva-pyti-poveche-bolnichni-ot-severna-185124", "text": "Всяка година губим 50 000 души на пазара на труда, казва в интервю на \"Монитор\" председателят на Асоциацията на индустриалния капитал - Всъщност на тази среща се ограничихме върху темата енергетика и какво следва от Зеления пакт за България. В петък ще продължим диалога и по останалите теми с участието на социалния и финансовия министър. Засега разговорите са конструктивни, но е твърде рано да говорим за резултати. - Ние сме се ограничили върху тези въпроси, по които има консенсус между работодатели и синдикати. Най-злободневен е въпросът с енергетика и климат. Той е свързан и с останалите теми в някаква степен - като социалните въпроси, демография, бизнес климат. - Всъщност, ако погледнете данните, ще видите, че и във вторник сме третата страна с най-висока цена за ден напред. За цялата минала година пък сме с втората най-висока цена след Гърция. Но там се включват и някои мрежови такси, които ние ги плащаме отделно. Там включват в цената на активната енергия и някои такси. И като ги премахнем, всъщност се оказва, че България е с най-висока цена в Европа. Това се вижда и от фактурите. Това безспорно влошава конкурентоспособността на индустрията ни. - Проблемите са в недостатъчното и неправилно предлагане на борсата. Ние твърдим, че цените продължават да се манипулират по този начин, тъй като пазарът е тесен. Затова настояваме да се уеднаквят. Тук не говорим да държим някакви ниски цени, напротив - целта е да са като в другите страни от ЕС. Другата причина е изкупуване на енергия с ТЕЦ „Марица-изток 1“ и „Марица-изток 3“. Те товарят допълнително цената с още 10,70 евро за мгв/часа. Нито една друга държава в Европа не добавя, защото няма такава неправомерна, непозволена от европейското право държавна помощ чрез преференциални цени за такива въглищни централи. - Въпросът е дали трябва да се продължава по този начин. Първо, това е неправомерна държавна помощ. Цените са преференциални, а не пазарни. Затова и тези договори трябва да бъдат прекратени. Европейският начин за оказване на такава подкрепа е изготвянето на механизъм за капацитети. Той се изработва, одобрява се от ЕК и на база на това се провеждат търгове, в които участват и чуждестранни централи, не само български. Тези с по-добри цени получават такава държавна помощ. Така че би следвало да се прекратят договорите на тези две централи, да участват в търг и ако спечелят, да получат помощ. Но фактически няма да са в такива огромни размери - 702 млн. лева за една година. Това увеличава цената на електроенергията за вътрешен пазар. - Да, и настояваме да бъде решен. Това товари и работниците, и служителите. Когато плащаме по-скъп ток, остават и по-малко пари за заплати. Скъпият ток товари и бита. - Този въпрос е за отделно обсъждане. Но тук няма едно решение, което да ограничи измамите. Нужни са комплексни мерки. Всеки има своите предложения. На първо място е нужно да се електронизира издаването на болнични. Работодателят трябва да получава информация за издаването на лист на момента, а не след няколко дни. Така ще можем да планираме негов заместник. Това е една от мерките. Дългосрочните са съвсем различни - да се увеличи контролът, защото има райони, в които болничните листове са два пъти повече на глава от населението, отколкото в други области. Очевидно там нещо не е наред. - Като цяло в Южна България боледуват повече, отколкото в Северна. Кюстендил, Пазарджик, София-град са с два пъти повече издадени болнични листове, отколкото Добрич. Трябва да се провери дали става дума наистина за проблеми със здравето или за измами. Така че са нужни набор от решения, защото ощетява коректните служители. - Такова предложение конкретно няма направено. За извънредния труд има общ текст, който е съгласуван между нас. Той е за привеждане на правните регулации в съответствие с Конвенция 1 на МОТ за работното време и директива 2388 на ЕС относно някои аспекти на организацията на работното време. Според европейската директива няма годишен лимит. Ние настояваме изобщо да отпадне. Това е въпрос, по който отдавна преговаряме. - Липсата на кадри е най-острият проблем и е от години за бизнеса и всички фирми го посочват в анкетите. Така че той няма да се реши от само себе си. - Това се прави. За миналата година имаме 12% ръст на разходите за труд при ръст на производителността от 3,5%. Виждате, че възнагражденията растат в пъти повече. В Германия възнагражденията са в пъти по-големи и има остър недостиг на кадри. Ние си въобразяваме, че ако се вдигнат рязко заплатите, това ще реши проблема. Но не е така, защото ще фалират фирми. В Германия и Полша решават проблема чрез облекчаване на трудовата имиграция. Приеха агресивни разпоредби в тази посока. Освен че изсмукват кадри от Източна Европа, погледите са отправени вече към Индия, Мексико, Виетнам, Филипините. Така че трябва да правим това. Всяка година губим 50 000 души на пазара на труда. Това започна от няколко години. - 45 000 души губим по демографски причини, а 5000 поради отрицателна нетна миграция. Това означава, че 5 хиляди по-малко се връщат в страната, отколкото я напускат. Но другите 45 000 са поради демографски причини - родени са по-малко хора. Преди 90-та година се раждаха по 120 000, а след това по 70 000 души. Има голям спад в раждаемостта. Това няма как да се замести с високи заплати. - Факт е, че световната икономика се забавя. Прогнозата за нашата страна е също за такова забавяне, въпреки че ЕК ни отрежда челно място като ръст на БВП. Но той ще е по-малък от миналогодишния. Само че това ще се дължи повече на ръста на потреблението, отколкото на ръста за износ. В отделни икономически сектори тази година ще има стагнация - например в машиностроенето, автомобилостроенето... Ако това не се промени, няма как нашата индустрия да се развива, тъй като 2/3 от износа ни е за ЕС за този пазар. Роден е на 1 април 1959 г. Завършил е Техническия университет в София, специалност “Автоматика” Бил е преподавател по “Управление на нестопански организации” в Университета за национално и световно стопанство Последователно е бил изпълнителен директор на фондация “Еврика”, управляващ съдружник на “БИК Холд”, а от 1999 г. е изпълнителен директор на “Стара планина Холд” АД", "date": "2020.01.07", "title": "Васил Велев: Работещите в Южна България с два пъти повече болнични от Северна"}
{"url": "https://www.monitor.bg:443/bg/a/view/varna-se-zavryshta-prez-2020-godina-na-kartata-na-kruiznija-turizym-185140", "text": "След две нулеви годии Варна се завръща на картата на круизните кораби, като през 2020 година са заявени 6 посещения на големи туристически лайнери. Това е  категоричен знак, че круизният туризъм се завръща и в Черно море, коментира шефът на Морска гара -Варна, кап. Александър Аврамов. Заради усложнената геополитическа обстановка в Черноморския регион две години круизните компании избягваха посещения по традиционните дестинации, които включваха, освен българските пристанища Варна и Бургас, Истанбул и Одеса. Последните две записаха само по едно посещение за година, което е прецедент в историята им. Сезонът на белите кораби във Варна ще се открие на 13 май с 12 000-тонният американски лайнер „Одисей на Егея“, който с 400 пасажери на борда ще акостира за първи път във Варна. Той ще направи и второ посещение през октомври. Два пъти ще посети Варна и „Аzamara Jorney“. По веднъж ще акостират на Морска гара „MS Krauniris“, а през юни и френският „Ле Буганзвил“. Всички плават под удобния малтийски флаг и водят между 400 и 1400 богати круизни туристи от цял свят. Добра перспектива за завръщането на круизните туристи се очертава и за следващата 2021 г., коментира още Аврамов. На Морска гара във Варна още отсега има постъпили зявки за 6 посещения на круизни кораби. Очаква се ситуацията да се подобрява и броят на заявките им да се увеличава, като най-оптимистичните прогнози са да се достигне до 20. Рекордът за Варна беше през 2014 година, когато посрещна 36 плаващи дворци. Пикът тогава бе заради кризата в Украйна и отказите на Одеса, Ялта и портовете на Кримския полуостров. Курсовете бяха пренасочени към Варна, Бургас и Несебър и по този начин се случиха нещата, но за кратко. След това, през 2018 година, след опита за военен преврат в Турция, корабособствениците почти изключиха Черно море от своите обиколки. Интересът им отново се завръща с включване на историческите маршрути, като специалистите коментират забавянето с факта, че круизните компании планират посещенията си 2-3 години преди това. В опит да бъдат върнати круизните кораби по нашите брегове, през последните години беше реновирана зоната около пасажерския терминал във Варна. Изцяло бе променена визията, която стана значително по-привлекателна и красива. И отзивите също са много добри. Според проф. д-р Стоян Маринов от Варненска туристическа камара, круизи в Черно море не може да има, без добри взаимоотношения между Русия, Украйна, Турция и България. Липсата на круизни кораби не носи големи финансови загуби на пристанището, но е сериозен удар за туристическите ни обекти, например, коментира още експертът в туризма. През последните години у нас от двете ни пристанища Варна и Бургас не е реализиран нито един морски круиз, показват данни на Евростат за тенденциите при развитието на този вид морски туризъм в страните на ЕС. Единственият морски круиз, тръгнал от пристанище Варна е бил през далечната 2013 г., сочи европейската статистика. В същото време много наши туристически компании предлагат круизи с организиран транспорт на най-големите лайнери на известни круизни компании. Те предлагат круизи с организиран транспорт до начално и крайно пристанище, което отменя ангажиментите на туристите за организация на самолетни билети. За онези, които искат да отплават от начално пристанище, родните туроператори съдействат за евтини самолетни билети по специални тарифи на авиокомпаниите, хотелско настаняване и визи, където е необходимо. Най-много пътници са започнали своя круиз в една от 5-те страни на ЕС, като лидерството се държи от Италия, следвана от Испания, Германия, Великобритания и Белгия. При съседите ни безспорен лидер в круизните пътувания е Гърция. Северната ни съседка Румъния обаче също като нас няма реализиран през миналата година нито един круиз от свое пристанище.", "date": "2020.01.07", "title": "Варна се завръща през 2020 година на картата на круизния туризъм   "}
{"url": "https://www.monitor.bg:443/bg/a/view/do-3-4-se-zabavja-tempyt-na-svetovnata-ikonomika-prez-2020-ta-185135", "text": "Темповете на растеж на световната икономика ще се забавят до 3,4% през 2020 г., се прогнозира в анализ на от одиторската компания PwC, съобщават световните агенции. Цифрата е изчислена според покупателната способност. Според анализа оптимизъм за по-ускорено движение на световната търговия ще идва главно от сферата на услугите. За тази година общият обем на експорта на услуги ще достигне рекордните 7 трлн. долара. Най-вероятно САЩ и Великобритания ще запазят позициите си на лидери в износа на услуги, а Прогнозите на PwC сочат още, че страните от „голямата седморка” (G7) ще продължават да откриват нови работи места като те ще се увеличат с още 2 милиона. Четири пети от тях ще бъдат отворени в САЩ, Великобритания и Япония. До края на годината населението на земята ще достигне 7,7 млрд. души, което е с една десета повече от преди 10 години. Около половината от прираста в популацията на човешката раса ще е в Китай, Индия и африканските страни на юг от Сахара. Китайците пък над 65-годишна възраст ще са повече отколкото във всички 6 най-големи страни с развиваща се икономика в света, смятат експертите. Делът на възобновяемата и атомната енергетика в световната икономика ще надвиши една пета от общия обем на потреблението. Прогнозата е, че и през 2020-та петролът ще остане най-предпочитаният източник на енергия в света, изпреварвайки въглищата и природния газ. Най-големи консума", "date": "2020.01.07", "title": "До 3,4% се забавя темпът на растеж на световната икономика през 2020-та"}
{"url": "https://www.monitor.bg:443/bg/a/view/dachich-omekna-za-pravata-na-bylgarite-185137", "text": "По-малко от 24 часа след острата реакция на българското външно министерство по повод скандалното му изявление за правата на българското малцинство в Сърбия сръбският външен министър Ивица Дачич направи обрат по този въпрос. В неделя пред държавната телевизия в Белград Дачич с агресивен тон се оплака от поведението на България. Той каза следното: “За какви вътрешни работи днес се говори в Европейския съюз. Там имате едни българи, които в Сърбия са само 0.26 на сто от населението ни. Толкова са българите в Сърбия. Но, България на всяка среща на Европейския съвет поставя въпроса за правата на българското национално малцинство?” Днес пред РТВ сръбският външен министър в контекста на напрежението с Черна гора припомни, че са последвали обвинения на черногорските власти, че Белград се меси във вътрешните работи на Черна гора и затова е посочил факта, че много страни поставят въпроса за положението и статута на техните национални малцинства в Сърбия, но не за да каже, че това е лошо, а за да обърне внимание на значението на този въпрос днес, когато съществуват международни конвенции за правата на националните малцинства и европейски ценности във връзка с правата на националните и религиозни общности. \"Изнесох информацията, че българите в Сърбия са 0,26%, но ние правим планове за действие, имаме някои задължения по този повод и много уважаваме правата на националните малцинства. Дори от българското МВнР реагираха и казаха, че това е вярно и ще продължат по този начин, защото искат да се спазват всички европейски стандарти и ние подкрепяме това\", заяви Дачич пред Танюг. В неделя от българското МВнР заявиха, че \"правителството ни защитава и ще продължи да защитава правата на българските общности зад граница, не само в Сърбия\". \"Това е и един от основните приоритети на Министерството на външните работи. По отношение на Република Сърбия България не настоява нищо повече от това страната да спазва конституцията и законите си по отношение на малцинствата, както и ангажиментите си в рамките на предприсъединителния процес, заявиха още от МВнР.", "date": "2020.01.07", "title": "Дачич омекна за правата на българите "}
{"url": "https://www.monitor.bg:443/bg/a/view/iran-prizna-pentagona-za-teroristichna-organizacija-185136", "text": "Иранският парламент (Меджлис) призна военното министерство на САЩ - Пентагона за терористична организация, предаде  . По-рано САЩ отказа виза на външния министър на Иран за участие в заседанието на Съвета за сигурност на ООН. Припомняме, на 3 януари 2020 г. от Пентагона съобщиха за ликвидирането в Багдад на командващия силите за специално предназначение на иранския генерал Касем Солеймани. Той бе командващ елитния Ислямски революционен гвардейски корпус \"Ал Кудс\". От Американското военно министерство заявиха, че ракетният удар, довел до смъртта на Солеймани е нанесен по разпореждане на президента Доналд Тръмп. Заедно със Солеймани бяха убити и заместник водача на иракското шиитско опълчение Абу Махди ал Мухандис и неговия помощник, които имаха водеща роля в сраженията по освобождение на иракските земи от терористичните групировки на \"Ислямска държава\". Междувременно Ирак твърди, че ударът на САЩ в Багдад е проведен без съгласуване с тях.", "date": "2020.01.07", "title": "Иран призна Пентагона за терористична организация"}
{"url": "https://www.monitor.bg:443/bg/a/view/muzikyli-zavladjavat-ndk-185099", "text": "Девет дни НДК ще „танцува“ в ритъма на най-добрите мюзикъли в историята. Най-добрите заглавия в последните 50 години ще се съберат в рамките на мини-фестивал в кино „Люмиер Лидл“ от 27 януари до 4 февруари. Програмата е наречена \"Ах, този мюзикъл\". В рамките й ценителите ще се насладят на класически заглавия от 70-те години на миналия век като \"Ах, този джаз\" и \"Кабаре\" на режисьора Боб Фоси, \"Брилянтин\" на Рандал Клайзър и \"Исус Христос суперзвезда\" на Норман Джуисън. Ще бъдат прожектирани и по-нови заглавия, сред които е удостоеният с шест награди \"Оскар\" - La La Land, както и една от най-нашумелите и рекламирани продукции на 2019 г. - \"Котките\" на режисьора Том Хопър.  Сред заглавията са също \"Романс и цигари\" с Джеймс Гандолфини, Сюзън Сарандън, Кейт Уинслет, Стийв Бушеми и Кристофър Уокън, и \"Блус брадърс\" (1980) на режисьора Джон Ландис.", "date": "2020.01.07", "title": "Мюзикъли завладяват НДК"}
{"url": "https://www.monitor.bg:443/bg/a/view/kanada-sadi-gora-s-dronove-185084", "text": "Канадски учени искат да засадят милиард дървета до 2028 г., като използват мрежа от дронове, които да изстрелват семената и така да образуват гори, съобщи в. \"Дейли мейл\". Засаждането по този начин е евтино и бързо. Изпълнението на проекта \"Flash Forest\" започна експериментално през август, като са засадени 100 дървета с един дрон. С последвалите полети са засадени още 3100 дървета от различни видове - иглолистни и широколистни.  Резултатите са толкова насърчаващи, че учените се надяват да засадят милиард дървета до 2028 г.  \"Всяка година планетата губи 13 милиарда дървета, а поникват по-малко от половината от този брой\" - казва Брайс Джоунс от екипа във видеоклип, обявяващ амбициите им.  Дроновете пръскат не само семена. Те са поставени в капсули с плодородна почва - във всяка по три кълна. Това улеснява захващането им.  Системата осигурява по-бързо залесяване, отколкото ако то се извършва от хора. Твърде често учeните призoвaват прoтecтирaщитe cрeщу климaтичнитe прoмeни дa cпacят плaнeтaтa, кaтo caдят дървeтa, зaщoтo тoвa e нaй-дoбрият нaчин зa кoнтрoлирaнe нa пaрникoвия eфeкт, cъoбщи Рoйтeрc. Aкo бъдaт зacaдeни дървeтa нa cвoбoднитe плoщи, кoитo ca кoлкoтo тeритoриятa нa CAЩ, тe бихa улoвили двe трeти oт прoизвeдeнитe oт чoвeкa пaрникoви eмиcии. Дoри при cъщecтвувaщитe грaдoвe и oбрaбoтвaeми плoщи, имa 9 милиoнa квaдрaтни килoмeтрa cвoбoднo прocтрaнcтвo, нa кoeтo мoгaт дa бъдaт зacaдeни трилиoн дървeтa, пишaт eкoлoзи oт Фeдeрaлния тeхнoлoгичeн инcтитут в Цюрих в cп. \"Caйънc\". Тe ca изчиcлили, чe тeзи нoви дървeтa зa дeceтилeтия щe мoгaт дa пoгълнaт пoчти 830 милиaрдa тoнa въглeрoдeн двуoкиc oт aтмocфeрaтa. Тoвa e пoчти кoлкoтo хoрaтa ca прoизвeли прeз прeдишнитe 25 гoдини. Пoлзaтa щe e бързa, зaщoтo дървeтaтa прeчиcтвaт въздухa нaй-дoбрe, кoгaтo ca млaди. \"Вcякo другo рeшeниe cрeщу климaтичнитe прoмeни би изиcквaлo вcички дa прoмeним пoвeдeниeтo cи, или някaквo рeшeниe oт пoлитици, кoитo мoгaт дa вярвaт или дa нe вярвaт в климaтичнитe прoмeни, или пък нaучнo oткритиe, кaквoтo oщe нe e нaпрaвeнo - кaзa Тoм Крaутър oт eкипa. - Тoвa e нaй-eвтинoтo - хиляди пъти\", a и нaй-eфeктивнoтo.", "date": "2020.01.07", "title": "Канада сади гора с дронове "}
{"url": "https://www.monitor.bg:443/bg/a/view/ivanovden-e-nad-370-000-dushi-cherpjat-dnes-185131", "text": "Българската православна църква почита днес паметта на св. Йоан Кръстител, който кръщава Иисус Христос в река Йордан. Празникът е наричан от народа Ивановден. Св. Йоан Кръстител е назоваван още Предтеча, защото предрича идването на Христос на земята и подготвя пътя на Месията с проповедите си. Според Евангелието той се прочул като проповедник в Юдея и Галилея.  Св. Йоан е увещавал хората да се покаят за греховете си и да отворят душите си за Бога. Като символ на пречистване, Йоан кръщавал покаялите се с вода. Йоан Кръстител е заловен и обезглавен по нареждане на цар Ирод Антипа. Обредното къпане за здраве на Йордановден продължава и на Ивановден. В някои райони на страната то дори е по-характерно за този празник. Навсякъде обредът е за младоженците, като действието се извършва от кума или от девера. Затова окъпването би могло да се разглежда като елемент от следсватбените обичаи, с които се затваря широкият кръг на сватбената обредност. През този ден ергените къпят момите, къпят се и младите мъже, и именниците. В Югозападна България къпят младоженките и малките момиченца на възраст до една година. Обредното къпане включва и размяната на подаръци, както и гостувания и празнична трапеза. Народната представа за св. Йоан като покровител на кумството и побратимството определя гостуванията у кумовете. Кумците носят кравай, месо, вино. Прави се обща трапеза. Обредната трапеза включва варено жито, фасул, ошав, баница, кървавица, печена луканка, свински ребра със зеле. На Ивановден изтича и срокът, през който обикалят новогодишните маскирани дружини. В някои райони на страната коледарите отвеждат тържествено \"царя\" на дружината на чешмата, където го окъпват.След това той устройва угощение, на което присъстват и маскирани като мечка, невеста, арапи. С празнично хоро завършва пълният цикъл на обичая коледуване. Тълкуване на статистиката за имената сочи, че над 370 000 българи имат основание да отбележат тази година Ивановден. Иван и сродните имена са от най-популярните в България.", "date": "2020.01.07", "title": "Ивановден е! Над 370 000 души черпят днес"}
