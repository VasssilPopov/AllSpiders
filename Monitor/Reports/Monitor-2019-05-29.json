{"url": "https://www.monitor.bg/bg/a/view/drebnijat-shrift-vyv-vissheto-obrazovanie-166570", "text": "С изграждането на пазарна икономика у нас държавата в началото абдикира от много социални сфери, а после под лозунга на самоиздръжката пусна търгашите в храма. Болници, детски градини и университети минаха доброзорно или частично на самофинансиране.  Всичко се превърна в бизнес. В университетите се използва смесено финансиране от такси и от държавна субсидия, а отделно те си докарват и от наеми и други дейности. За състоянието на нещата говори и проблемът със задължителните университетски практики, които бъркат в джоба на студентите. Заложени били по учебен план, те трябва да бъдат финансирани от възпитаниците на ВУЗ-овете, тъй като бюджетите им не ги покривали. Така отговарят от някое вузове. От администрацията на други става ясно, че преди 10 години учещите са били подпомагани с пари, но вече нямало такава практика и бедните студенти бъркат дълбоко в джоба си, за да плащат за практиката си по пътя към заветната диплома. В други вузове им отпускат пари, но мижави суми, колкото да им замажат очите. Цялата тази практика намирисва на непрофесионализъм и лоша организация от страна на вузовете. Ако това е така, то не е трудно да си обясним и незавидните места, които заемаме в академичните класации. Ами държавата държи и хляба, и ножа. Хубаво е да има много висшисти, но не е нужно да се субсидират такива университети, които не дават добър продукт за икономиката, защото в момента добрите ни вузове сериозно подпомагат развитите европейски страни с мигриращи кадри. Повечето от ректорите сега сигурно си казват, ама, дреме ми къде ще ходят да учат, едно е сигурно, всички няма да заминат в чужбина. Всички знаем, че ако тръгнат да затварят някой вуз, отново ще започнат вопли как областта загивала без този вуз, как той давал животец на залинелия градец. Тази родна практика обаче не води до дългосрочен успех, защото конкуренцията при вузовете трябва да бъде водеща иначе развитие няма. Така че предложеният механизъм, по който държавата да може да закрива университети, предлаган от образователното министерство, трябва да бъде приложен. Предвиждат се промени в Закона за висшето образование, според които университетът ще бъде закриван, ако два пъти последователно не получи институционална акредитация от държавната Национална агенция за оценяване и акредитация. Мярката е насочена срещу вузове, които не дават добро качество на образованието. Акредитация ще се отказва при оценка на висшето училище под 4 при 10-бална скала. Това е необходима мярка, защото в момента я караме по инерция от миналото, а нещата във висшето образование и в професиите се променят с всеки месец и ако не се вземат адекватни мерки скоро университетите няма да бъдат в ТОП 1000, а в края на петцифрена класация. Така, че допълнителните плащания са само част от дребния шрифт и скритите условия в нашето висше образование, които трябва да бъдат премахнати, защото са удобни само на малък кръг от хора.", "date": "2019.05.29", "title": "Дребният шрифт във висшето образование"}
{"url": "https://www.monitor.bg/bg/a/view/balkan-triumfira-s-shampionskata-kupa-po-basketbol-166575", "text": "„Балкан“ (Ботевград) сложи край на 30-годишното чакане на шампионска титла в мъжкия баскетбол, след като тази вечер пред препълнените трубини на „Арена Ботевград“ победи в мач №4 от финалните плейофи срещу „Левски Лукойл“ с 90:75 (21:14; 25:20; 27:18; 17:23). Така тимът, воден от Небойша Видич спечели серията с резултат 3-1, а с това и шампионската титла на България, която е пета в историята на клуба. Димитър Димитров беше над всички в селекцията на домакините с 23 точки, Брендън Браун добави 20 точки, а Микаел Хопкинс се отличи с \"дабъл-дабъл\" - 14 точки и 14 борби. Деян Иванов вкара 14 точки за \"сините\", а Христо Захариев и Калоян Иванов приключиха съответно с по 13 и 12 точки. След успеха наставникът на новите шампиони Видич обяви, че това е бил последният му сезон в клуба и ще се оттегли от поста. „Надявам се скоро да се върна, но трябва много неща в българския баскетбол да се променят. Щастлив съм най-вече за хората от Ботевград, които заслужават този успех“, заяви сърбинът.", "date": "2019.05.29", "title": "„Балкан“ триумфира с шампионската купа по баскетбол при мъжете"}
{"url": "https://www.monitor.bg/bg/a/view/chelsi-triumfira-v-liga-evropa-166577", "text": "\"Челси\" е новият шампион в Лига Европа! \"Сините\" от Лондон спечелиха повече от категорично финала срещу \"Арсенал\" с 4:1.  Възпитаниците на Маурицио Сари показаха страхотен футбол през втората част, когато паднаха всичките голове в срещата. Оливие Жиру откри резултата 49-ата минута, а Педро Родригес удвои в 60-ата.  Еден Азар пък бе автор на другите две попадения за \"сините\" в 65-ата минута от дузпа и в 72-ата минута. Почетният гол за гостите бе на сметката на Алекс Иуоби в 69-ата минута. Така \"Челси\" спечели трофея в Лига Европа за втори път в своята история след триумфа през 2012/13 година.", "date": "2019.05.29", "title": "\"Челси\" триумфира в Лига Европа"}
{"url": "https://www.monitor.bg/bg/a/view/cik-objavi-krajnite-rezultati-ot-evrovota-166578", "text": "Централната избирателна комисия обяви окочателните резултати от изборите за европарламант на 26 май. Решението на комисията бе публикувано в сайта на ЦИК точно в 23.11 часа, а крайният срок за това изтичаше в полунощ на 29 май. Самото заседание на ЦИК трябваше да започне в 20.30 часа. Така ГЕРБ взима 6 мандата, БСП - 5, ДПС - 3, ВМРО - 2, а Демократична България - 1. От решението на ЦИК става ясно още, че избирателната активност е била 32,64%., а брой на избирателите според списъци при предаването им на СИК е 6 288 656. Тези, които са отишли до урните пък са 2 095 575. Общият брой на действителните гласове - от хартиените бюлетини и от машинния вота, са 2 015 341. Квадратчето \"Неподкрепям никого\" са отбелязали общо 61 029 души. Недействителните бюлетини пък са точно 80 238. ГЕРБ са получили 607 194 действителни гласове и 10 238 недействителни. БСП на свой ред - 474 160 действителни гласове и 9035 недействителни. При ДПС са 323 510 действителни гласове и 6479 недействителни гласове. ВМРО съответно са със 143 830 действителни гласове и 649 недействителни, а Демократична България - 118 484 действителни гласове и 813 недействителни. Как точно са разпределни преференциите може да видите  Второто решение на ЦИК е да се публикуват числовите данни от протоколите на СИК и РИК. Третото пък е   в протоколите и решенията, които е взимала ЦИК за всеки отделен сличай. От него става ясно, че в някои протоколи не са отчетени правилно префереции или дейстителни бюлетини.", "date": "2019.05.29", "title": "ЦИК обяви крайните резултати от евровота"}
{"url": "https://www.monitor.bg/bg/a/view/stojan-zajkov-se-e-samoubil-sled-prestrelka-s-policai-166576", "text": "Заподозреният за двойното убийство в Костенец Стоян Зайков е намерен в района на Долна баня. Имало е престрелка с полицаи, след което Зайков се е самоубил, предаде Нова ТВ. Когато полицаите го обградили и опитали да го задържат, той открил огън срещу тях. Те отговорили с предупредителна стрелба. Тогава чули изстрел, с който Зайков най-вероятно се е самоубил. Това съобщи на брифинг на мястото вътрешният министър Младен Маринов. В района пристигна и главният секретар на МВР Ивайло Иванов. При престрелката униформени не са пострадали. Участвалите в заградителните мероприятия уверили министъра, че изстрелите, произведени от тях, не са били по посока към Зайков, нито с цел да го наранят. Все пак обаче следовател ще проверява дали заподозреният сам се е прострелял фатално или е бил покосен от куршум на полицията. Няма данни Зайков да е имал помагачи, каза още вътрешният министър. Той благодари на униформените, участвали в 20-дневното издирване на заподозрения за убийствата на бившата си приятелка и братовчед си. \"Благодаря на колегите, които не се прибираха и бяха денонощно в гората. Вече и хората в района могат да си отдъхнат. В тази операция бяха използвани абсолютно всички технически средства и нововъведения\", каза Маринов. Стоян Зайков беше в неизвестност от 9 май, когато бе открито тялото на бившата му приятелка, от която има дете. На 16 май пък полицията откри и тяло на мъж, който бил братовчед и съсед на Зайков. По данни на МВР жертвата, убита с ловна пушка, е била сред разпитваните след изчезването на заподозрения за побоя и убийството на половинката си  ", "date": "2019.05.29", "title": "Стоян Зайков се е самоубил след престрелка с полицията (ОБНОВЕНА)"}
{"url": "https://www.monitor.bg:443/bg/a/view/v-turizma-gotvjat-bjala-kniga-za-otrasyla-166566", "text": "Туристическият бранш ще прави бяла книга, в която ще сподели кои са топ 3 предизвикателства пред отрасъла и как могат да бъдат разрешени те. Това каза директорът на Инвестиционния форум „Хотелиерство и туризъм“ Георги Дутчев по време на конференция, посветена на инвестициите, управлението и маркетинга в туризма. Книгата ще бъде изготвена на база анкети, попълнени от шефовете и хората в бизнеса, които директно ще изредят предизвикателствата на туризма в България. „Книгата няма да включва само оплаквания, а ще даде и идеи за решаване на проблемите, които имаме“, коментира Дутчев пред „Монитор“. По негови думи документът ще излезе този юни, а след това ще бъде изпратен до съответните организации и институции, откъдето да започне комуникация. Според генералния директор на Grand Hotel Sofia и председател на новосъздадената Българска асоциация на професионалистите в мениджмънта на хотели Жулиета Серафимова у нас има предизвикателства от всякакво естество. които трябва да знаем“, коментира Серафимова. Тя завърши с призива браншът да има повече професионално самочувствие и да се учи един от друг като прилага наученото в реалността. Околната среда, бизнесът и технологиите ще са основни двигатели на промяната в сектора в бъдеще. Такава теза изведе директорът по бизнес развитие в Училището по мениджмънт на швейцарското гостоприемство Рей Юниус. По негови думи, технологиите вече променят начините, по които купуваме продукти. Емоциите пък могат да бъдат засилени чрез използването на дигитализацията. „Това ще го правят хотелиерите, а не други хора“, поясни Юниус. Вече Нов клиент пък ще струва 5 пъти повече, отколкото един лоялен такъв, защото вече всички четат мнения и коментари в Интернет. Очакванията са до 2020 г. броят на туристите да нарасне до 1.4 млрд. души като най-голям ръст ще види Европа -46%. До 2030 г. числото ще стане 1.8 млрд., а Европа и Тихоокеанският регион ще имат най-сериозен ръст със съответно 41% и 30%. В момента най-бързо се развиват дестинациите Индия, Китай, Тайланд, Индонезия, Перу и Кения. „Преди хотелите предлагаха услуги, днес те предлагат запомнящи се събития“, коментира директорът по бизнес развитие в Училището по мениджмънт на швейцарското гостоприемство Рей Юниус. Според него подходът към всеки клиент трябва да е индивидуализиран, а не да е гъвкав и приспособяващ се. „Приключението на госта започва не от момента, в който е на рецепцията, а още когато прави резервацията по Интернет“, посъветва Юниус. Бъдещите хотелиери пък ще трябва да могат лесно да се приспособяват към различни екипи, ще трябва да имат дигитални умения, както и умения за работна на международно ниво, а характерите им ще трябва да са по-гъвкави, креативни и иновативни. „65% от децата днес ще работят професии, които все още не са създадени“, довърши Юниус. се дестинация с устойчив растеж. През 2018 г. страната ни е на 2-ро място на континента по ръст в нощувките - 15% нагоре в сравнение с 2017 г., сочат данни на ресорното министерство. В момента 1 на всеки 10 професии е свързана с туризма, а 10,5% от световното БВП се формира от отрасъла. До 2025 г. ще бъдат създадени 72.9 млн. нови работни места и цели 1.5 млн. стаи за гости в Тихоокеанска Азия. Годишният ръст пък ще бъде 3.8%.", "date": "2019.05.29", "title": "В туризма готвят бяла книга за отрасъла"}
{"url": "https://www.monitor.bg:443/bg/a/view/studentite-si-byrkat-v-djoba-za-zadyljitelnite-praktiki-166573", "text": "Задължителните университетски практики бъркат в джоба на студентите, установи проверка на „Монитор“. На възпитаниците на ВУЗ-овете им се налага сами да финансират заложените по учебен план обучения, тъй като бюджетите на висшите школа не ги покриват. Част от университетите заделят средства за транспорт до мястото на провеждане на практиката, но не осигуряват спането или джобните пари. Възпитаниците на Университета по архитектура, строителство и геодезия провеждат своите практики в чужбина или в страната, обясни деканът на Архитектурния факултет проф. д-р арх. Асен Писарски. Студентите от катедра история и теория на архитектурата от 15 години имат възможността в края на 2-и курс да изкарат седмичен курс извън страната. Те обаче трябва да си покрият цялото пътуване. „През 2008-а се подпомагаха с 50 евро, след това частично по 20-30, но вече не се заделят средства“, обясни един от ръководителите на практиката доц. д-р арх. Велина Панджарова. Тя сподели, че тази година заминава с група от 30 възпитаници в Полша и в Германия, и се надява поне за юбилейната практика университетът да удовлетвори молбата й за съфинансиране. Освен за път, храна и нощувка, студентите ѝ трябва да предвидят и средства за тъй като това са местата, които те ще трябва да представят в изложбите след практиките. Панджарова обясни, че по същия начин стоят и практиките в страната. Една от тях е в Ковачевица, за която университетът поема единствено средствата за транспорт, но младежите трябва да плащат нощувките си и да си осигурят джобни. Доц. д-р арх. Гичка Кутова – Каменова от катедра “Технология на архитектурата“ и зам.-декан на Архитектурния факултет пък обясни, че практиките и семинарите за преддипломна практика в 5-и и 6-и курс на студентите се подсигуряват благодарение на външни браншови организации, с които сключват договори за съвместна дейност. И двете преподавателки от УАСГ обясниха, че се надяват от следващата учебна година да бъдат осигурени пари за практиките, след като вече всеки факултет ще има отделен бюджет и може да заложи такива средства в него. Изнесените учебни курсове в Националната спортна академия се провеждат в спортните бази на университета. Те са по туризъм и алпинизъм, ориентиране, водни и снежни спортове. „Курсовете са задължителни за всички студенти и тъй като се заплащат от тях, това е отразено в за обучение“, обясни пиарът на НСА Албена Мичева. (б.а. - най-ниската годишна такса за 2019/2020-а ще е 350 лв, най-високата 840 лв.). Възпитаниците на спортната академия трябва да предвидят средства за транспорт, храна и спане. Само до базата на Витоша те се придвижват с градския транспорт до Железница и оттам се изкачват сами. За курса по водни спортове, който е две седмици, пък трябва да предвидят по 17,30 лв. На ден. Те обаче получават субсидия от 3,60 лв. за храна и 1,30 лв. за леглоден или трябва да броят общо 173, 60 лв. за цялата лятна практика без да включват джобните си. Бонус за възпитаниците на НСА е, че те завършват курса си с изпит и могат да станат спасители или пък инструктори по снежни спортове, тъй като получават сертификат за правоспособност. Разходите за учебните практики на възпитаниците на СУ „Св. Климент Охридски са за сметка на бюджета на съответния факултет, обясниха от ВУЗ-а. При командироването на студенти им се полагат средства за транспорт, нощувки и дневни. Джобните са в размер на 5 лв. с нощувка и 2,50 лв. без спане. Пътните покриват отиване и връщане до мястото на практиката, както и превозните разноски за обществен транспорт в рамките на областните градове. Квартирните са пък размер до 20 лв., но ако бъдат надвишени, студентите доплащат. Държавният университет „Проф. д-р Асен Златаров“ в Бургас не е получавал средствата за командировъчни. БСУ като частен ВУЗ няма право на средства за командировъчни от МОН и затова провежда практиките на студентите в града, каза ректорът на университета проф. Галя Христозов.", "date": "2019.05.29", "title": "Студентите си бъркат в джоба за задължителните практики (ТЕМАТА)"}
{"url": "https://www.monitor.bg:443/bg/a/view/uchenicite-s-chasove-v-universitetite-166565", "text": "Часове от учебния план на гимназиите да се провеждат в университетите. Това предвиждат заключителните разпоредби към предложените промени в Закона за висшето образование. Университетски преподаватели също ще могат да обучават ученици от 11-и и 12-и клас в школата по модули за придобиване на профилирана и професионална подготовка в тяхната област. По този начин, учениците от Софийска гимназия по строителство, архитектура и геодезия могат да изкарат част от часовете си в УАСГ, с бъдещите си преподаватели. Специализирана подготовка в областта на спорта, културата или изкуството също може да се провежда във ВУЗ-ове със съответното направление. Обученията ще са по съгласувани учебни планове и целят подобряване на връзката между университетите и училищата, както и повишаване на качеството на подготовката. С проекта се предлага и разработването на Национална карта на висшето образование в България. Тя ще определя профилната и териториалната структура на висшето образование в страната по професионални направления и специалности от регулираните професии. В съответствие с нея Министерският съвет пък ще определя размера на трансфера от държавния бюджет за всеки университет. От нея зависи и откриването, преобразуването, преименуването или закриването на висши училища. Проектите за тях ще получават положителна или отрицателна оценка от Националната агенция за оценяване и акредитация. Тя зависи от това дали политиките на ВУЗ-а съответстват с Национална карта на висшето образование, какви са учебните програма и направления, академичния състав и учебните ресурси за обучението на студентите. До приемането на картата просветният министър установява мораториум върху откриването на висши училища, филиали във вече създадени, както и преобразуване на ВУЗ-ове. В проекта на закона е посочено какви условия трябва да изпълнят университетите, за да получават институционални акредитации. Тя е валидна за 6 години и се оценява от 0 до 10. Ако ВУЗ-ът не изпълни някое от условията или пък получи оценка под 4, му се отказва акредитация. Университетът има 18 месеца, за да се поправи. При втора отказана акредитация или нежелание да му бъде направена, се стартира процедура по закриването му. С промените се превижда и  студенти, обучаващи се в професионални направления и защитени специалности с най-висок очакван бъдещ недостиг на пазара на труда, да бъдат освободени от такса. Средствата за нея бъдат осигурявани университетите. Допълнителното финансиране ще бъде включвано в средствата за издръжка.", "date": "2019.05.29", "title": "Учениците с часове в университетите"}
{"url": "https://www.monitor.bg:443/bg/a/view/neverojaten-grisho-specheli-gladiatorskata-bitka-s-chilich-166574", "text": "Григор Димитров спечели втори епичен мач на „Ролан Гарос“ и се класира за третия кръг на турнира. След като на старта българинът оцеля в драма с Янко Типсаревич (Сър), сега той победи в истинска гладиаторска битка Марин Чилич (Хърв) с 6:7(3), 6:4, 4:6, 7:6(2), 6:3, продължила точно 4 часа и 23 минути. Така Гришо, който прави доста колеблив сезон и се смъкна до 46-а позиция в света, успя да елиминира Чилич, който е 13-и в ранглистата и поставен под номер 11 в Париж. По този начин Димитров изравни най-доброто си представяне на \"Рола Гарос\" и стигна за четвърти път в кариерата си до третия кръг. Там той ще има ново тежко препятствие – швейцарецът Стан Вавринка, който по-рано днес победи Кристиан Гарин от Чили в три сета. Димитров и Вавринка имат по четири победи в досегашните си осем мача.", "date": "2019.05.29", "title": "Невероятен Гришо спечели гладиаторска битка с Чилич"}
{"url": "https://www.monitor.bg:443/bg/a/view/rejat-pomoshtite-ako-roditel-otkaje-vaksina-i-pregled-na-dete-166567", "text": "Помощите за отглеждане на дете ще бъдат орязани, ако родителите или настойниците не го заведат на имунизация и реимунизация, включени в задължителния инумизационен календар, както и на профилактичен преглед, който е съобразен с възрастта и здравословното му състояние. В такива случаи те ще получават 30% от сумата, която е определена на базата на гарантирания минимален доход. Това става ясно от проект на Постановление за изменение и допълнение на Правилника за прилагане на Закона за социално подпомагане, изготвено от министъра на труда и социалната политика Бисер Петров. Проектът е публикуван за обществено обсъждане, което ще продължи до 27 юни. Той предвижда и увеличаване на помощите на деца -сираци и лишени от родителски грижи до 16-годишна възраст. Ако те са настанени в семейство на близки, роднини или в приемно семейство и учат, до придобиване на средно образование, но не повече от навършване на 20 години, помощта ще е 100% от гарантирания минимален доход. Към момента те получават сума, равностойна на 91 на сто от него. Родителите и настойниците на деца от 5 годинки до 16-годишни ученици ще взимат 30% от гарантирания минимален доход, ако те не са ходили на детска градина, предучилищна или на училище и имат пет или повече неизвинени отсъствия за съответния месец или повече от три дни отсъствия без уважителни причини от забавачката. Проектът за изменение предлага и да отпадне събирането на редица документи за отпускане на помощи, ако те могат да бъдат събрани по служебен път и чрез единни регистри от самите служители. Друго предложение пък, предвижда Националната здравноосигурителна каса да поема пътните и дневните на един придружител и донор, ако е необходим за одобрено за лечение в чужбина дете. До преди месец тези разходи се заплащаха от „Фонда за лечение на деца“. Тази структура беше закрита от 1 април, а дейността й пое специална дирекция в Националната здравноосигурителна каса.", "date": "2019.05.29", "title": "Режат помощите, ако родител откаже ваксина и преглед на дете "}
{"url": "https://www.monitor.bg:443/bg/a/view/london-zapazva-taksite-za-bylgari-v-universitetite-166571", "text": "Таксите и държавното финансиране за британските университете, в които учат студенти от ЕС ще се запазят за академичната 2020/2021 година. Това стана ясно от официално съобщение на британския министър на висшето образование Крис Скидмор във вторник. Новината бе потвърдена и от всички британски университети, партньори на проекта „Световно образование“ в България, съобщиха от проекта. Новината идва ден, след като Великобритания проведе избори за свои депутати в новия Европейски парламент, с което на практика удължи процедурата за реален Brexit. Тя е изключително важна за кандидат-студентите от България, тъй като в британските университети се подават документи по-рано от останалите в Европа - още през есента, коментираха от „Световно образование“ в България. За следващата учебна година българите като представители на държава членка на ЕС, ще могат да ползват държавно кредитиране в пълния размер на таксата за обучение, а самите такси ще се запазят на нива каквито са и към момента. Преди месец се заговори за драстично увеличение на таксите за студенти от ЕС, от което с настоящото си решение Англия се отказва. По данни на министър Скидмор, за учебната 2019-2020 г. в английски университети са кандидатствали над 37 000 студенти от ЕС което е с 1.9% ръст спрямо предходната година. „Важно е да помним, че дори да сме избрали да напуснем ЕС, ние не напускаме Европа, а нашите университети ще продължат да предоставят разнообразни програми за чужденци като глобални образователни институции“, казва още Скидмор. Международната стратегия за образование на Великобритания предвижда подкрепа на чуждестранните студенти, като по този начин се запазва световното ниво на образованието в Обединеното кралство. Британското правителство признава и необходимостта на студентите в сектора. След като шотландското правителство обяви още през април т.г., че европейските студенти ще продължат да учат безплатно в бакалавърски програми в шотландските университети и през 2020/2021, решението за университетите в Англия се очакваше с нетърпение. Що се отнася до студенти, които искат да направят магистратура във Великобритания, техните заеми от близо 11 000 паунда също са гарантирани. Освен това, европейските граждани ще продължат да получават студентско финансиране за целия период на обучението си, независимо дали Брекзит ще се случи или не, допълват от консултантската агенция ЕДЛАНТА.", "date": "2019.05.29", "title": "Лондон запазва таксите за българи в университетите"}
{"url": "https://www.monitor.bg:443/bg/a/view/300-leva-globa-za-nepylnoleten-kupondjija-skochil-ot-vtorija-etaj-zaradi-policai-166499", "text": "300 лева глоба наложи полицията в Асеновград на майката на непълнолетен купонджия заради това, че се е намирал на обществено място без родителите си след 22 часа. Младежът скачал от втория етаж на блока, в който бил на купон с други хлапета, при вида на повиканите от съседите полицаи. Затова и съседите се обадили на 112, за да се оплачат, не могат да спят. Когато униформените отишли за първи път на адреса в кв. „Запад” в Асеновград, младежи на възраст между 14 и 18 години започнали да скачат от терасата на втория етаж и бягали. Така полицаите не успели да установят нито едно от децата. След това хлапетата се връщали обратно в апартамента и продължавали с дивия си купон. Последвало второ обаждане до 112 и тъй като вече полицаите знаели, че учениците скачали от терасата, изпратили две патрулки. Единият полицейски автомобил застанал под въпросната тераса зад блока, а колегите му от втория – пред входа. Така, когато униформените отново звъннали на вратата, около 3 часа през нощта младежите за втори път започнали да скачат през терасата. Един от тях -  бил заловен, а майка му глобена с 300 лева. Тя обжалвала наказателното постановление в съда, като адвокатът й твърдял, че детето й след 22 часа не се намирало на обществено място, а в жилището с купона. Според магистратите обаче хлапакът, след като е скочил от втория етаж, вече е бил на улицата без пълнолетен придружител, което е нарушение на Закона за закрила на детето. Решението на съда не е окончателно и може да бъде обжалвано.", "date": "2019.05.29", "title": "300 лева глоба за непълнолетен купонджия, скочил от втория етаж"}
{"url": "https://www.monitor.bg:443/bg/a/view/mindi-kejling-izdava-nova-kniga-166543", "text": "Актрисата Минди Кейлинг, прочула се с участието си във филми като „40-годишният девственик“ и „Просто секс“, е на път да издаде нова книга. Това ще е третият сборник с есета на звездата, която този път ще запознае читателите с опита си на самотна майка, като ще разкаже и истории от работата си с актрисата Рийз Уидърспуун и тв водещата Опра Уинфри. Книгата ще излезе на книжния пазар през лятото на 2020 година. Кейлинг е автор още на \"Всички ли са навън без мен\" и \"Защо не аз\". И двете книги бързо се превърнаха в бестселъри.", "date": "2019.05.29", "title": "Минди Кейлинг издава нова книга"}
{"url": "https://www.monitor.bg:443/bg/a/view/edno-boec-si-znae-edno-si-bae-166572", "text": "Какво правиш, когато получаваш по факса/мейла опорни точки и ти плащат да ги разпространяваш наляво и надясно от позицията на организация, работеща фиктивно в обществена полза, а всъщност в частна?  Повтаряш въпросните опорни точки като развалена плоча. Като финансираното и дори некриещо връзките си с банкера-беглец Цветан Василев псевдо НПО БОЕЦ. Само няколко дни след изборите за Европейски парламент организацията, чийто шеф Георги Георгиев запечата със снимка любовта си към Цветан Василев и източените от него пари от КТБ, заяви, че именно БОЕЦ били спрели Делян Пеевски да отиде евродепутат. Как точно така и не стана ясно. А и от организацията не изглеждат особено петимни да обяснят. По простата причина, че няма и как да го направят, защото нямат и нищо общо с решението на депутата и издател на „Телеграф медиа“ да се откаже от мястото си в Европейския парламент. Нямат общо и внушенията, разпространявани от медиите на подсъдимите олигарси Иво Прокопиев, Огнян Донев и ортакът им Сашо Дончев, че АЛДЕ имали обструкции спрямо участието на Пеевски. Както беше отбелязано и днес, ако в това твърдение имаше и грам истина, то лидерът на АЛДЕ нямаше толкова активно да подкрепя кампанията на ДПС. Ама ей на, пропагандата разчита на опорки, а не на истина. И на надеждата, че паметта на хората е къса. Тя обаче не е. И много добре помнят кои ограбиха джобовете им и продължават да се пробват да ги крадат. И това не е Делян Пеевски, а същите тези олигарси воглаве с Цветан Василев и Иво Прокопиев, които заедно с медиите си правят всичко възможно да го чернят с манипулации. Заради законодателните му инициативи, с които спря опитите им за втори път да разграбят КТБ. И заради разкритията на издаваните от него медии за престъпленията им. ", "date": "2019.05.29", "title": "Едно БОЕЦ си знае, едно си бае"}
{"url": "https://www.monitor.bg:443/bg/a/view/jenata-na-polanski-bjasna-na-tarantino-166544", "text": "Съпругата на прочутия режисьор Роман Полански - Еманюел Сение, разкритикува публично Куентин Тарантино и новия му филм „Имало едно време в Холивуд“. В причина за това се превърна фактът, че авторът на „Криминале“ не се е допитал до Полански преди да екранизира части от живота му. Всичко това, без да се консултират с него, разбира се“, написа Сение в социалните мрежи. Тя имаше възможност да изгледа „Имало едно време в Холивуд“ по време на филмовия фестивал в Кан, където лентата направи световната си премиера. Тя бе в южна Франция във връзка с тайната прожекция на последното заглавие на съпруга си An Officer and a Spy, в което тя участва. Самият Полански не присъства на филмовия пазар в Кан, но творбата му привлече интереса на разпространителите в Европа. Междувременно въпреки, че не спечели нито една от официалните награди на фестивала „Имало едно време в Холивуд“ бе сред най-нетърпеливо чаканите филми в конкурсната програма. В него основна роля е поверена на Марго Роби, влизаща в кожата на Шарън Тейт – бившата съпруга на Полански, която бе трагично убита през 1969 г. от комуната „Семейство Менсън“- последователи на серийния убиец Чарлз Менсън. Широкото разпространение на „Имало едно време в Холивуд“ стартира от края на месец юли, а в ролята на самия Полански ще видим полския актьор Рафал Завиеруча.", "date": "2019.05.29", "title": "Жената на Полански бясна на Тарантино"}
{"url": "https://www.monitor.bg:443/bg/a/view/djambazin-probva-da-podkupi-policai-s-50-leva-166556", "text": "Спипан да превозва животни без необходимите документи жител на село Сотиря, е задържан по закона за МВР след като пробвал да „омилостиви“ спрелите го за проверка униформени, подхвърляйки им банкнота от 50 лева в автомобила. 51-годишният Йордан Христов е бил спрян за проверка на 28 май около 10,00 часа на улица „Добри Димитров“ в Сливен. Оказало се, че в купето на микробуса му „Форд Транзит“ са качени два коня, за които мъжът не е можал да представи нито разрешително за превоз нито някакъв документ за произхода им. В момента, в който полицаите започнали да съставят акта, мъжът извадил петдесетолевка, оставял я в купето на патрулката и заявил: „Момчета, вземете за по едно кафе, а аз да тръгвам, че добичетата са жадни“. Образувано е досъдебно производство. По предварителни данни кончетата са били откраднати от село на територията община Котел, а крайната цел на пътуване е нелегална транжорна в ромски квартал на Сливен. Там трябвало да бъдат заклани, а от месото им да се направят колбаси по поръчка на известен ресторантьор от Стара загора,  който от доста време глези клиентите си деликатеси от конско месо.  ", "date": "2019.05.29", "title": "Джамбазин пробва да подкупи полицаи с 50 лева"}
{"url": "https://www.monitor.bg:443/bg/a/view/zadyrjaha-kazanlychanin-za-palej-na-mitsubishi-166557", "text": "31-годишен криминално проявен жител на Казанлък е задържан по обвинение за палеж на лек автомобил. Колата, „Митсубиши Шогун“, притежание на 19-годишният Георги Н. от село Горно Черковище, е била опожарена на 27 май около 02,30 часа пред дома на собственика й на улица „Драва“. Белезниците щракнали около китките на Мариян Юлиянов. Намерени са веществени доказателства, свързани с извършеното престъпление. По предварителни данни палежът е бил отмъщение за неуредени финансови отношения между казанлъчанина и младежа от Горно Черковище. Образувано е досъдебно производство по член 330 от НК.  ", "date": "2019.05.29", "title": "Задържаха казанлъчанин за палеж на кола"}
{"url": "https://www.monitor.bg:443/bg/a/view/petoklasnik-otnese-shamar-ot-batkovci-obijdal-na-ciganin-166563", "text": "Петокласник от старозагорското 5-о ОУ „Митьо Станев“ отнесе як шамар от приятелите на седмокласник. Боят бил нанесен в двора на школото към 16,00 часа пред очите на учители и родители. Скандалът избухнал, след като 12-годишният Жоро се оплакал на брат си, че седмокласниците го тормозят и помолил за помощ. Около обяд в сряда баткото набързо раздал „правосъдие“, сред пострадалите се оказал седмокласникът Стефан от ромски произход. Мургавото момче се засегнало, че го наричат „мангал мръсен“ и на свой ред потърсило защита от приятели в ромската махала.  В час по физическо възпитание няколко ромчета нахлули в училищния двор. Преди да успеят да ги спрат родителите и охранителя, те ошамарили Жоро, разказа директорката Цонка Николова, която веднага уведомила началника на регионалния инспекторат Татяна Димитрова и ресорния зам.-кмет Иванка Сотирова. На мястото на инцидента е била изпратена полицейска патрулна кола, униформените успели да овладеят ситуацията. В училището са извикани по спешност таткото на пострадалия петокласник, бабата на Стефан, тъй като родителите му работели в чужбина. „Ще изчакам доклада на директорката и ще уведомя министър Вълчев, в момента не мога да навлизам в подробности!“, лаконично заяви Татяна Димитрова.", "date": "2019.05.29", "title": "Петокласник отнесе шамар от батковци в училище "}
{"url": "https://www.monitor.bg:443/bg/a/view/pametnik-na-kulturata-tyne-v-nemara-pohabeni-sa-stenopisi-166554", "text": "Домът на трикратно избирания за кмет на Стара Загора Стефан Салабашев /1847-1913/ тъне в немара, а възстановени с пари на държавата през 80-те години на миналия ХХ в. уникални възрожденски стенописи са почти изцяло унищожени, установи проверка на \"Монитор\". Строената през 1890 година къща на улица „Цар Симеон Велики“ е била обект на реституционни дела, които завършили с връщане на първият етаж и мазето на наследниците на някогашните й собственици, а вторият, където са стенописите,  е останал на държавата, която преди три години го прехвърлила на общината. След непродължително умуване какво да прави с новопридобития си имот тя го отдала с решение на местните съветници под наем на синдикалистите от държавната ТЕЦ „Марица изток 2“. Те възнамерявали да превърнат помещенията, ползвани някога от Съюза на учените, в клуб на енергетика. Наемателят се задължил да направи ремонт на покривната конструкция, която е почти изцяло компрометирана. За да се случи това обаче е необходим проект, който да премине през ситото на НИНК при Министерството на културата. Почти година след сделката ремонтът не е започнал, а запознати със състоянието са категорични че стенописите са увредени до степен непозволяваща възстановяването им. Достъпът до етажа за външни лица, особено за репортери се оказа невъзможен. Наемателите на първия етаж, където има ресторант, нямат спомен кога за последно някой е правил оглед на сградата. По думите им влагата от последните дъждове е превърнала мазилката на горния етаж в юфка. През решетъчната врата с просто око се вижда мухълът, обхванал стените и тавана на коридорчето, водещо към безценното наследство. Извършилият реставрацията през 1981-1982 година художник доц. Стоян Николов, който днес е преподавател във великотърновския университет, припомня, че е предал цялата документация на МК. Тя би трябвало да е съхранена и ако някой реши да инвестира в миналото – може да я ползва.", "date": "2019.05.29", "title": "Паметник на културата тъне в немара, похабени са стенописи"}
{"url": "https://www.monitor.bg:443/bg/a/view/78-mln-ot-ktb-potrosheni-za-kyshti-belio-i-kozmetika-na-vasilevi-166561", "text": "Подсъдимият за източването на милиарди от КТБ Цветан Василев е профукал близо 78 млн. лева от присвоените пари на трезора за лични разходи – свои и на съпругата и дъщеря си Антоанета и Радосвета Василеви. Това разкри пред спецсъда основният свидетел по делото за източването на банката Бисер Лазов. Той е бил главен счетоводител на множество контролирани от банкера дружества под общото име „Фирмата“. Източването на банката е ставало години наред чрез банкови кредити към тези дружества, които веднага били прехвърляни където Василев посочи. „Съществуваше едно направление, важно за Василев – изразходване на средства лично за него и семейството му – Това ставаше по обичайната технология – пари от банкови кредити в дружества от „Фирмата“ да се насочват през 1-2 междинни дружества, след което да отиват в сметките на дружествата, които бяха собственост на Василеви - „Тръст Василеви“ ООД, “Инвест мениджмънт“ ООД и др., или да се предоставят на финансовата му къща „Фина Ц“ ЕООД. След това „Фина Ц“ му нареждаше парите по лична банкова сметка като физическо лице. Аз и Венета Николова му правехме отделна справка за сумите за него и семейството му, похарчени със средства на „Фирмата“. На 20 юни 2014 г. е последната информация, която му предадох. През годините, до тази дата Василев е изразходвал за лични разходи на себе си и семейството си 77 838 963, 21 лв. - средства на „Фирмата“, разказа пред съда Лазов. Той заяви, че има множество документи за нарежданията, банкови преводи и други доказателства. „Още в началото на съвместната ни работа ние споделяхме мечтите си. По-късно, като всеки бизнесмен, видял се с възможности, Василев най-напред си Първо започнаха с жена му да строят къщата като физически лица, в кв. „Бояна“ на ул. „Саша Попов“ 27. През 2008 г. Василев ми се обади една неделя и ми разпореди някое дружество от „Фирмата“, което е регистрирано по ДДС, да бъде използвано за построяването на къщата. Беше избран „Никс трейд 08“ ООД, собственост и управляван от шофьора във „Фирмата“ Николай Сотиров. По-късно дружеството беше преименувано в „Инвест мениджмънт“ и управител стана Георги Запрянов Георгиев. Той стана и техен иконом, домакин. Разходите по строежа и обзавеждането на къщата бяха над 12 млн.лв. Беше поискан и възстановен ДДС от бюджета. След това Василеви плащаха наем към дружеството за ползването на къщата за жилищни нужди. В края на 2011 г. Василев получи награда „Мистър икономика“ и на първа страница на вестник излезе публикация, че един от най-богатите българи живее в офис – в къща, която се води на негова фирма, вероятно, за да спести ДДС. Публикацията предизвика стрес и недоволство в семейство Василеви. Антоанета ме обвини, че сме дали повод да ги коментират и злепоставят. Василев й каза, че разпореждането за къщата е лично негово. След това практиката личните разходи да бъдат отчитани като разходи на „Фирмата“ продължи. като вземаше парите от касата на „Фирмата“. Икономът правеше подробен опис в екселска таблица с всички покупки, които ще плаща“, разказа още свидетелят. По думите му списъкът се е одобрявал от Антоанета Василева с отметка върху описа. „Той беше даван на касиерката Юлия Илиева, която изплащаше сумата по описа. Тези списъци понякога ставаха повод за клюки и шеги от колеги във „Фирмата“ заради Казах на Василев, че информацията от личен и интимен характер на жена му и на дъщеря му стават достояние на широк кръг от хора. Икономът започна да носи само последната страница от описа, там имаше „ок“ на Антоанета и общата сума за изплащане от „Фирмата“, обясни още Лазов. Средствата в касата идвали от банкови кредити от КТБ, а дружеството „Инвест мениджмънт“ се превърнало в източник на пари за всички имоти на Василеви. Сведетелят разказа подробно и как банкерът-беглец осъществил с парите на вложителите в КТБ друга своя мечта - да си купи собствен самолет, който да лети с до 8 пътника и 2 души летателен екипаж. Самолетът „Лиър Джет ХR” струвал 10 602 990 щатски долара. Василев го купил директно от производителя. Договарянето започнало през януари 2011 г. и приключило с писмо с намерение, подписано от Василев, на 15 февруари. На 18 февруари бил платен депозит от 250 000 долара от личната банкова сметка на Василев, захранена от едноличното му дружество „Фина Ц“ ЕООД. 3 5 000 000 долара били преведени при подписване на договора, а остатъкът – при доставката на самолета. Василев написал резолюция до Лазов: „Осигури плащането. Купувач ще бъде компания, посочена от мен“. Самолетът бил купен от свързаното с Василев дружество „Партнер лизинг“ АД. После дружеството продало самолета на създадената от Василев авиокомпания за тази цел с разрешителни за опериране и само 1 самолет. В „Партнер лизинг“ Василев осигурявал лизинговите вноски за самолета, а средствата идвали от банкови кредити към дружество на „Фирмата“ или от собствената му банкова сметка. Със средства от банкови кредити дадени на дружества от „Фирмата“ семейство Василеви финансирало и свои екскурзии и пътувания в чужбина. На 21 март 2012 г. той превел от личната си банкова сметка в КТБ 59 000 евро за 10 дни в хотел в Ница, Франция, и това били само парите за нощувки. Средствата в сметката си Василев получил от личното си дружество – финансовата къща „Фина Ц“, а тя от дружество „Юлита 2002“, което пък на на 20 март получило сумата от друго дружество – „Синектикт“, а то пък от „Крития“ ЕООД, която усвоила 7 500 000 лв. банков кредит. „Правеше ми впечатление, че при по-големи покупки Василев подбираше специално дружествата и хората, които ги предоставят и държеше парите във фирмите му да се осигуряват именно от посочените от него дружества. Едно такова специално дружество беше „Витроинвест“ АД – с пари от него той купи апартамента на името на жена си в сграда до Южния парк, известна като „Red apple”. На 13 март 2013 г. „Витроинвест“ усвои банков кредит от 26 млн.евро. Дружеството е създадено 2 седмици преди това. То даде пари на 2 дружества от „Фирмата“, а те прехвърлиха акциите си в „Рубин инвест“. Така с парите от банковия кредит „Витроинвест“ стана едноличен собственик на „Рубин инвест“ - собственик на стъкларската фабрика „Рубин““, разказа Лазов. „За изграждането и обзавеждането на имота им на мястото на бившия ресторант „Кристал“ на ул. „Раковски“ ангажираха световно известен и много скъп австрийски дизайнер – Йозеф Гьобел. На 25 януари 2013 г. „Инвест мениджмънт“ му преведе 960 602, 97 евро частично плащане по фактура. Парите дойдоха от „Интегрирани пътни системи“, а те получиха банков кредит на 2 януари от 38 543 000 лв. Друго плащане към Йозеф Гьобел – на 20 юни 2013 г. отново от „Инвест мениджмънт“ - 567 004, 95 евро. На 18 юни „Интегрирани пътни системи“ усвои банков кредит от 2 670 000 лв. Попитах Василев защо са толкова скъпи услугите и дали австрийците са толкова добри и няма ли в България добри специалисти. Василев ми каза, че този дизайнер е много търсен. По начало, за да го ангажираш, трябват месеци по-рано да си записан“, обясни Бисер Лазов. Контактът на Василев с Гьобел започнал още с изграждането на къщата в Бояна. Австрийците дошли при него, след като завършили обект на президента на Украйна Янукович. „Преводачът на Гьобел ми каза, че той изразил учудване откъде Василеви имат толкова пари, за да строят такива къщи“, разказа Лазов.", "date": "2019.05.29", "title": "78 млн. от КТБ потрошени за къщи, бельо и козметика на Василеви "}
{"url": "https://www.monitor.bg:443/bg/a/view/hiljadi-se-prostiha-s-niki-lauda-v-dyjda-166562", "text": "Хиляди фенове, деятели и участници във Формула 1 се простиха с трикратният световен шампион1975, 1977 и 1984 г.) Ники Лауда. Поклонението беше в катедралата \"Свети Стефан\" във Виена. Ковчегът с тялото пристигна придружен от полицейски кортеж и внесен в храма от специални носачи. Съпругата на Лауда Бригит и двама от синовете му - Клайис и Матиас първи отдадоха своята почит на легендата. Клаус положи прочутия състезателен шлем на австриеца върху ковчега, а до него беше поставена и една от снимките, на които е усмихнат, въпреки незаличимите белези от обгаряния след катастрофата през 1976 г. Церемонията стартира с тържествен звън на камбани, а пред храма хилядите почитатели на пилота изчакаха търпеливо реда си да се простят с него с чадъри под проливния дъжд. Последва публична литургия, чест, каквато не е отдавана на спортна личност в Австрия. Такова отношение се получавали за последно архиепископът на Виена кардинал Франц Кьонинг и принцът на Австро-Унгария Ото фон Хабсбург. Сред дошлите да се простят с Лауда бяха настоящият световен шампион Люис Хамилтън, президентът на ФИА Макс Мозли, шефът на Формула 1 Чейс Кери, Себастиан Фетел, Нико Розберг, Дейвид Култард, Ален Прост, Найджъл Менсъл, Рос Браун, Джеки Стюард, Герхард Бергер, Флавио Бриаторе, Деймън Хил, целият тим на \"Мерцедес\" и др. Сред официалните гости бяха екскнцлерът на Австрия Себастиан Курц с приятелката си Сузане Тиер, Арнолд Шварценегер, актьорът Даниел Брюл, изиграл ролята на Лауда във филма известен у нас със заглавието \"С пълна газ\".", "date": "2019.05.29", "title": "Хиляди се простиха с Ники Лауда в дъжда"}
{"url": "https://www.monitor.bg:443/bg/a/view/botev-pd-uvolni-treniora-166555", "text": "Николай Киров вече не е треньор на „Ботев“ (Пловдив), съобщи собственикът на \"жълто-черните\" Георги Самуилов, който даде специална пресконференция на базата в \"Коматево\". Припомняме, че под ръководството на спеца пловдивчани спечелиха Купата на България и Суперкупата през 2017 година, но през настоящия сезон загубиха финала от градския си съперник „Локомотив“ (Пловдив) с 0:1. Самуилов не пожела да разкрие дали новият треньор ще е българин или чужденец, но обеща, че до 10 юни отборът ще има такъв. \"Правихме задълбочени анализи на това, което се случи, разкри Самуилов. - Освобождавам целия треньорски щаб. Това е мое решение и не подлежи на коментар. Имаме нулева година, от шест мача имаме шест загуби. Загубата от „Локомотив“ (Пловдив) повлия на моето решение. Осигурил съм всичко, което трябваше. Никой в „Ботев“ (Пд) не стана да се извини на обществеността и феновете, затова аз се извинявам от тяхно име. Адалберт Зафиров остава. Не е имало скандал между нас, съвсем нормален и мъжки разговор\", завърши босът на „Ботев“ (Пд).", "date": "2019.05.29", "title": "„Ботев“ (Пд) уволни треньора"}
{"url": "https://www.monitor.bg:443/bg/a/view/evropejskijat-sydija-egils-levits-e-novijat-prezident-na-latvija-166547", "text": "Парламентът на Латвия днес избра съдията от Европейския съд Егилс Левитс за следващ президент - предимно церемониален пост с ограничени политически правомощия, предадоха Ройтерс и АФП. 63-годишният юрист беше подкрепен от 61 депутати в еднокамарния Сейм, който има 100 членове. Четиригодишният му мандат започва на 8 юли, когато приключва мандатът на сегашния държавен глава Раймондс Вейонис. Кандидатурата на Левитс беше издигната от партиите в управляващата коалиция и той беше фаворит в надпреварата. \"Ще бъда президент на цяла Латвия: на тези, които живеят в страната и тези, които живеят в чужбина, на бедните и заможните\", заяви Левитс пред парламента след обявяването на резултатите, предаде АФП. На пресконференция след избирането си той заяви пред медиите, че не подкрепя прякото избиране на президента. Според него това няма да подобри нищо. През 1972 г. Левитс и семейството му, латвийски патриоти от еврейски произход, са експулсирани от СССР от КГБ, което ги сметнало за заплаха за комунистическия режим. Те се преместват в Германия, където той учи право и политически науки. След завръщането си в Латвия е участвал в създаването на Декларацията за възстановяване на независимостта на Латвия, обявена на 4 май 1990 година. Автор е и на приетия през 2014 г. преамбюл към конституцията. През 2015 г. се кандидатира за президент, но не успява да спечели изборите. Левитс е бил посланик на Латвия в Германия, Швейцария, Австрия и Унгария, депутат в Сейма, министър на правосъдието и съдия в Европейския съд по правата на човека. В момента е съдия в Европейския съд. Съпругата му Андра Левита е гинеколожка. Двамата имат една дъщеря - Индра. В отговор на критиките, че живее в чужбина, Левитс подчерта, че прекарва цялото си свободно време в Латвия заедно със семейството си. Президентът на Латвия има представителни функции. Той е върховен главнокомандващ, може да внася законопроекти и да ги връща на парламента, както и да номинира кандидати за министър-председател.", "date": "2019.05.29", "title": "Европейският съдия Егилс Левитс е новият президент на Латвия"}
{"url": "https://www.monitor.bg:443/bg/a/view/sydjat-bratja-bliznaci-za-poboj-nad-varnenec-sled-spor-vyv-fejsbuk-166560", "text": "Районната прокуратура във Варна предаде с обвинителен акт на съд 23-годишните братя близнаци Цветан и Младен Ч., причинили в съучастие и като съизвършители средна телесна повреда на варненец. Според епикризата, той получил постоянно разстройство на здравето, неопасно за живота. Подсъдимите ще отговарят пред съда за престъпление по член 129 от НК, което се наказва с лишаване от свобода до 6 години. Освен средната телесна повреда, изразяваща се в счупване на носни кости на пострадалия, близнаците причинили и леки телесни повреди на жертвата си. За подсъдимия Цветан прокуратурата е посочила и наличието на предходна съдимост, докато брат му Младен е с чисто съдебно минало. Побоят над пострадалия варненец е нанесен  по повод спор с разменени реплики във фейсбук, три седмици преди инцидента. Предстои насрочване на делото във Варненския районен съд срещу двамата братя близнаци.", "date": "2019.05.29", "title": "Съдят братя близнаци за побой над варненец след спор във Фейсбук"}
{"url": "https://www.monitor.bg:443/bg/a/view/mejdu-10-i-35-prez-uni-valejite-prodyljavat-166552", "text": "Тази година през юни се очаква средната месечна температура да бъде около и над нормата. За по-голямата част от страната тя е между 20 и 22°, по долината на р. Струма - около 23°, за високите полета - между 17 и 19°, а за планините - между 3 и 12°. Най-ниските температури през месеца ще бъдат между 10° и 15°, а най-високите - между 30° и 35°. Това съобщиха от Националния институт по метеорология и хидрология (НИМХ). И през юни ще се запази тенденцията за неравномерно разпределение на валежите. В западната половина от страната месечната сума на валежите ще бъде около и над нормата, а в източната - валежите ще са на по-малко места и ще са по-малко като количества. Климатичната нормата на валежите в равнините е между 50 и 70 л/кв.м, по Черноморието и долината на р. Струма - между 30 и 50 л/кв.м, а в планинските райони - от 70 до 130 л/кв.м. и в часовете след обяд и преди полунощ ще се развива купеста и купесто-дъждовна облачност. На много места ще има краткотрайни валежи, гръмотевична дейност и градушки. В отделни дни се очакват интензивни явления. Повече слънчеви часове ще има преди пладне и над Източна България, където и преваляванията ще бъдат на по-малко места. През първите дни температурите ще са малко под нормата, но тенденцията е към постепенно повишение. През второто десетдневие температурите ще се задържат около нормалните за периода, с продължаваща тенденция към бавно повишение. През повечето дни и гръмотевична дейност. Слънчеви часове ще има преди пладне. През третото десетдневие температурите относително ще се повишат. Ще настъпва постепенно стабилизиране на атмосферата, превалявания и гръмотевици ще има на по-малко места.  ", "date": "2019.05.29", "title": "Между 10° и 35° през юни, пак дъжд "}
{"url": "https://www.monitor.bg:443/bg/a/view/arestuvaha-kasorazbivach-milioner-za-10-hil-leva-166538", "text": "МВР арестува касоразбивач, за когото се смята, че преди около седем години направил удар за 40 млн. лева, но поради липса на доказатества му се разминало. Сега обаче той бил заловен заради обир на около 10 хил. лева. 44-годишен криминално проявен столичанин е задържан непосредствено след извършване на взломна кражба от къща в столичния квартал „Суходол“, съобщиха от МВР, от където публикуваха и уникални снимки от среднощната акция. Служители от сектор „Престъпления против собствеността“ при СДВР засекли мъжа с инициали И.М и псевдоним Дългия в ранните часове на 6 май.  Според първоначалната информация той проникнал в дома през ПВЦ дограмата на балконската врата, след това с помощта специален топлорежещ инструмент срязал вградена в стената метална каса и отнел от нея голяма сума пари. Непосредствено след извършеното престъпление обаче белезниците щракнали на ръцете му, а у него полицаите намерили току що откраднатите чужди пари и инструмента, с който взломил касата.", "date": "2019.05.29", "title": "Арестуваха касоразбивач милионер за 10 хил. лева"}
{"url": "https://www.monitor.bg:443/bg/a/view/policaj-izgyrmja-za-obida-na-kmet-vyv-fejsbuk-166542", "text": "Младши инспектор от Районното управление на МВР в Кубрат е бил наказан с порицание за публична обида, нанесена на кмета на Разград д-р Валентин Василев във фейсбук. Обидата е била реализирана през ноември м. г., но сега стана известна и на по-широката аудитория след като Административният съд в Разград отхвърли жалбата на ченгето срещу наказанието. На 17 ноември 2018 година в 12:54 в личния си профил във фейсбук старши полицаят от участъка в гр. Завет П. Д. П. публикувал следния статус: \"Ей, кмете! Боклук долен! Това са децата на БЪЛГАРИЯ, това са децата на Разград, това са нашите деца които представят България и Разград на сцени в Европа и извън нея! Толкова трудно ли беше от твоя страна да направиш елементарен жест с който да покажеш, че те е грижа за тея деца и да им покажеш, че всичко което правят има смисъл! Въпреки твоето безгрижие, ние родителите на тея прекрасни деца ще правим всичко възможно за тях! Стоя с лицето си зад думите си! И всичко това ще ти го кажа и лично когато утре се наложи да ти пазим кирливия задник от „народната любов“! А може да решим и да не ти го пазим, защото ми писна от такива боклуци като теб и над теб, които правят всичко възможно за да гледаме децата, роднините и приятелите си по Skype!“ Публикацията в социалната мрежа била забелязана още същия ден от секретарката на разградския кмет и тя веднага го информирала. Предположила, че залпът в мрежата е срещу шефа й, защото д-р Василев бил приел две момичета от танцовата школа \"Хорце\" - Разград, които го потърсили с молба за подкрепа за школата. На 11 декември 2018 година кметът на Разград депозирал в ОДМВР жалба до директора, като се оплакал, че публикацията на полицая съдържа обидни изрази спрямо него, клеветнически твърдения, заплахи и изразява политически възгледи. Д-р Василев поискал поискал да се потърси дисциплинарна отговорност на П. П. за нарушаване разпоредбите на Етичния кодекс за поведение на държавните служители в МВР. След започналата проверка полицейският инспектор започнал да обяснява, че никога и по никакъв начин не е отправял обидни изрази, а и не би си позволил. Като защитна версия ченгето издигнало твърдението, че в часа на публикацията си бил оставил телефона без надзор, а в момента в който бил видял статуса, го изтрил. В следващите обяснения П. П. разкривал в подробности за мистерията със статуса, като включил в нея свой приятел. Написал, че на 17 ноември. с дъщеря си пътувал за гр. Русе, за да се срещне със свой приятел, който живеел и работел в Англия. По пътя дъщеря му споделила, че с момичета от ДТШ „Хорце“ отишли в кметството с молба кметът да им съдейства за поемане на разходите за участия, но той им отказал помощ. Детето било тъжно и разочаровано, което било забелязано от неговия приятел. Когато му обяснили за какво става въпрос, той реагирал остро и бурно, и обещал, че хората ще разберат какво се е случило. По време на срещата детето не се почувствало добре и баща му го бил извел навън. След няколко дни П. с изненада бил разбрал за публикацията на собствената си стена. Обадил се на приятеля си, който му бил обяснил, че в негово отсъствие, докато бил навън с дъщеря си, взел телефона му и чрез неговия фейсбук профил публикувал горния пост.  Въпреки тези обяснения социално активният полицейски служител бил наказан дисциплинарно за срок от 6 месеца, а съдът потвърдил наказанието като отхвърлил жалбата.", "date": "2019.05.29", "title": "Полицай изгърмя за обида на кмет във фейсбук"}
{"url": "https://www.monitor.bg:443/bg/a/view/volojanina-s-5-medala-ot-turnira-v-holon-166540", "text": "Младата ни грация Татяна Воложанина спечели 5 медала от международния турнир по художествена гимнастика за жени, който съпътства Гран при в Холон (Изр). Тя заслужи сребърен медал в многобоя, златен на бухалки и сребърни медали на обръч, топка и лента. Тази вечер след 19.00 часа започват финалате на отделните уреди в същинската надпревара за Гран при, където Катрин Тасева ще играе на обръч, топка и бухалки, Невяна Владинова - на топка, бухалки и лента, а Боряна Калейн - на обръч. Те останаха без медал в многобоя, като най-предно класиране записа Катрин Тасева. Тя завърши шеста след сбор от 78,000 точки (16,500 на лента, 20,400 на топка, 20,859 на бухалки и 20,250 на обръч). Неви И Боряна делят деветото място с равен сбор от 76,400 т. На отделните съчетания Владинова получи 20,750 на топка, 20,450 на бухалки, 17,850 на обръч и 17,350 на лента. Калейн, която слезе от токчетата от абитуриентския си бал, за да отиде в Изравел, получи 21,400 на обръч, 20,200 на топка, 17,050 на лента и 17,950 на бухалки. Титлата в многобоя грабна Анастасия Салос от Беларус. Втора е Атанастасия Гузенкова от Русия, а топ 3 допълва сънародничката ѝ Ирина Аненкова.", "date": "2019.05.29", "title": "Воложанина с 5 медала от турнира в Холон"}
{"url": "https://www.monitor.bg:443/bg/a/view/konte-skastri-salvini-166545", "text": "Премиерът на Италия Джузепе Конте предупреди своя заместник и министър на вътрешните работи Матео Салвини да престане с вредните според него за страната в този момент изцепки срещу ЕС. В приглушен стил „Аз карам влака!“ министър-председателят поиска от вицепремиера и лидер на партията „Лига“ да се отнася с повече респект към неговата институционална роля и с доверие към самия него като обединителна фигура на управляващата коалиция и неин гарант. Ако Салвини продължава да се държи предизвикателно като напоследък и да загърбва договорките, върху които се крепи управляващото мнозинство, вероятно съвсем скоро ще има правителствена криза и евентуално предсрочен вот – загатна пред журналисти Джузепе Конте. В същото време политическият водач на Движението „Пет звезди“ Луиджи ди Майо, който е вицепремиер като лидера на „Лига“ и министър на труда и социалното дело, поиска вот на доверие от членовете на политическата му формация. Причината за това е крайно незадоволителното представяне на Движението на изборите за европейски парламент в неделя. „Петзвездниците“ напрактика получиха по-малко от половината гласове, дадени за тях на вътрешния парламентарен вот в края на миналогодишната зима и симпатизантите поискаха някой да понесе политическа отговорност за погрома. Луиджи ди Майо първоначално обяви, че не се чувства виновен за неуспеха, но след това поиска доверието на редовите членове и симпатизантите на движението чрез гласуване утре в нарочна интернет – платформа. Наблюдателите в Рим и Милано смятат, че ако Ди Майо не получи исканото одобрение, то той ще сдаде и лидерския пост, и министерските си кресла, предизвиквайки правителствена криза. Иначе за негов наследник вече се сочи Алесандро Ди Батиста - активиста на движението, държан от известно време в сянка от неговия основател Бепе Грило. Ако се вярва на политическите анализатори в Италия, масло в разгарящия се огън на противоречия в управляващата коалиция може да налее очакваното от Рим писмо на Европейската комисия с искания за ограничаване на държавните разходи и съответно за намалявания на вътрешния дълг – проблеми, за които и „Лига“, и донякъде „Пет звезди“ въобще не искат да чуят.", "date": "2019.05.29", "title": "Конте скастри Салвини "}
{"url": "https://www.monitor.bg:443/bg/a/view/tornado-vylna-vyrluva-v-sa-sht-166537", "text": "Един човек загина, а най-малко 130 бяха ранени при поредица торнада в американските щати Охайо и Индиана, предаде АП. Смерчовете са част от 55-те торнада, които според метеоролозите са връхлетели в понеделник осем щата на изток от Айдахо и Колорадо. Огромно и опасно торнадо се завихри в западния край на Канзас сити, щата Канзас, съобщи Националната метеорологична служба. Според властите най-малко 11 души са пострадали. Мащабът на щетите за момента е неизвестен. През изминалите две седмици в САЩ се наблюдава необичайно висока активност на торнадата, а промяна в обстановката не се задава. Ветровете отнасяха покриви и превръщаха сградите в огромни куклени къщи, изтръгваха къщи от основите им, поваляха дървета, събаряха електрически стълбове. Осемдесет и две годишен мъж загина в град Селина, след като понесена от вятъра паркирана кола се блъснала в къщата му. \"Има райони, които наистина приличат на военна зона\", каза кметът на Селина Джефри Хейзъл. Според информацията, публикувана в интернет от Центъра за предвиждане на бури към Националната метеорологична служба, 14 торнада са вилнели в Индиана, 12 в Колорадо, а девет в Охайо. Съобщава се за седем смерча в Айова, пет в Небраска, четири в Илинойс, три в Минесота и един в Айдахо. При гръмотевична буря в Колорадо е паднала градушка с размер на топки за тенис, десетки автомобилисти са отбили от междущатски път в Небраска заради счупените предни стъкла на колите си. Националната метеорологична служба каза, че торнадо е било потвърдено и в Източна Пенсилвания, където са повредени къщи, но няма данни за пострадали. Службата издаде предупреждение за торнадо за части от Ню Йорк и Ню Джърси. Властите посъветваха хората незабавно да потърсят убежище на по-ниските етажи и да стоят далече от прозорци. Струпването на 50 и повече торнада не е съвсем необичайно, такова нещо се е случвало 63 пъти в историята на САЩ, като в три от тези случаи и имало над 100 смерча. Необичайното този път е, че явлението обхваща особено обширен географски район, каза метеорологът Патрик Марш.    ", "date": "2019.05.29", "title": "Торнадо вълна върлува в САЩ"}
{"url": "https://www.monitor.bg:443/bg/a/view/16-dushi-zapalili-momiche-v-bangladesh-otkazalo-da-iztegli-obvinenija-za-seksualen-tormoz-166541", "text": "Полицията в Бангладеш повдигна обвинения на 16 души включително и ръководителят на ислямски институт заради шокиращото убийство на 19-годишно момиче, което бе подпалено, предаде АФП. Убийството на Нусрат Джахан Рафи миналия месец предизвика протести в цялата южно азиатска страна, като властта обеща да накаже всички виновни. Рафи е била завлечена на покрива на ислямския институт, където е учила. Нападателите поискали от нея да изтегли обвиненията си за сексуален тормоз, които били подадени в полицията за неин учител. След като отказала е била залята с керосин и подпалена. Момичето почина пет дни по-късно. Нейната смърт даде гласност на все повечето случаи на сексуално насилие в страната. 16-те участници, между които и две съученички на Рафи, ще бъдат обвинени по закона за жените и децата, всички тях ги грози смъртно наказание, заяви водещият на разследването Махамед Икубал. Той сподели, че ръководителят на училището, където Рафи е била ученичка, е наредил убийството ѝ от затвора. В края на март ученичката отива в полицията, за да подаде жалба за сексуален тормоз срещу свой учител. В изтекло видео се вижда как шефа на полицейското управление и казва, че това „не е голяма работа”. Икубал добавя, че 5 човека, включително три съученици на Рафи, са я завързали с шалове докато останалите са я подпалвали. Планът е бил да представят случилото се като самоубийство. Рафи е била с 80% изгаряния и умира в болницата на 10 април. Но преди това тя записва видео, в което повтаря обвиненията си против директора. Братът на Рафи Махмуд Хасан Номан заяви, че иска бърз процес. „Искаме всички виновници да бъдат обесени”, каза той.", "date": "2019.05.29", "title": "16 души запалили момиче в Бангладеш, отказало да изтегли обвинения за сексуален тормоз"}
{"url": "https://www.monitor.bg:443/bg/a/view/sting-pristiga-s-lichen-gotvach-166530", "text": "Само три дни преди големия концерт на британската звезда Стинг в зала „Арена Армеец“ в София, стана ясно, че той пристига с огромен екип, който включва дори личен готвач. Шоуто на 17-кратния носител на „Грами“ у нас е част от световното турне My Songs, кръстено на новия му албум с най-доброто от дискографията му. Тавата излезе както на световния, така и на българския пазар на 24 май, а музикантът описва обиколката си като Специален гост на концерта на 1 юни ще бъде младата поп изпълнителка - Chinchilla. Тя дебютира едва преди малко повече от месец със сингъла си Elements, който веднага й донесе одобрението на меломаните. Концертът е почти разпродаден, но все още има останали ограничен брой билети за някой от секторите на зала. Вратите на „Арена Армеец“ ще бъдат отворени в 18:30 часа, а Chinchilla ще се качи на сцената към 20 часа. Хедлайнерът се очаква да забие първия си акорд в 21 часа.", "date": "2019.05.29", "title": "Стинг пристига с личен готвач"}
{"url": "https://www.monitor.bg:443/bg/a/view/ot-lekar-do-koraben-proektant-na-bg-music-festival-2019-166532", "text": "Музикални таланти с разнородни професии ще влязат в битка за наградите на третото издание на фестивала BG Music Festival 2019, който ще се проведе на 7 и 8 юни в Летния театър в Сандански. Платформата, която дава зелена светлина за нова българска поп, рок и рап музика, тази година събира изпълнители с разнородни интереси и професии. Млади хора, които ги обединява музиката, но извън сцената професионалният им път е различен. Boyanski е океански инженер и корабен проектант от Висшето военноморско училище. Theo, който участва за втора поредна година, е професионален волейболист, а Наталия Тенева е балерина с над 20-годишен опит. Една от най големите й страсти е кулинарията, а на фестивала ще се конкурира в рок категорията. Richard е IT специалист, MINA - театрална актриса и солистка на Софийска филхармония. MADJUNA е електротехник. Музикантите от 1stLine пък са здравен мениджър, колекционер на професионални аналогови плейъри от 80-те и 90-те години и маркетинг специалист. „Смятам, че тази година успяхме отново да съберем доста различни артисти. Продължаваме своята мисия да подкрепяме българските творци“, каза организаторът на събитието Денис Касъмов. Извън конкурсната програма, феновете ще се забавляват с песните на Криско, Дара, Murda Boyz, IVY, Монти и Петя Алекса.", "date": "2019.05.29", "title": "От лекар до корабен проектант на BG Music Festival 2019"}
{"url": "https://www.monitor.bg:443/bg/a/view/cigani-na-po-15-i-17g-ubili-minuvach-v-asenovgrad-za-3-leva-166525", "text": "Двама непълнолетни цигани от махалата в Асеновград убили за 3 лева и телефон случаен минувач в парк в града. 15-годишен циганин от Асеновград е извършителят на жестокото убийство от 26 май т.г., когато трупът бил открит в парк до ромската махала в градчето. Заедно с Исмаил Асан бил и неговият приятел Митко Асенов, който е на 17г. И двамата били пияни, защото преди престъплението изпили над 4 литра бира с други трима. Скарали се и се сбили с тях, което адски много ядосало Исмаил и той явно решил да си го изкара на нищо неподозиращия минувач. В същата нощ 48-годишният Хайретин Юмер бил на гости на брат си и се връщал през парка към дома си, когато бил нападнат от непълнолетните. Първо получил юмрук в носа. Човекът паднал на земята, давейки се в собствената си кръв. Исмаил му взел борсетата, в която имал документи и телефон „Нокия”, като я подал на Митко Асенов. Той пък я оставил на отсрещния тротоар и взел само телефона. Това стана ясно в окръжния съд в Пловдив  в сряда по време на мерките за неотклонение на двамата от пледоарията на прокурора по делото Галина Андреева – Минчева. Тя подчерта, че според съдебните медици решаващо за настъпването на смъртта не е продължителното време, през което кръвта от счупения нос се е стичала и е аспирирана от белите дробове. Смъртта на минувача е настъпила от счупената му подезична кост и хрущял, което сочи удушаване. „Тоест, в продължително време обвиняемият е проявявал безпричинна жестокост по хулигански подбуди. Тези му действия са с особена жестокост и по особено мъчителен за жертвата начин”, каза Андреева в съда. Двамата малки престъпници пребъркали падналия мъж и в джобовете му открили само 3 лева. Взели ги и отишли с тях да си купят алкохол. 15 минути по-късно 15-годишният се върнал при жертвата си, решен да я доубие. Започнал да скача с боси крака по главата на Хайретин, след което, за да е сигурен, че непознатият е мъртъв, го удушил. После Исмаил легнал в парка да се наспи, а по-големият се прибрал вкъщи, където бил и арестуван. Извършителят на убийството направил опит да заблуди полицаите, че друг е престъпникът, но криминалистите намерили улики, които го заковали. Една от тях бил ключодържателят с чип на жертвата, който бил открит у бабата на единия арестуван. Именно с този чип била отворена входната врата на блока на Хайретин, а с ключа било проникнато в жилището му. И двамата задържани имали регистрации в детска педагогическа стая за кражби. Исмаил имал доста дълго досие, а Митко – за кражба от църква. „И поведението му градира от кражби през грабеж до брутално убийство”, каза в съда още прокурор Андреева. През четирите дни, в които те са били в ареста, не са потърсени от майките си, което говорело колко се интересуват родителите от непълнолетните си отрочета. „Искаме да се приберем вкъщи”, казаха пред съда двамата. Исмаил обеща да не се укрива и да си вдига телефона, защото работел в строителството и с парите си купувал храната вкъщи. Бил и ученик в самостоятелна форма на обучение и през юни му предстоели изпити. Прокурор Андреева настоя и двамата да останат зад решетките, а служебните адвокати на двамата поискаха да бъдат пуснати на свобода с мярката \"под надзор на инспектор от Детска педагогическа стая\". Съдия Миглена Маркова реши да остави на топло и двамата обвиняеми поради опасността да се укрият или да извършат друго престъпление.   ", "date": "2019.05.29", "title": "Цигани на по 15 и 17г. убили минувач в Асеновград за 3 лева"}
{"url": "https://www.monitor.bg:443/bg/a/view/peevski-i-izcherpanite-oporki-na-dnevnik-166548", "text": "Абе, къде е Прокопиев? Къде е вездесъщият олигарх, който на младенческа възраст стана главен редактор, а скоро след това и издател? Къде е да разхвърля опорни точки на умните и красивите журналисти от изданията си, че акълът им съвсем се изгуби?   Дотам, че след като репетираха пред огледалото колко мъжествено да забият депутата и издател на \"Телеграф медиа\" Делян Пеевски с въпроса защо не се появява в българския парламент, очи в очи с него мъжеството им стигна дотам, да го попитат каква работа има в българския парламент. Питайте, умни и красиви колеги, бъдете любознателни докрай. И не допускайте друг път такъв гаф – да си забравите въпросите, които така и останаха незададени. Защото отговорите изобщо не ви интересуват. Или защото толкова си можете. Може и да импровизирате в краен случай, ако зациклите както в случая. Иначе с опорни точки е видимо как боравите. Пробвайте и по другия начин. Не само с „красота“, а и с ум. Точно вие сте тези, които съчинихте класацията със 111-ото място. Както се чувствате, така отговаряте – че сте зависими, манипулативни, продажни. И отговорите ви справедливо ви изпратиха на това място. Тази класация беше и си остава вашето светоусещане. Мерило за липсата ви на свобода. За наглост и лицемерие. Не лъжете обществеността, че друг ви а*а в гащите. Те са натежали с добре преработени опорни точки. Поднесени ви на тепсия от вашия красив и умен работодател. А като сте тръгнали да питате, разширете полето на любознанието си. Задайте някой и друг въпрос за „Каолин“ и „Дамяница“, за разградските мозъци, ширещи се в агнешки главички. Питайте, питайте... Нека се знае. Ама нещо бяга по тъч линията от тези въпроси вашият работодател. По му харесва да ползва медиите си по предназначение – като бухалки. Като типичен страхливец, който се крие зад хората, които ограмотява с опорни точки и ги лишава от свободата да мислят. Тъжна картина са журналистите, заложници на един страхлив олигарх. Тъжна и жалка!", "date": "2019.05.29", "title": "Пеевски и изчерпаните опорки на \"Дневник\""}
{"url": "https://www.monitor.bg:443/bg/a/view/prof-todor-kantardjiev-namirame-se-v-pika-na-kyrlejite-166535", "text": "Намираме се в период на най-голяма активност на кърлежите в тревните площи. Това каза директорът на Националния център по заразни и паразитни болести проф. Тодор Кантарджиев пред „Фокус“ относно пиковата активност на кърлежите през пролетта, опасността от ухапванията и възможните усложнения. „В края на май и месец юни е периодът, в който има най-голяма активност на кърлежите по тревните площи. Съчетанието на високи дневни температури с влага от честите валежи стимулират разпространението на кърлежите по растителността“, поясни той. „За да няма кърлежи или да се намали техният брой в парковете и междублоковите пространства в големите население места, трябва да се предприемат мерки“, добави проф. Кантарджиев. „Първо за редовно окосяване на тревите. Второ за многократно контролирано пръскане със средства за дезакаризация. Най-важното е Регионалните здравни инспекции (РЗИ) дали наистина броят на кърлежите е намален или е достигнал до броя, изискван от инструктивните документи. Не се ли направи проверка - контрол на качеството на извършените мерки по дезакаризация, унищожаването на кърлежите в парковите и междублоковите пространства е с ниска ефективност“, коментира още Кантарджиев. „Буди сериозни съмнения фактът, че след многократни пръскания едно дете в Южния парк, в центъра на парка около шадравана, попадайки в храсталаци, колега в една от столичните болници изважда от главата му повече от 50 ларви на кърлежи от рода иксодес, тези които пренасят и лаймската болест“, поясни проф. Кантарджиев. Той отчете, че миналия понеделник в кабинета му са постъпили 78 души с кърлежи, най-вече деца. „Във вторник бяха вече 84. В сряда бяха 93 души“, посочи той, като добави, че и през тази седмица има „Моето мнение е, че свалените кърлежи няма нужда да бъдат изследвани микробиологично за носители на лаймска болест. Първо, защото липсата на лаймска болест не изключва заразяването на човек и второ наличието в кърлежа на лаймска болест не е сигурно, че тя ще се развие в човека. Няма смисъл да се изследват кърлежи за носители на лаймска болест“, отбеляза той.  ", "date": "2019.05.29", "title": "Проф. Тодор Кантарджиев: Намираме се в пика на кърлежите "}
{"url": "https://www.monitor.bg:443/bg/a/view/evrokomisijata-poiska-bezuslovno-priemane-na-makedonija-v-es-166549", "text": "Европейската комисия препоръча безусловното начало на преговорите с Македония и Албания в своя годишен доклад. Комисията препоръчва на Съвета да започне преговори с Македония. За да подкрепи продължаващата динамика на реформите, Комисията ще приложи засилен подход към преговорните глави относно съдебната система и основните права, правосъдието, свободата и сигурността в страната, се посочва в заключенията на ЕК. Еврокомисарят по разширяването Йоханес Хан заяви в своето встъпително изказване пред Европейския парламент, че и двете страни са постигнали значителен напредък по отношение на реформите, поставени миналата година от Съвета на ЕС. „Северна Македония продължи и постигна историческо споразумение с Гърция, като всичко това е ярък пример и свидетелство за силата на привлекателността на ЕС”, каза Хан. Комисарят заяви, че сега е време Европейският съюз да изпълни обещанията си, “когато страните кандидат-членки изпълнят своите”. Членовете на Европейския парламент приветстваха препоръката на Европейската комисия. От името на групата на социалдемократите обаче евродепутатът Кейти Пири отбеляза, че политическото й семейство очаква, че страните няма да бъдат третирани като пакет. Моята група се надява, че решението през юни да бъде положително за двете страни, но ние предпочитаме те да не са в пакет, а да се основава на заслуги, но сега няма причина да има забавяне”, каза Пири. Докладът като цяло бележи напредък във всички области, по-специално ключовите реформи, създадени миналата година от Съвета по общи въпроси на ЕС. „Северна Македония продължи да поддържа стабилна крачка в осъществяването на реформите на ЕС за целия период на доклад”, се казва в документа. Европейската комисия смята, че страната се движи чрез “фундаментални промени в една всеобхватна и отворена политическа атмосфера” и че конкретните резултати са видими във всички ключови области на реформата: съдебната система, борбата с корупцията и организираната престъпност, разузнавателните служби и публичната администрация. Междувременно стана ясно, че разногласията между Германия и Франция по въпроса кой да бъде следващият ръководител на Европейската комисия се задълбочиха, след като германската канцлерка Ангела Меркел защити своята подкрепа за Манфред Вебер въпреки съмненията на френския президент Еманюел Макрон. Меркел и Макрон са разделени във връзка с кандидатурата на германеца Вебер, предложен за председател на ЕК от Европейската народна партия (ЕНП) - политическата група, към която принадлежи канцлерката. След работна вечеря на лидерите от Европейския съюз в Брюксел за обсъждане на това кой ще замести Жан-Клод Юнкер и Доналд Туск като председатели съответно на ЕК и Европейския съвет Меркел каза, че е разговаряла с Макрон в кулоарите на срещата. \"Не е тайна, че той не подкрепя принципа за водещия кандидат, но всички ние трябва да приемем обстоятелствата така, както ни се представят\", заяви канцлерката. \"ЕНП е най-силната в парламента. Тя няма мнозинство в парламента и следователно е необходимо всички ние да помислим усилено\", каза тя. ЕНП остава най-голямата група в ЕП, но загуби депутатски места, което накара Вебер да признае, че \"центърът се свива\". че по-високата избирателна активност на сегашните европейски избори е \"двигателят\", оправдаващ системата на водещия кандидат и определянето на Вебер за председател на ЕК. Макрон, чиято партия \"Република, напред\" спечели 22 места на изборите за ЕП миналата седмица и се присъединява към една разраснала се и придобила повече увереност либерална група в законодателното събрание на ЕС, отправи не особено прикрита критика срещу Вебер, който никога не е заемал правителствен пост. Макрон настоя, че личностите, които ще заменят Юнкер и Туск, трябва да имат \"опит и да вдъхват доверие, за да могат да изпълняват тези мисии\".", "date": "2019.05.29", "title": "Еврокомисията поиска безусловно приемане на Македония в ЕС"}
{"url": "https://www.monitor.bg:443/bg/a/view/uchenici-kandidatstvat-za-svojata-pyrva-rabota-v-lidl-do-7-uni-166527", "text": "7 юни е крайният срок, в който ученици от цялата страна, навършили 18 години, могат да кандидатстват за своята първа работа в Лидл България. Единственото, което трябва да направят, е да изпратят CV на jobs@lidl.bg и да станат част от платената лятна практика на компанията. За седма поредна година практикантската програма на Lidl дава възможност на ученици в XI и XII клас да направят първите важни стъпки в професионалното си развитие, като не само учат нови неща и виждат отвътре как работи лидерът на търговията на дребно в Европа, но получават и конкурентно заплащане. Младежите подписват първия си трудов договор и получават нетно възнаграждение в размер на 540 лв. за целия период на практиката (при 6-часов работен ден, от понеделник до петък), както и ваучери за храна на стойност 60 лв., отново за периода на лятната практика, която продължава месец и половина – от 15 юли до 30 август 2019 г.  Освен всичко това, успешно завършилите практикантската програма на Лидл България имат реалния шанс да спечелят и голямата награда – За целта, единственото, което практикантите трябва да направят, е да споделят своите впечатления в специална анкета за обратна връзка, която ще им осигури участие в томбола за голямата награда, както и за още две допълнителни награди – месечни ваучери за храна на стойност 50 лв. и 30 лв. за период от 6 месеца. ", "date": "2019.05.29", "title": "Ученици кандидатстват за своята първа работа в Lidl до 7 юни"}
{"url": "https://www.monitor.bg:443/bg/a/view/hljabyt-v-blagoevgradsko-poskypna-s-10-st-166523", "text": "Цената на хляба в Благоевградска област скочи с близо 10%. От началото на седмицата големите производители вдигнаха цените на най-продавания хляб от 1,10 на 1,20 лева, съобщи БНР. Това е второто увеличение на цената на хляба за половин година. При първия скок обяснението на бранша беше цената на брашното от миналогодишната реколта. Сега промяната изпреварва вероятната причина - очакването увеличение на цената на електроенергията. Цената на горивата, която отново тръгна нагоре, макар и плавно, също влияе върху разходите за доставката на основната стока. Така за последните седем месеца хлябът поскъпна с 20%. От браншовата организация на производителите припомнят, че са поискали диференцирана ставка на ДДС за хляба, като дават за пример съседна Гърция, където данъкът на стоките от първа необходимост беше намален от 24% на 13%.", "date": "2019.05.29", "title": "Хлябът в Благоевградско поскъпна с 10 ст."}
{"url": "https://www.monitor.bg:443/bg/a/view/mosv-opasnost-ot-porojni-navodnenija-166524", "text": "Опасност от поройни наводнения има във водосборите на редица реки в Централна и Западна България на 30 и 31 май, предупреждават от МОСВ, цитирани от БГНЕС. В Дунавския басейн от следобедните и вечерни часове на 30 и на 31 май в резултат на валежи повишения на речните нива ще има в целия басейн. Значителни ще са повишенията във водосборите на р. Осъм и р. Янтра (притока ѝ р. Росица). В резултат на интензивни валежи има вероятност от възникване на поройни наводнения вечерта на 30 май и през нощта срещу 31 май във водосбора на р. Ерма, р. Искър (р. Владайска), р. Осъм (р. Черни Осъм, р. Ломя), р. Янтра (р. Росица). Моделът за водосбора на р. Искър прогнозира, че водните количества на 29, 30 и 31.05.2019 г. ще бъдат около и над средномногогодишните стойности. В резултат на валежи от нощта на 30 срещу 31 май ще започне повишение на речните нива във водосбора. По-значителни ще са те във водосборите на р. Владайска, р. Блато, р. Искрецка и р. Малък Искър. Водните количества ще бъдат под праговете за внимание. От вечерните часове на 30 и на 31 май ще започнат повишения във водосбора на река Янтра, като по-съществени ще бъдат те във водосбора на р. Росица. В Източнобеломорския басейн по-значителни ще са повишенията през нощта на 30 срещу 31 май и сутрешните часове на 31-ви в горните части от водосбора на р. Тунджа (над яз. Копринка), в притоците на р. Марица в средното й течение (р. Стряма, Рахманлийска, р. Първенецка и р. Чепеларска). В резултат на интензивни валежи има вероятност от възникване на поройни наводнения вечерта на 30.05 и през нощта срещу 31.05 в горното течение на р. Тунджа (над яз. Копринка), във водосбора на р. Марица. От следобедните и вечерни часове на 30 и на 31 май, в резултат на валежи се очакват повишения на речните нива главно във водосбора на р. Струма. По-значителни повишения са възможни през нощта на 30-и срещу 31-ви и сутрешните часове на 31 май в горните части от водосбора на р. Струма и притоците й р. Конска, р. Светля, р. Явор и р. Треклянска. Водните количества ще бъдат под праговете за предупреждение. Първомай и в притоците ѝ р. Стряма и р. Рахманлийска).", "date": "2019.05.29", "title": "МОСВ: Опасност от поройни наводнения "}
{"url": "https://www.monitor.bg:443/bg/a/view/bylgarija-e-na-5-to-mjasto-v-es-po-djal-na-ikt-v-bvp-166533", "text": "България е на 5-та позиция в Европейския съюз (ЕС) по дял на информационните и комуникационните технологии (ИКТ) във формирането на БВП на страната. Това каза заместник-министърът на икономиката Лъчезар Борисов по време на кръгла маса, посветена на темата. През последните години секторът на ИКТ отчита положителни тенденции и е един от най-бързо развиващите се в икономиката на страната. По данни на Евростат През първо тримесечие на 2019 г. пък оборотът на предприятията в сферата е нараснал с 16% спрямо същия период на предходната година. Икономическият зам.-министър подчерта още, че което прави сектора определяща индустрия за българската икономика. Зам.-министърът обаче сподели, че макар и отрасълът да се развива без намесата на държавата, Министерството на икономиката има инструменти, с които подпомага неговото развитие. В подкрепа той изтъкна, че за периода 2008-2019 г. са издадени сертификати по Закона за насърчаване на инвестициите (ЗНИ) на 42 проекта във високотехнологични услуги. По думите му София е готова да бъде столица на IT сектора в Европа.", "date": "2019.05.29", "title": "Пети сме в ЕС по дял на високи технологии в БВП"}
{"url": "https://www.monitor.bg:443/bg/a/view/bezraboticata-v-germanija-prez-maj-se-uvelichi-s-pochti-5-na-sto-166526", "text": "Броят на хората без работа в Германия леко е нараснал през май, слагайки край на дългата поредица от спадове на безработицата. Новите данни сочат, че трудовият пазар вероятно започва да усеща последиците от забавянето на темпа на икономическия растеж, предаде ДПА. Цифрите на Федералната агенция по заетостта, които бяха обявени днес, показват, че безработните са се увеличили с близо 7000 през май спрямо април. Общият брой на безработните в най-голямата икономика в Европа е бил 2 230 000 души през май. Нарастването е твърде малко, за да се отрази на равнището на безработицата, което е останало без промяна - 4,9 на сто. Търсенето на нови служители от бизнеса очевидно намалява, коментира ръководителят на Федералната агенция по заетостта Детлеф Шеле. В дългосрочна перспектива безработицата продължава да е ниска в сравнение с май 2018 година, когато безработните са нараснали с 80 000 души.", "date": "2019.05.29", "title": "Безработицата в Германия през май се увеличи с почти 5 на сто"}
{"url": "https://www.monitor.bg:443/bg/a/view/deltaplanerist-zagina-kraj-myglij-166514", "text": "Един от най-добрите и дългогодишни инструктори за въздушни полети, 63-годишният казанлъчанин Румен Иванов стана деветата жертва на страстта за летене в България от началото на годината, след като конструираният от него мотоделтапланер се заби в дърво при пръскане над овощна градина в землището на село Юлиево. За гибелта му пръв съобщи от профила си в социалната мрежа фотографът Петьо Кюркчийски, който е основател и на клуба за свободен полет в град Дупница. Там той написа:“ Сбогом, Учителю! Приятели и колеги, днес Румен Иванов е загинал при изпълнение на полет с цел АХР. Много се изписа и изговори след последния инцидент на Черньово, който стана само преди два дни и загубихме двама колеги, но изглежда и това не е достатъчно. Румен беше един от най-опитните и разумни пилоти и конструктори на моторни делтапланери в България и човек от които съм научил много. Румен е човекът пред които положих изпит и станах лицензиран пилот. Причините за инцидента тепърва ще се изясняват, но факта е факт, изгубихме още един невероятен човек посветил живота си на авиацията!“. Инцидентът е станал около 8,30 часа днес, край Мъглиж, при неизяснени обстоятелства. Тепърва ще се търсят причините, но най-малко вероятната е човешката грешка, уточни Христо Христов, и.д. ръководител на специализираното звено за разследване на авиационни събития при министерството на транспорта. Машината, с която е летял Иванов не е вписана в националния регистър. Тя е била пригодена за изпълнение на агрохимически дейности, лично той е бил неин разработчик и познавал всеки сантиметър от крилото и всяко болтче от двигателя. Тъй като катастрофиралият ултралек уред не е вписан в гражданския регистър разследването нямало да се води от експертите на транспортното ведомство. Румен Иванов е сред първите, които у нас са си извадили бревет, той е пълноправен инструктор, има хиляди летателни часове не само у нас, а и в чужбина, припомнят колегите му, които не могат да повярват че точно на него се е случила трагедията. Кариерата му започва още през 80-те години на ХХ в, когато е бил инструктор при някогашното ДОСО, Според негови приятели и колеги от „Авио Дизайн“, където е изработен мотоделтапланерът, катастрофата е станала заради внезапен отказ на двигателя при скорост от 80-90 км в час и височина минимум 50 м. Иванов е направил опит да кацне чрез планиране, но при преминаване помежду две дървета крилото се е закачило в клоните. Смъртта е настъпила почти мигновено. Двигателят е Ротакс, съвсем нов и вероятно отказът е заради повреда в бензинопровода. От профила си във Фейсбук Петьо Кюркчийски лансира идеята си да бъде създадена фондация за безопасно летене, чиято цел да бъде провеждането на  семинари по теория и практика на безопасността на полетите в малката авиация.", "date": "2019.05.29", "title": "Делтапланерист загина край Мъглиж (ОБНОВЕНА)"}
{"url": "https://www.monitor.bg:443/bg/a/view/petrolyt-brent-poevtinja-pod-67-za-barel-za-pyrvi-pyt-ot-28-mart-166529", "text": "Стойността на августовските фючърси на лондонския сорт Brent днес спадна с 2,72% до 66,8 долара за барел на Междуконтиненталната стокова борса (ICE) в Лондон, предадоха световните агенции. За последен път петролът от този сорт, който е референтен за Европа, беше под 67 долара за барел на 28 март 2019 г. Сутринта в азиатската електронна сесия на Нюйоркската търговска борса Brent от Северно море, чиято цена е референтна за европейския пазар, поевтиня с 51 цента или с 0,7 на сто до 69,60 долара за барел. Американският лек суров петрол понижи стойността си с 64 цента или с 1,1 на сто до 58,50 долара за барел.", "date": "2019.05.29", "title": "Петролът Brent поевтиня под $67 за барел за първи път от 28 март"}
{"url": "https://www.monitor.bg:443/bg/a/view/cska-vze-i-petyr-zanev-166528", "text": "ЦСКА представи четвърто ново попълнение от началото на седмицатa. Договор с „червените“ подписа националът Петър Занев, който от два месеца тренира с тима. 33-годишният бранител има богат опит в българското първенство с екипите на „Пирин“ и на „Литекс“, с който печели 2 шампионски титли, Купа и Суперкупа на страната. В последните 6 сезона благоевградчанинът игра с успех в Русия, където стигна до капитанската лента на „Амкар“ (Перм) и „Енисей“. В местната Премиер лига той записа 130 мача, 3 гола и 9 асистенции. Преди това Занев бе в украинския „Волин“ (Луцк), а през кариерата си извън България той е обличал още екипите на испанските „Селта“ (Виго) и „Расинг“ (Ферол). Футболистът има в актива си и близо 40 мача за представителния тим на България. От клуба също така разкриха и третият вариант за нов стадион. В него са намерени и решения за паркингите и прилежащата инфраструктура, която да не оказва влияние върху функционирането на алейната мрежа на парка. „В момента текат сложни процедури между институциите, касаещи бъдещия ни дом в Борисовата градина“, написаха от ЦСКА. На „Армията“ организират и кастинг за нови попълнения за детско-юношеската школа. Всички момчета, родени през 2009, 2010, 2011 и 2012 година, могат да заповядат на клубното съоръжение на 15 юни (събота) от 15 часа. Необходимо е децата да бъдат по спортен екип и с подходящи обувки за тренировка на изкуствен терен. Младите таланти ще бъдат оценявани от комисия от треньорите от ДЮШ с председател директора Пауло Кардозо. Одобрените момчета ще бъдат приети, като ше получат безплатна екипировка \"Адидас\" и няма да заплащат месечна такса.", "date": "2019.05.29", "title": "ЦСКА взе и Петър Занев"}
{"url": "https://www.monitor.bg:443/bg/a/view/ucheni-otkriha-novi-svojstva-na-vodata-166531", "text": "Учени от националната лаборатория \"Оук Ридж\" в САЩ и Националния изследователски съвет на Канада откриха анормални свойства на аморфния лед, който се образува при екстремно ниски температури и високо налягане, съобщи Сайънс алърт.Смяташе се, че тази фаза е непосредствено свързана с водата в течно състояние и допринася да се обяснят някои нейни анормални свойства. Новите резултати обаче навеждат на мисълта, че тези виждания не отговарят на истината. Учените са се опитали да получат аморфен лед, като замразят сфера тежка вода с диаметър 3 милиметра при температура минус 173 градуса Целзий и постепенно увеличат налягането до 28 хиляди атмосфери. Но вместо очакваната фаза, била получена поредица преминаващи едни в други кристални модификации. Първоначално се образувал обичайният лед с хексагонална кристална решетка, а след това лед IX, лед XV и накрая лед XIII. Аморфната форма се образува вместо лед IX единствено при бързо увеличаване на налягането. В този случай обичайният лед вече не може да се превърне в лед XV. Така образуването на аморфен лед всъщност е следствие от прекратяването на трансформацията между две кристални модификации, а това поставя под съмнение досегашните виждания по този въпрос.  Аморфният лед има три разновидности. Едната от тях - аморфен лед с висока плътност, се получава от обичаен лед при налягане 11 хиляди атмосфери и температура, която е по-ниска от минус 143 градуса Целзий. Свързаният с получаване на аморфен лед с висока плътност процес е описан като термодинамично топене, т.е. смяташе се, че тази фаза е стъклообразно състояние на водата. Благодарение на възможността за обратимо превръщане на аморфния лед с висока плътност в такъв с ниска плътност, учените са създали модел, в съответствие с който всяка форма на аморфния лед е свързана с единия от двата компонента на водата в течно състояние - нормалния или свръхтечния. Това може да обясни някои анормални свойства на течната фаза, свързани с плътността и топлоемкостта.", "date": "2019.05.29", "title": "Учени откриха нови свойства на водата"}
{"url": "https://www.monitor.bg:443/bg/a/view/borisov-razporedi-speshna-proverka-na-zagrajdanijata-po-magistralite-166520", "text": "Премиерът Бойко Борисов разпореди спешна проверка на загражданията по магистралите, стана ясно от стенограма на правителственото заседание. Той се обърнал към регионалният министър Петя Аврамов и шефът на МВР Младен Маринов, съвместно с АПИ и „Пътна полиция“ да направят ревизията. „Там където са откраднати, веднага да се възстановят, там където са пробити, да се поправят, а полицаите от „Пътна полиция“, които са по магистралите да наблюдават пасища. Нека районните полицейски инспектори да минат и да видят намират ли се някъде откраднати мрежи от магистралата или табели“, заръчал Борисов. От своя стана Аврамова отговаря, че животните излизат и от пътните връзки, които водят към магистралата. Премиерът обаче е категоричен, че при сигнал на 112 веднага да се изпраща полицейски патрул, който ако се наложи да включи лампите и да предупреждава за опасности. Разпореждането на Борисов идва след катастрофа с кон на магистрала „Тракия“ на 26 май, която по чудо се размина без жертви.", "date": "2019.05.29", "title": "Борисов разпореди спешна проверка на загражданията по магистралите"}
{"url": "https://www.monitor.bg:443/bg/a/view/gatuzo-ostavi-5-miliona-evro-na-ekipa-si-166515", "text": "Изненадващо за мнозина тифози треньорът на „Милан“ Дженаро Гатузо подаде оставка. Но топ новината, която медиите разпространиха като мълния, бе неговият отказ от полагащите му се според подписания неотдавна договор над 5 млн. евро заплата за следващите 2 години. Рино, както е известен Гатузо сред милионите любители на „калчото“, е пожелал парите да бъдат раздадени на хората от неговия щаб, които остават на практика без работа. Става дума за над десетима души – асистенти, анализатори, куриери и др., които са имали договорености с треньора да работят до него до приключването на договора му в края на пролетта на 2021 г. Всенародната обич към някогашния национал и вече бившия наставник на гранда от Милано изригна в множеството суперлативи на медиите за неговия жест. Отказът на Гатузо от 5 млн. евро заради най-доверените му хора бе определен като „джентълменски“, „аристократичен“, „елегантен“ и ред още приятни за ухото квалификации. А що се отнася до причините за оставката, която от известно време се носеше из спротните среди като мълва, то според футболните коментатори най-вероятно това е несбъднатото класиране на „Милан“ за Шампионската лига. Веднага след като Дженаро Гатузо подаде оставка, ръководството на „Милан“ разпространи открито писмо до него с куп благодарности за свършената работа.", "date": "2019.05.29", "title": "Гатузо остави 5 милиона евро на екипа си"}
{"url": "https://www.monitor.bg:443/bg/a/view/oshte-3-mln-lv-subsidii-za-bio-plodove-i-zelenchuci-166522", "text": "ДФ \"Земеделие\" изплати допълнително близо 3 млн. лв. (2 912 012 лв.) по схемите за обвързано подпомагане за плодове и зеленчуци за Кампания 2018, информират от фонда. Финансовата подкрепа се разпределя в пет направления между овощари и градинари, които отглеждат продукцията си по биологичен начин. Най-много средства, в размер на 1 211 943 лв., са платени по Схемата за обвързано подпомагане за плодове. За сливи и десертно грозде, са преведени 371 590 лв. По Схемата за обвързано подпомагане за зеленчуци /зеле, дини и пъпеши/ са оторизирани 96 789 лв. По Схема за обвързано подпомагане за други зеленчуци стопаните са получили 861 948 лв., а по Схемата за обвързано подпомагане за зеленчуци оранжерийно производство - 369 740 лв. Плащането е извършено след допълнителни проверки на земеделските стопани, които имат сертификат за биологично производство или са декларирали площи в преход към биологично земеделие /чл. 32, ал. 5 от Наредба 3 от 17 февруари 2015 г./. Овощарите и градинарите, получили субсидиите, са доказали с документи, че са произвели и реализирали най-малко 50 на сто от минималните добиви, определени в приложение на наредбата. Схемите за обвързано подпомагане за плодове и зеленчуци предоставят по-високо подпомагане за първите 30 хектара. Ставките са определени със заповеди на министъра на земеделието, храните и горите.", "date": "2019.05.29", "title": "Още 3 млн. лв. субсидии за био плодове и зеленчуци"}
{"url": "https://www.monitor.bg:443/bg/a/view/oskarite-otkrivat-ofis-v-indija-166521", "text": "Американската филмова академия, която ежегодно раздава смятаните за най-престижни киноотличия – наградите „Оскар“, да отвори офис в Индия. Такова предложение бе дадено по време на визитата на президента на институцията – Джон Бейли, в екзотичната страна. Офертата бе отправена от културния министър на Махарашта, като се очаква при евентуално споразумение офисът на Академията да се простира в дома на Боливуд - Мумбай. Към настоящия момент кино организацията на САЩ има местни бази в Ню Йорк и Лондон, а централното управление е в Бевърли Хилс, Калифорния. коментира Бейли. Отварянето на офис в Индия се приема и като крачка към реализирането на повече разнообразие сред членовете на Академията. По думите на Бейли от последните 928 души, които са се включили в редиците на институцията, раздаваща оскари, 50 на сто са граждани на страни, различни от САЩ. Към момента филмовата академия има 27 членове от Индия.", "date": "2019.05.29", "title": "Оскарите откриват офис в Индия"}
{"url": "https://www.monitor.bg:443/bg/a/view/100-bona-globa-za-nekachestvena-rabota-po-grafa-166516", "text": "109 хил. лв. глоба за некачествена работа ще отнесе фирмата, ремонтираща столичната улица „Граф Игнатиев“. Това съобщи кметът на София Йорданка Фандъкова, която присъства на монтажа на пейката на баща и син Славейкови на едноименния площад. Официално ремонтът на улицата приключи вчера, а на 21 май строителния надзор и комисия към общината констатира нередности и даде срок от една седмица да бъдат отстранени. Фандъкова обясни, че комисията приема за завършени строителните дейности, но в отделни участъци констатира незадоволително качество. „Участъците са описани, изчислени са съответните санкции. Изчислените до момента неустойки за качество са в размер на 109 хил. лв., които всъщност са максималният размер на неустойки по договор за участъците, в които са констатирани проблеми“, каза тя. По думите й цялостната площ на зоната е малко над 40 дка, като констатирани недобре изпълнени дейности са на площ около 15 дка. Кметът на София съобщи още, че новите ограничители, които ще разделят пешеходците от трамвая, вече са поръчани и предстои да пристигнат. Тя обясни, че колчетата ще бъдат поставени безплатно от строителя. По искане на Фандъкова допълнително ще бъдат монтирани дървени скари за сядане на всички каменни пейки на „Славейков“. Фандъкова коментира и темата с връщането на сергиите за книжния пазар на площада. „Виждах се скоро с представители на търговците и разговаряхме да участват активно при избирането на подходящите маси. По мое настояване връщаме част от сергиите за книги, но те са се съгласили с мен, че трябва да имат естетичен вид и да няма кашони за банани, за да може този площад да не се затваря от толкова много сергии. Така че предстои да се изберат подходящите маси от страна на главния архитект“, каза градоначалникът. На площада е възстановен фонтанът, който ще бъде пуснат след въвеждане в експлоатация от главния архитект на София. Все още се чака решение на проектанта за чешмата и кафе-павилионите, които ще бъдат поставени в градината на „Свети Седмочисленици“.", "date": "2019.05.29", "title": "100 бона глоба за некачествена работа по „Графа“"}
{"url": "https://www.monitor.bg:443/bg/a/view/arnold-shvarceneger-stana-rapyr-video-166512", "text": "Екшън звездата и бивш губернатор Арнолд Шварценегер блесна в нова светлина. 71-годишният актьор направи пробив и в музикалните среди като записа рап парче в колаборация с австрийския певец Андреас Габалие. Песента носи името Pump It Up и черпи вдъхновение от живота и кариерата на Шварценегер. С този проект екранният Терминатор се надява да \"надъха\" слушателите и зрителите, разказвайки собствената си история - за възхода си от роден в Австрия бодибилдър до една от водещите звезди на Холивуд и губернатор на Калифорния. Основният разказвач всъщност е Габалие, докато Шварценегер се включва с епизодичен рап. Парчето съдържа и култовите екранни реплики на актьора, като и \"Аста ла виста, бейби!\".", "date": "2019.05.29", "title": "Арнолд Шварценегер стана рапър (ВИДЕО)"}
{"url": "https://www.monitor.bg:443/bg/a/view/valverde-se-spasi-ostava-nachelo-na-barsa-166517", "text": "Бъдещето на Ернесто Валверде начело на „Барселона“ се изясни след среща на върха. Преди събирането при клубния президент Хосеп Мария Бартомеу индикациите бяха, че Валверде ще бъде заменен. След срещата обаче испанските медии бяха категорични, че спецът запазва поста си. Според „Марка“ шефовете на „Барса“ са обсъждали ситуацията в продължение на няколко часа и са стигнали до извода, че не треньорът е основният виновник за лошия край на сезона, включващ отпадане на полуфиналите в Шампионската лига и загуба във финала за Купата на краля. На “Камп Ноу” запазват доверие във Валверде, който донесе две поредни шампионски титли на „Барселона“. Президентът Хосеп Мария Бартомеу не спира да повтаря, че наставникът има пълната му подкрепа, а много важна е и позицията на лидерите Лионел Меси, Жерард Пике, Жорди Алба и Иван Ракитич, които също са се застъпили за треньора. Роберто Мартинес, Масимилиано Алегри и Роналд Куман бяха посочени като потенциални наследници на Валверде, но ще трябва да почакат.", "date": "2019.05.29", "title": "Валверде се спаси, остава начело на „Барса“"}
{"url": "https://www.monitor.bg:443/bg/a/view/radka-otvarja-restorant-vyv-varna-ili-v-avstrija-166518", "text": "Един от най-колоритните участници в този сезон на Masterchef Радка Булман спечели голямата награда от 100 000 лв и смята да я инвестира в отварянето на собствен ресторант. Тя обаче още не е избрала локация за заведението, тъй като със съпругът и Торстен не са решили дали да се върнат в България или да продължат живота си в Австрия. На роден терен тя би разработила ресторант във Варна, а ако остане зад граница – там би отворила заведение с името „Варна“. Най-колоритната участничка от сезона всъщност има малък опит в сферата. Тя разказа пред bTV, че навремето е стопанисвала малка кръчма у нас, но й е било много трудно. „Мизерията в България“ - това е причината, която е изпратила Радка далеч от родината. Семейството ми е там, синът ми израстна там.“, сподели още тя. Радка е открила страстта си към готвенето още като дете, като е приготвила картофена манджа с фиде.", "date": "2019.05.29", "title": "Радка отваря ресторант във Варна или в Австрия"}
{"url": "https://www.monitor.bg:443/bg/a/view/15-poveche-bylgari-predpocheli-prez-april-ispanija-166519", "text": "Най-голям ръст от 15% на пътуванията на годишна база на българи зад граница през април е отчетен към Испания, сочат данните на Националния статистически институт (НСИ). На второ място по нарастващ интерес от 13,5% е Франция, а на трето Гърция - със 7,5%. През миналия месец обаче южната ни съседка е е на второ място и наши български граждани са осъществили 124,4 хил. пътувания. На първо място е Турция - със 145,6 хиляди. - Сърбия с 55,4 хил. пътувания на българи и Румъния – с 41.7 хил. Пета е. пътувания, а шеста Северна Македония - 37.3 хил.. Следват Италия - 28.8 хил., Австрия – 19,8 хил., Испания - 17,9 хил., Обединеното кралство - 14.1 хиляди. Към Австрия отчетеният ръст е с 5,6%, Германия - с 5,4%, Турция - с 3,6%, Сърбия - с 1%, Италия - с 0,9%, и други. Същевременно намаляват пътуванията на български граждани към Северна Македония - с 5,4%, Обединеното кралство - с 4,2%, Нидерландия - с 2,9%, Полша - с 2,2% В сравнение с април 2018 г. e регистрирано увеличение по всички наблюдавани цели: „почивка и екскурзия“ - с 3,8%, „други“ - с 2,9%, и „служебни“ - с 0,3%. Най-голям относителен дял от общия брой пътувания на български граждани в чужбина през април 2019 г. формират пътуванията с други цели (гостуване, обучение, посещение на културни и спортни мероприятия) – 42,1%, следвани от тези със служебна цел - 29.5%, и с цел почивка и екскурзия - 28.4%. През миналия месец посещенията на чужденци в България са 731.5 хил. Регистрирано е увеличение по всички наблюдавани цели: „други“ (вкл. гостувания и транзитни преминавания) - с 4,9%, „служебна“ - с 4,6%, и „почивка и екскурзия“ - с 3,3%. Транзитните преминавания през страната са 23.7% (173.0 хил.) от всички посещения на чужденци в България. От общия брой чужденци, посетили България през април 2019 г., делът на гражданите от Европейския съюз е 55.4%, или с 2.9% повече в сравнение със същия месец на предходната година. Увеличават се посещенията на граждани от Германия - с 24.6%, Гърция - с 9.2%, Румъния - с 6.0%, Обединеното кралство - с 6.0%, и други. Същевременно намаляват посещенията на граждани от Франция - със 17.0%, Австрия - с 15.1%, Италия - с 14.7%, Полша - със 7.3%, и други. Посещенията на граждани от групата „Други европейски страни“1 се увеличават със 7.1%, като най-голямо е увеличението на посещенията на граждани от Сърбия - с 15.6%. През април 2019 г. преобладава делът на посещенията с други цели - 40.4%, следвани от посещенията с цел почивка и екскурзия - 39.0%, и със служебна цел - 20.6%. Най-много посещения в България през април 2019 г. са реализирали гражданите от: Румъния - 173.3 хил., Турция - 107.1 хил., Гърция - 91.4 хил., Сърбия - 56.6 хил., Северна Македония - 49.1 хил., Германия - 30.6 хил., Украйна - 21.2 хил., Обединеното кралство - 18.2 хил., Полша - 13.3 хил., Италия - 12.7 хиляди.", "date": "2019.05.29", "title": "15% повече българи предпочели през април Испания"}
{"url": "https://www.monitor.bg:443/bg/a/view/agencijata-po-hranite-proverjava-signala-za-myrtvi-kone-v-panagurski-kolonii-166504", "text": "Българската агенция по безопасност на храните започва проверка заради намерените мъртви коне в района на село Панагюрски колонии, област Пазарджик. БАБХ се е самосезирала от публикации в медиите, а целта на проверката е да се установи дали има липсващи и недекларирани животни. Кметът на Панагюрски колонии е извършил загробване, с което е изпълнил задълженията си съгласно чл. 133, ал. 2, т. 5 от Закона за ветеринарномедицинската дейност. Мястото на загробване ще бъде обработено от Областна дирекция по безопасност на храните – Пазарджик (ОДБХ-Пазарджик) с дезинфектант.Към ОДБХ-Пазарджик до този момент официално не е постъпвал сигнал по този случай. Първият труп на чифтокопитното е намерен в неделя сутринта в гориста местност край параклиса. Вторият – около обяд, до сцената, където се организират празненства по случай Деня на миньора. Засега няма данни дали са убити, но е подаден сигнал до полицията, откъдето вероятно ще разследват случая. Кметът разпитал из селото местните стопани дали конете не са техни и след като никой не признал, се заел сам да организира загробването им на безопасно място. Почивните дни пък попречили на място и навреме да дойде ветеринарен лекар, който да констатира смъртта на животните. Има вероятност конете да са пострадали при удар от някой автомобил. Може и да са безстопанствени и да са се скитали свободно по пътищата край селото и да са станали жертви на пътни инциденти. В района често били забелязвани свободно скитащи коне на скотовъди от Панагюрище и от съседната община Златица.", "date": "2019.05.29", "title": "Агенцията по храните проверява сигнала за мъртви коне в Панагюрски колонии"}
{"url": "https://www.monitor.bg:443/bg/a/view/ispansko-spisanie-sys-superlativi-za-tvorchestvoto-na-vejdi-rashidov-166513", "text": "Авторитетното испанско списание за изкуство Cercle, излизащо в Барселона на три езика, посвети шест страници от майския си брой на творчеството на Вежди Рашидов. Заглавието на статията е „Съвременник. Вежди Летиф Рашидов. Управление на емоциите“. Тя е илюстрирана със снимки и произведения на българския скулптор. Публикацията започва с откровение на Рашидов, което гласи: „Често се питам: кой материал е най-подходящ? Всеки материал е деликатен като човешката мисъл. Ако материалът и мисълта могат да съвпаднат, се получава истинско произведение на изкуството. Значимо“. Списанието оценява като фантастична изложбата в залите на двореца „Пинятели“ в Барселона, в която бяха представени скулптури на Вежди Рашидов и живописни платна на Николай Янакиев. Цитирани са високи международни оценки за творчеството на Рашидов. Ето част от тях. Тимъти Уорингтън: „Вежди Рашидов е изключително талантлив творец. Произведенията му са много силни, те са уникални и предават неговата индивидуална художествена визия“. Анри Лоарет: „Неговите скулптури носят вътрешната същност на твореца – щедра, отворена, далеч от общата концепция. Неговият стил е уникален и се забелязва сред хиляди други“. Карън Лапон: „Вежди Рашидов е скулптор експресионист и комуникатор на емоции. Той има вроден талант да извлича идеи от подсъзнанието си и да създава наистина дълбоки произведения на изкуството“. В същия брой на Cercle има публикации за творчеството на Пикасо, за Монсерат Кабайе и за актуални арт прояви в Испания и Европа.", "date": "2019.05.29", "title": "Испанско списание със суперлативи за творчеството на Вежди Рашидов"}
{"url": "https://www.monitor.bg:443/bg/a/view/kit-haringtyn-vleze-vyv-vyzstanovitelen-centyr-166503", "text": "Екранният Джон Сноу от „Игра на тронове“ Кит Харингтън е постъпил във възстановителен център. съобщи говорител на звездата пред The Hollywood Reporter. Въпреки че Харингтън приключи работата си на терен по култовата сага на HBO още миналия месец юли. До скоро обаче заедно с останалите от актьорския състав на поредицата промотираха последния сезон на „Игра на тронове“. Според изданието Page Six, което първо писа за решението на Харингтън да се лекува, звездата е постъпил в център в Кънектикът преди около месец, като сред посочените причини за това е и алкохолизъм. Според неназовани източници актьорът ще се подложи на когнитивна терапия и медитации. Това не е първият път, в който екранният Джон Сноу стига до терапия заради „Игра на тронове“. Наскоро той разкри, че след края на петия сезон на поредицата е трябвало да лекува депресия. Причината – почуствал се несигурен под светлината на прожекторите, особено след смъртта и възкресението на героя му.", "date": "2019.05.29", "title": "Кит Харингтън влезе във възстановителен център"}
{"url": "https://www.monitor.bg:443/bg/a/view/ns-edinodushno-othvyrli-vetoto-na-radev-166505", "text": "С пълно единодушие депутатите отхвърлиха ветото  на президента Румен Радев върху поправките в закона за държавната собственост. Така със 143 гласа „за“, без нито един „въздържал се“ или „против“ народните представители отново одобриха измененията в закона. От ГЕРБ,  ДПС и патриотите дадоха да се разбере, че не споделят притесненията на държавния глава. Поправките бяха одобрени от НС през май и предвиждаха отчуждаването на имоти за национални обекти, да става по-лесно. При спор, цената на обезщетението ще се решава от съда, а през това време строежът на пътя ще продължи.  В мотивите на ветото си пък Радев заяви, че подкрепя основната цел на закона процесът да се ускори, но според него не е постигнат нужният баланс между обществения интерес и правото на собственост. С поправките се добавяли  обекти с национално значение, определени не само със закон, но и с акт на МС, а кабинетът нямал критерии за това. Сега по време на дебатите по ветото в НС шефката на правната комисия Анна Александрова от ГЕРБ с промените не предпоставя възникването на порочна практика. Христиан Митев от „Обединени патриоти“ пък поясни, че по никакъв начин с тези разпоредби не се отнема правото на собственост. Хамид Хамид от ДПС пък коментира, че законопроектът е в подкрепа на инвестиционния интерес и в защита на държавния.“Смятаме, че мярката е добра и ще позволи реализирането на инвестиционни проекти“, заяви още той и добави: „Този октопод с жалби, които, разбира се, после се оказват неоснователни, минират всяка една инвестиция в страната“. По думите му така инвеститорите с години  чакат съдът да се произнесе по екооценките на имотите. Според него тези поправки трябва да вървят в пакет с такива в закона за общинската собственост например.", "date": "2019.05.29", "title": "НС единодушно отхвърли ветото на Радев"}
{"url": "https://www.monitor.bg:443/bg/a/view/huauej-protestira-v-amerikanski-syd-166506", "text": "Китайският технологичен гигант Хуауей подаде иск в американски съд, в който оспорва конституционността на закон, ограничаващ продажбата на негово телекомуникационни оборудване - пореден епизод от конфронтацията с американското правителство, предаде Асошиейтед прес. На брифинг с журналисти главният юрисконсулт на фирмата Сън Люпин каза, че тя е внесла иск за бързо съдопроизводство и е поискала от съда да постанови дали е конституционно САЩ да прилагат клауза за военните разходи, която забранява на правителството и доставчиците му да ползват оборудване на Хуауей. Китайската компания е най-големият в света производител на мрежово оборудване, но сега се бори да запази достъпа си до важни пазари за комуникации от следващо поколение, тъй като САЩ твърдят, че компанията застрашава международната киберсигурност. През март Хуавей заведе дело срещу американския закон в Плано, Тексас, където се намира американската централа на компанията. Бързото съдопроизводство цели да ускори правната процедура и да даде възможно най-скоро на американските потребители достъп до оборудването на Хуауей, се посочва в днешно комюнике на компанията. Сън Люпин каза, че предприетата от държавата наказателна кампания срещу Хуавей няма да повиши киберсигурността. Американските политици използват мощта на една цяла държава, за да преследват частна компания. Това не е нормално, каза юристът.", "date": "2019.05.29", "title": "\"Хуауей\" протестира в американски съд "}
{"url": "https://www.monitor.bg:443/bg/a/view/patriotite-se-chudjat-syshtestvuva-li-koalicijata-166500", "text": "Съществува ли патриотичната коалиция. Това се чудят  във ВМРО , стана ясно от думите на депутатът от формацията Искрен Веселинов. Той даде да се разбере, че коалиционен съвет на малката коалиция все още не се състоял, както и заседание на парламентарната група. Днес е първият работен ден за депутатите след изборите и се очакваше патриотите да седнат и да се разберат как ще работят оттук нататък, след острите реплики между тях по време на кампанията за евроизборите. Всяко събиране на коалиционния съвет е добре дошло, тази институция на коалицията не функционира, както е известно, въпреки многократните опити на ВМРО да събираме този орган на коалицията, заяви в кулоарите на НС Веселинов. Въпросът е доколко коалицията съществува, заяви той и добави: Ние се чудим имаме ли партньор, или нямаме, или имаме противник. Той даде да се разбере, че визира „Атака“и лидерът й Волен Сидеров.  По думите му тепърва ще се анализират отношенията в коалицията. „Ние не искаме да сме роби на емоциите“, поясни депутатът. В сряда пък се събира събира изпълнителния  комитет на ВМРО, където ще обсъждат изборните резултати. Самият Волен Сидеров не коментира ситуацията, но от партийната телевизия „Алфа“ се оправдаха, че винаги са посочвали източници на своите материали и не знаят за какви нападки става въпрос. Всъщност искрите между трите партии в „Обединени патриоти“ – ВМРО, Атака и НФСБ не спря както по време на кампанията, така и след нея. В изборната нощ лидерът на воеводите Красимир Каракачанов дори заяви, че са били обект на нападки от своите партньори в лицето на „Атака“ . ЦИК дори глоби партийната телевизия на Волен Сидеров – „Алфа“ за няколко материали срещу водача на листата на ВМРО Ангел Джамбазки  относно сексуалната му ориентация, дали има росмки произход и дали притежава луксозни имоти в чужбина. Той на свой ред дори се закани да съди Сидеров. Междувременно само ден след вота се заговори, че депутатите от ВМРО ще искат Сидеров да бъде свален от поста на шеф на парламентарната група. На свой ред по-рано през деня лидерът на НФСБ Валери Симеонов  отрече да има напрежение в коалицията след европейските избори. „Минаха изборите и пак търсите някакъв скандал. Няма скандал. Няма да коментирам моите партньори, както не съм ги коментирал вече две години и половина. Нашите отношения ще си ги решаваме в коалиционен формат“, каза той. Симеонов поздрави и ВМРО за постигнатия резултат на евровота, който ще позволи на партията да вкара двама депутати в ЕП. За представянето на НФСБ обаче коментира, че е лошо и не изключи кадрови промени в редиците на партията си. „Ще правим оценка на изборите. Ще правим анализ на лошите резултати, а те са такива“, каза още той. Симеонов бе водач на листа на „Патриоти за Валери Симеонов“, която обаче събра на вота малко над 1%. Дали скоро ще се събере коалиционния съвет на „Обединени патриоти“ не стана ясно. Самият Каракачанов по-късно в сряда заминава за Черна гора и ще се върне чак в края на седмицата.", "date": "2019.05.29", "title": "Патриотите се чудят: Съществува ли коалицията"}
{"url": "https://www.monitor.bg:443/bg/a/view/testvat-alber-vtori-za-bashtinstvo-s-dnk-proba-166510", "text": "Бившият крал на Белгия Албер Втори ще се подложи на тест за бащинство, както иска Делфин Боел, която твърди, че е негова дъщеря, съобщиха АФП и ДПА. Делфин Боел, която е на 51 години, се опитва да бъде призната за дъщеря на Албер Втори по съдебен път от 2013 г. Тя твърди, че майка й баронеса Сибил дьо Селис Лоншан е имала продължителна любовна връзка с него преди десетилетия. През октомври миналата година белгийски съд реши, че 84-годишният Албер Втори трябва да се подложи на тест за бащинство. Бившият крал оспори решението, като случаят беше отнесен до Касационния съд, който ще се произнесе до края на тази година. Междувременно Апелативният съд в Брюксел реши, че Албер Втори трябва да даде ДНК проба и в противен случай ще бъде глобяван по 5000 евро дневно. Резултатите от теста ще останат поверителни, докато съдът не се произнесе по обжалването.  ДНК тест през 2013 г. установи, че Жак Боел не е биологичният баща на Делфин. Съд на по-долна инстанция обаче се произнесе миналата година, че делото за бащинство няма правно основание, защото има други критерии за семейни връзки освен биологичните.", "date": "2019.05.29", "title": "Тестват Албер Втори за бащинство с ДНК проба"}
{"url": "https://www.monitor.bg:443/bg/a/view/bsp-se-vryshta-v-chetvyrtyk-v-plenarna-zala-iskat-i-ostavkata-na-goranov-166511", "text": "Депутатите от БСП се връщат в парламента в четвъртък и ще вземат участие в пленарните заседания. Това стана ясно след заседанието на парламентарната група на червените на „Позитано“ 20. Преди ден пленума на столетницата реши, че народните избранници ще прекратят бойкота си и ще се върнат в НС. Сега червените депутати се събраха да решат кога точно ще стане това. Иначе депутатите от БСП още днес ще участват и в заседанията на ресорните си комисии. „Взехме решение от днес народните представители да влязат в парламентарните комисии и да се включат в работата на българския парламент, а от утре и в пленарна зала да участваме в заседанието на Народното събрание\", заяви Драгомир Стойнев. Наред с това социалистите ще искат и оставката на финансови министър Владислав Горанов, мотивът им е – „неправомерно изхарчени средства“. Поводът пък бил напрежението в обществото около надвзетите партийни субсидии. Смятаме да търсим отговорност на министър Горанов, защото това е изцяло по негова вина. Отговорност се търси с искане на оставка\", заяви  Стойнев. По думите му левицата е готова да върне средствата, които се оказват надвзети. На въпрос защо не са се включили днес в заседанието, при положение, че депутатите гласуваха ветото на държавния глава върху Закона за държавната собственост, Стойнев обясни, че тези решения се взимат с 121 гласа, а управляващата коалиция така или иначе си ги има.", "date": "2019.05.29", "title": "БСП се връща в четвъртък в пленарна зала, искат и оставката на Горанов"}
{"url": "https://www.monitor.bg:443/bg/a/view/krisko-mezi-v-kompanijata-na-svetovni-miski-166509", "text": "Рапърът Криско ще посрещне на родна земя световни миски, участвали на престижния конкурс Miss Globul. Те ще посетят страната ни като гости на поредното издание на фестивала “Мези”, на което ще се вихри и хитмейкърът от Габрово. Събитието ще се проведе между 30 май и 2 юни на стадион Севтополис в Казанлък, като част от честванията по случай празника на розата. Моделката и тв водеща Гери Дончева ще бъде гид на екзотичните миски, които са представителки на Хонг Конг, Хаити и Узбекистан Тяхната визита у нас е с благородна цел, свързана с подпомагането на домове за възрастни хора. Дамите ще имат възможността лично да разберат за традициите и историята на българската маслодайна роза, но и също така да разпуснат по време на фестивала на балканската скара и музика “Казанлък Мези”. Още на първия ден - 30 май, меломаните ще посрещнат рапърите Криско и Монти от Ice Cream, а на 31-ви сцената ще нажежи с Нели Петкова в компанията на Енчев и Мариета, които също ще подгреят с хитови парчета. На 1 юни ще забият Гъмзата и оркестър \"Виво Монтана\", а в последния ден на фестивала - сръбската емблема Бобан Здравкович и гръцкият му колега Аристос Константину с бенд и много бузукита. Част от четиридневното събитие ще бъде и пеещата готвачка Камелия Воче. Тя ще готви на място, редом до балканските си колеги, специалисти по скарата и гръцката кухня. Тя ще отправи и мзикален поздрав към присъстващите с популярни английски и италиански песни. През уикенда организаторите са предвидили обедни фолклорни концерти на народни изпълнители, печелили първи награди на “Пирин фолк” и солисти на ансамбъл “Филип Кутев”. Извън музикалната програма, “Казанлък Мези” ще представи на посетителите си, пътуващото читалище “Бащино огнище”, което представя изложба на тема Българска сватба. Друга атракция пък ще е изложението “Различната България”, посетило преди това Вашингтон, Лондон, Брюксел, Милано и други световни дестинации. На тази изложба ще бъдат показани различни артефакти свързани с българската история, като например - револвера на Васил Левски, автентични носии и битови предмети от всички фолклорни области у нас. Гостите ще могат да разгледат и Алеята на занаятчиите, където ще бъдат показани техниките в грънчарството, кожарството и ножарството. Следващите спирки на “България Мези” са Пловдив между 5 и 9 юни, Свиленград - от 13 до 16 юни. По повод шопските празници фестивала ще гастролира и в Елин Пелин от 20 до 23 юни.", "date": "2019.05.29", "title": "Криско мези в компанията на световни миски"}
{"url": "https://www.monitor.bg:443/bg/a/view/zen-book-poluchi-dopylnitelen-ekran-166507", "text": "На започналото тази седмица Computex 2019 в Тайпе, Тайван, Asus отбеляза своята 30-та годишнина, разкривайки мощния, насочен към създаващите съдържание, лаптоп ZenBook Pro Duo, които има допълнителен 14-инчов сензорен екран над клавиатурата. Включеният Asus Pen, позволява на дизайнерите да заредят изображение в пълен размер на основния дисплей, след което на ScreenPad Plus да увеличават и манипулират части от него. Основният дисплей е 15.6-инчов OLED HDR с 3.840 x 2.160 пиксела, 4K UHD резолюция и тънка NanoEdge рамка, поддържайки 100% от цветовата палитра DCI-P3. Предлаганите процесори са до 9-то поколение Intel Core-i9 (2.4 GHz девет ядрен с 16 MB кеш), поддръжка до 32 GB RAM и 1 TB SSD памет. Графиката е поверена на видеокарта Nvidia GeForce RTX 2060 с 6 GB GDDR6 видео RAM. Pro Duo също разполага със специален бутон за турбо охлаждане, ако започне да става горещо. Има още Bluetooth 5.0, Wi-Fi 6 с Gig + (802.11ax), Thunderbolt 3 с до 40 Gbps скорост за трансфер на данни, два USB 3.1 Type A порта и HDMI 2.0 порт в пълен размер. Впечатляващите характеристики завършват с Amazon Alexa гласов контрол и инфрачервена уеб камера с поддръжка на Windows Hello. Очаква се информация за цените и предлагането.", "date": "2019.05.29", "title": "ZenBook получи допълнителен екран"}
{"url": "https://www.monitor.bg:443/bg/a/view/uefa-levski-shte-igrae-v-evropa-166508", "text": "Окончателно отпадна опасността \"Левски\" да бъде изваден от европейските клубни турнири. Това обяви УЕФА на своя официален сайт. Както е известно, в края на миналата година европейската футболна централа обяви, че ще извади \"сините\" от евротурнирите заради просрочени задължения към 30 септември 2018 г. От УЕФА дадоха срок на \"Левски\" да плати около 2 млн. лева до 28 февруари, което бе сторено. \"Левски\" показа доказателства пред Контролния орган за финансите на клубовете, които удовлетвориха членовете на Съдебната камара и показаха, че дълговете са изплатени, а сроковете са спазени. Точно затова наказанието за изваждане от Европа се отменя и няма да влезе в сила изобщо\", написаха от УЕФА на сайта си.", "date": "2019.05.29", "title": "УЕФА: \"Левски\" ще играе в Европа"}
{"url": "https://www.monitor.bg:443/bg/a/view/kabinetyt-otpusna-pari-za-pytishta-i-metrovlakove-166502", "text": "Кабинетът отпуска пари за нови влакове на столичното метро, ремонти на улици в Габрвово и Петрич, както и за довършването на катедралата във Варна. Това стана ясно в началото на правителственото заседание.  Борисов откри заседанието с новината, че ще бъдат дадени 500 хил.лв. за довършването на катедралата във Варна. “Знаете, че във Варна построихме и е на финала една разкошна катедрала. На последната ни среща владиката поиска половин милион”, припомни Борисов. Той бе категоричен, че обещанията трябва да се спазват. От своя страна варненския владика, който пристъстваше на заседанието му благодари за отношението към църквата. Премиерът съобщи още, че 15 млн.лв. ще бъдат дадени за закупуването на нови метровлакове. 4 млн.лв. отиват за пътища в Габрово. 1,4 млн.лв. държавата дава на община Петрич за реконструкция на пътя до античния град Хераклея Синтика. Борисов обяви, че след отхвърленото вето президентско вето на Закона за държавната собственост, вече няма пречки да “започне работа и да се развърже страховитата тапа от \"Младост\" до \"Тракия\", да започнат строежите на пътища в Северна България, Монтана - Видин и още много други”, каза Борисов.", "date": "2019.05.29", "title": "Кабинетът отпусна пари за пътища и метровлакове"}
{"url": "https://www.monitor.bg:443/bg/a/view/poskypva-hljaba-v-pirinsko-166494", "text": "Двама от най-големите производители на хляб в Благоевградска област вдигнаха цената на хляба с 0.10лв. От два дни Атанас Гаргавелов и Крум Геров продават белия хляб от 0.700кг  за 1.20лв. Типовия хляб също вече се купува по 1.10лв. Очаква се до няколко дни и другите хлебопроизводители да вдигнат цената на хляба. Търговците обясняват, че поскъпването се дължи на предстоящото от 1 юли увеличение на тока. Не се изключва ново поскъпване след като влязат в сила новите цени на електроенергията.  Последното увеличение на хлебните изделия  беше през месеците септември-октомври миналата година. Тогава цената на хляба скочи с 10-15%, а от бранша обясниха, че се дължи на по-скъпата пшеница и повишаване цените на газа, дизеловото гориво и електричеството. От Националния браншови съюз на хлебарите и сладкарите в България заявиха, че единственият начин стойността на насъщния да се задържи е да се въведе диференцирана ставка на ДДС за хляба от 5%. Въвеждането на тол таксите също води до оскъпяване на всички стоки, в това число и тези от първа необходимост. От там дадоха за пример съседна Гърция, където ДДС-то на хляба е намалено от 24 на 13%, а от 2020 година се очаква да стане 5%.", "date": "2019.05.29", "title": "Поскъпва хляба в Пиринско"}
{"url": "https://www.monitor.bg:443/bg/a/view/renault-megane-r-s-trophy-r-postavi-nov-rekord-na-nurburgring-166498", "text": "Renault Megane R.S. Trophy-R постави нов официален рекорд с време 7:40,100 минути за обиколка на дългата 20,6 километра отсечка „Нордшлайфе” на легендарната германска писта „Нюрбургринг” в категорията на автомобили с предно предаване. Новият модел на подразделението Renault Sport е състезателен автомобил, разработен за много кратко време от малък специализиран екип, работещ по гъвкава схема. Новото Renault Megane R.S. Trophy-R се задвижва от 1,8-литров бензинов турбодвигател с мощност от 300 к.с. като този на Megane R.S. Trophy. Новият автомобил е проектиран с фокус върху три аспекта - максимално намаляване на теглото, с до 130 кг в сравнение с Megane R.S. Trophy без допълнително оборудване, усъвършенствана аеродинамика и нови настройки на шасито. Историята на Renault Megane R.S. и пистата „Нюрбургринг” продължава повече от 10 години. През 2008 г. Megane R.S. R26.R завършва обиколка за 8:17 минути и поставя първия рекорд в категорията на автомобилите с предно предаване. Времето е подобрено 3 години по-късно - през 2011 г., от второто поколение Megane R.S. във версия Trophy, управлявано от създателя си Лоран Хургон (8:07,97 минути). През 2014 г. Хургон сваля времето под 8 минути (7:54,36 минути) за първи път с Trophy-R версията на Megane III R.S. Той участва и в опитите за нов рекорд с Renault Megane R.S. Trophy-R. Новото Renault Megane R.S. Trophy-R ще бъде лансирано като ексклузивна лимитирана серия от неколкостотин автомобила. Пилотите от отбора на Renault във Формула 1 – Даниел Рикардо и Нико Хюлкенберг ще представят Renault Megane R.S. Trophy-R в рамките на Гран При на Монако. Спортните автомобили, проектирани и разработени от подразделението Renault Sport, са наследници на 120-годишния опит на Renault в моторните спортове и 40 години участие във Формула 1.", "date": "2019.05.29", "title": "Renault Megane R.S. Trophy-R постави нов рекорд"}
{"url": "https://www.monitor.bg:443/bg/a/view/tjaloto-na-ivan-tomov-e-svaleno-ot-vryh-lhotce-166496", "text": "Тялото на Иван Томов е свалено от връх Лхотце и в момента е в университетска болница в непалската столица Катманду. За това съобщи пред „Монитор“ бащата на загиналия алпинист Юрий Томов. По думите му акцията е била доста трудна. Сега предстои да се направи аутопсия и да се уреди документацията по транспортирането на тленните останки до България. Преди това ще се извърши балсамиранe на тялото. Майката и бащата на Иван няма да заминат за Катманду, това ще направи приятелката му Янислава, която трябва да пътува днес за непалската столица. Засега няма яснота кога точно тялото ще бъде върнато в България, но родителите се надяват формалностите по документацията да се уредят бързо и това да е по-скоро. Съдействие на близките оказват Министерството на външните работи и Консулството на страната ни в Катманду. Иван Томов ще бъде положен в Русе в гробищния парк „Чародейка“ близо до гроба на зверски убитата през есента на м.г. журналистка Виктория Маринова. 35-годишният русенец загина на 17 май, след като покори връх Лхотце в Хималаите. Родителите му започнаха кампания за събиране на средства за сваляне на тялото на сина им, който издъхна близо до лагер 4 на височина 7850 метра. Необходими бяха 70 000 долара. Часове след обявяването на банковата сметка премиерът Бойко Борисов съобщи, че партия ГЕРБ ще осигури цялата сума.", "date": "2019.05.29", "title": "Тялото на Иван Томов е свалено от връх Лхотце"}
{"url": "https://www.monitor.bg:443/bg/a/view/gorja-zavodyt-za-hartija-v-belovo-166501", "text": "Пожар е избухнал вчера в завода за хартия в Белово и в гасенето на стихията са се включили пет противопожарни автомобила. Сигналът е бил получен сутринта в 9:05 ч. в Оперативния център на Регионалната дирекция „ Пожарна безопасност и защита на населението“ в Пазарджик. Пламъците са погълнали  60 броя роли – тишу за тоалетна хартия. Намесата на огнеборците е предотвратила изгарянето на още 100 роли. Все още не са ясни причините довели до избухването на пожара.", "date": "2019.05.29", "title": "Горя заводът за хартия в Белово"}
{"url": "https://www.monitor.bg:443/bg/a/view/chane-vodil-milena-na-diskoteka-predi-da-ja-ubie-166495", "text": "Стоян Зайков-Чане е завел бившата си жена Милена Шишкова на дискотека пет дни преди да я убие. Двамата са се забавлявали с приятели в Ихтиман, става ясно от камери в заведението, пише TrafficNews. Свидетели твърдят, че между Стоян и Милена нямало напрежение, дори напротив, въпреки че в този период вече са били разделени. Купонът е бил на 4 май, събота, а на 9 май 38-годишната фризьорка е пребита и застреляна в Костенец, като всички улики сочат към Чане. Все още не е ясно какво е довело до скандала между Стоян и Милена и последвалото престъпление. Безуспешното издирване вече 20 дни на бившия затворник, който е заподозрян и за убийството на неговия братовчед Валентин Петров, хвърли в паника жителите на селата около Костенец, както и собствениците на вили.  Вече стана ясно, че Чане е разбил две вили в района на Долна Баня, а трета отключил с ключ. Взел храна и се изкъпал. Полицейски кучета надушиха следи от беглеца в тях, а пък друго, което било домашно, дори го захапало, твърдят хора от Костенец.  Заради набезите на Зайков всички в района и близките села са уплашени и сами искат полицията да им претърси къщите.  Пред TrafficNews възрастни хора от Горна Василица се оплакаха, че спят със секири и и тояги до главата, защото се боят да не ги навести издирвания убиец.  „Замръкваме със страх, ако дойде, ще го нахраня, да не ме трепе“, призна пенсионерка пред екипа ни. Наоколо има много изоставени и необитаеми къщи, където Чане може да потърси убежище без изобщо да бъде забелязан, коментират местните. По ирония на съдбата една от празните сгради е на 65-годишен мъж, който преди две години застреля пенсионер от Костенец пред тото пункт в центъра на града.", "date": "2019.05.29", "title": "Чане водил Милена на дискотека преди да я убие в Костенец"}
{"url": "https://www.monitor.bg:443/bg/a/view/arestuvanijat-kmet-na-bojurishte-teglil-kredit-ot-1-mln-leva-166497", "text": "Кметът на Божурище Георги Димов, който бе арестуван вчера за имотна афера, е изтеглил кредит в размер на един милион лева, при условие, че годишната му заплата възлиза на 22 хиляди лева, а има и скъп автомобил на лизинг. Това съобщи говорителят на спецпрокуратурата Сийка Милева като факт за имотното състояние от разследването срещу кмета. Димов ще бъде обвинен за длъжностно престъпление, продавайки на занижени цени 4 имота на манипулиран търг.  От прокуратурата съобщиха, че обявата на сайта на общината за продажбата на апетитните имоти край Божурище била публикувана 1 час преди изтичането на крайния срок на процедурата. За един работен ден новите собственици на земите - три фирми и следователка, получили имотите си, възмутиха се разследващите. Те се сдобили с тях на цена от малко над 2 лева, при положение, че реалната била близо 50 евро за квадратен метър. Разследващите се заканиха, че ще проверяват тепърва всички замесени в далаверата. Не е изключено това да са и оценителите, както и други лица от общинската администрация. Заедно с кмета са арестувани и негова заместничка, както и друг служител от общината. Те ще отговарят за документни престъпления. „И други длъжностни лица ще бъдат обвинени“, отсече наблюдаващата прокурорка Генка Брезашка. Зам.-шефът на Криминална полиция в СДВР Камен Ленков обяви, че белезници на тримата задържани са сложили полицаи, а не служители на КПКОНПИ, каквито правомощия нямат. Присъствието на антикорупционната комисия вчера в Божурище било заради искане на прокуратурата служителите да й окажат съдействие. Георги Димов ще бъде задържан за 72 часа, като освен постоянен арест, прокуратурата ще поиска и неговото отстраняване от длъжност. „В Специализираната прокуратура има прокурорска преписка по повод сигнал на председателя на Общинския съвет на Община Божурище. В тази връзка прокуратурата възложи проверка. След анализ е образувано досъдебно производство от месец май. В хода му са събрани множество доказателства, в резултат на което е установено следното – през октомври 2018 г. кметът на Божурище лично е внесъл в Общинския съвет предложение за продажбата на 4 имота на общината чрез търг с тайно надаване“, обясни Милева.", "date": "2019.05.29", "title": "Арестуваният кмет на Божурище теглил кредит от 1 млн. лева"}
{"url": "https://www.monitor.bg:443/bg/a/view/poljakinja-obyrna-macha-i-zabi-41-tochki-na-nashite-166564", "text": "Женският ни национален отбор по волейбол успя да вземе само първия гейм срещу тима на Полша и записа четвърта загуба в Лигата на нациите - с 1:3 (23,-21,-21,-17) във втория турнир в Апелдорн (Хол). В основата на обрата и успеха на полякините беше невероятната им звезда Малвина Смажек, която заби цели 41 точки (1 ас, 4 блока). Наталвия Меджик завърши със 17 (2 блока). За нашия тим най-резултатна беше Гергана Димитрова с 16 т. (1 блок, 53% ефективност в атака). Мирослава Паскова добави 14 (1 ас, 1 блок), а Нася Димитрова - 10 (1 ас, 4 блока). \"Като за всеки един млад отбор продължаваме да правим грешки във важни моменти, коментира селекционерът Иван Петков. - Наистина играем с добра тактика, със завидно изпълнение на тактическите указания, но ни трябва още качества на личните елементи. Нормално за млад отбор. Стартирахме добре и играхме добре, на моменти доста умело затруднявахме отбора на Полша. За мен това, което не се получи, е че не си вярваме още сами. Стояхме много добре, проблемът по скоро е ментален. Трябва ни повече емоция и жар в играта. Няма значение дали печелим или губим, ние сме много статични в моментите, когато трябва да се израдваш и когато трябва да покажеш емоция. На този млад отбор му трябва енергия и ние трябва да намерим проводник на нашата енергия.\" Вторият мач на националките ни е тази вечер от 20.30 ч. срещу Холандия, а утре по същото време те играят с Бразилия.", "date": "2019.05.29", "title": "Полякиня обърна мача и заби 41 точки на нашите"}
{"url": "https://www.monitor.bg:443/bg/a/view/jena-na-56-g-kandidatstva-za-priem-v-pu-p-hilendarski-s-istorija-166493", "text": "56-годишна жена се е записала в предварителния изпит в ПУ „Паисий Хилендарски” и е най-възрастният кандидат-студент. Тя е избрала изпита по история на България. Най-младият кандидат тази година е момиче на 17 години, което ще се яви на изпита по български език, съобщиха от висшето учебно заведение. Общо 1708 кандидат-студенти ще се явят на предварителните изпити от 1 до 4 юни в университета. Тъй като някои от кандидатите ще проверят възможностите си в повече от един изпит, броят явявания е 2002, съобщи зам.-ректорът по учебна и научна дейност доц. д-р Мария Стоянова. Тя уточни, че през настоящата година се отчита леко завишаване спрямо 2018 г., когато за предварителните дати се записаха 1623 души. Традиционно най-мащабен е изпитът по български език, който ще се проведе на първата дата – 1 юни. Участие в него са заявили 855 човека. На 2 юни ще се състоят 5 изпита: психология – 114 кандидати, изобразително изкуство – в два кръга, със записани 71 души; биология – 67 кандидати; география на България – 43 кандидати и музика – засега само с двама кандидати. На следващата дата – 3 юни, са насрочени изпитите по математика, история на България и химия, като на тях ще се явят съответно 226, 198 и 14 кандидат-студенти. В последния ден, 4 юни, ще бъдат тестът със събеседване по физика и изпитите по английски език и информатика. Кандидатите за тях са съответно 4, 285 и 122 човека. Новите бакалавърски програми на ПУ „Паисий Хилендарски“ за академичната 2019/2020 година са  „Български език и португалски език“, „История и културно наследство“, „Технологии в телкомуникациите“ и „Биоинженерство“, съобщи доц. д-р Мария Стоянова. От университета припомнят, че получилите отлични оценки (5,50 и по-висока) на предварителните изпити могат се запишат в избрана от тях специалност още при подаване на кандидатстудентските документи или могат да участват в общото класиране, ако отговарят на условията за кандидатстване и подадат съответните документи в утвърдените срокове: от 12 юни до 26 юни 2019 г. в университета, в бюрата по градове (до 24 юни 2019 г.) или по интернет през университетския сайт.", "date": "2019.05.29", "title": "Жена на 56 г. кандидатства за прием в ПУ „П. Хилендарски” с история"}
{"url": "https://www.monitor.bg:443/bg/a/view/bilderberg-se-sybirat-v-montrio-da-nishtjat-klimata-166487", "text": "Групата \"Билдерберг\", на чиито срещи всяка година се събират известни личности от европейските и североамерикански политически и икономически среди, ще организира среща в швейцарския град Монтрьо, за да обсъди редица теми, включително Европа и климата, предаде АФП. Сред участниците тази година са Джаред Къшнър, зет и съветник на президента на САЩ Доналд Тръмп, холандският премиер Марк Рюте, германският министър на отбраната Урсула фон дер Лайен, френският министър на икономиката и финансите Брюно Льо Мер, генералният директор на ЮНЕСКО Одри Азуле, генералният секретар на НАТО Йенс Столтенберг и бившият държавен секретар на САЩ Хенри Кисинджър. Общо около 130 участници от 23 страни са потвърдили участието си в 67-ата среща \"Билдерберг\", която ще се състои от 30 май до 2 юни в Монтрьо, подчертаха организаторите в изявление. На срещата ще присъства и холандският крал Вилем-Александър. От бизнес средите в срещата ще участват ръководителят на френската корпорация за добив и производство на петролни продукти \"Тотал\" Патрик Пуяне и директорът на банка \"Креди сюис\" Тиджейн Тиам. Програмата на срещата включва 11 теми, включително световната стабилност, бъдещето на Европа и Брекзита, климатичните промени, киберзаплахите, Китай, Русия, бъдещето на капитализма и изкуствения интелект. Около две трети от присъстващите са от Европа. Срещата ще се проведе съгласно правилата на \"Чатъм хаус\": участниците могат свободно да използват получена на срещата информация, но не трябва да разкриват източниците й.", "date": "2019.05.29", "title": "Билдерберг се събират в Монтрьо да нищят климата "}
{"url": "https://www.monitor.bg:443/bg/a/view/signal-za-bomba-sprja-delata-v-sydebnata-palata-v-plovdiv-166489", "text": "Сигнал за бомба спря тази сутрин делата в Съдебната палата в Пловдив, научи Агенция Монитор. Сигналът е бил получен около 7,45 часа сутринта и бил за поставено взривно устройство в близост до съда. Хората от сградата били евакуирани, а делата и мерките за неотклонение били отложени временно. Целта е да се провери дали помещенията са безопасни. \"Всички ни изведоха от съда, затвориха вратите и на мястото има доста полицаи\", обясниха за Агенция Монитор адвокати.  Към 9,30 часа от полицията в Пловдив уточниха, че към този час в сградата на Съдебната палата и в района около нея нямало открити съмнителни пакети и багажи. Въпреки това действията по претърсването на мястото продължават.  След получения сигнал е била извършена евакуация на служителите, които са били към този момент в Съдебната палата, съобщиха оттам в 9,30 часа. Извършена е проверка от служители на полицията и ОЗ \"Охрана\". Взривно устройство не е било открито. Подписан е протокол. Към този момент съдебните заседания вървят по график, като има малко закъснение единствено на делата, насрочени за 9.00 часа, уточниха от Съдебната палата в града.", "date": "2019.05.29", "title": "Сигнал за бомба спря делата в Съдебната палата в Пловдив"}
{"url": "https://www.monitor.bg:443/bg/a/view/spirat-prodajbata-na-vinetki-za-2-chasa-166490", "text": "Продажбата на винетки ще бъде спряна за 2 часа днес, заради профилактика на системата.  От Агенция „Пътна инфраструктура” съобщават, че поради планирани актуализации и поддръжка на системата за електронни винетки от 17 ч. до 19 ч. услугите за купуване на електронни винетки няма да бъдат достъпни. Липсата на стикер в този часови диапазон обаче няма да бъде опрощавана. От АПИ препоръчват на шофьорите, които планират пътуване, да купят електронна винетка преди този период, за да избегнат санкциите.", "date": "2019.05.29", "title": "Спират продажбата на винетки за 2 часа"}
{"url": "https://www.monitor.bg:443/bg/a/view/samo-800-na-maturite-po-jelanie-chujdite-ezici-sa-dnes-166486", "text": "Зрелостниците днес се явяват на матурите по чужди езици от серията изпити по желание, които ще се провеждат до 31 май. Общо над 800 ученици са подали заявления за явяване на серията от изпити. Резултатите от тях ще бъдат обявени до 13 юни. Днес са зрелостните изпити по английски, испански, италиански, немски, руски и френски език, съобщава Министерството на образованието и науката.  Държавните зрелостни изпити по желание се провеждат от вчера, когато бяха изпитите по биология и здравно образование, физика и астрономия и по философски цикъл, а за тях бе изтеглен вариант 2. На 30 май са география и икономика и химия и опазване на околната среда, на 31-ви - математика и история и цивилизации.", "date": "2019.05.29", "title": "Само 800 на матурите по желание, чуждите езици са днес"}
{"url": "https://www.monitor.bg:443/bg/a/view/samoubijstva-v-amnesti-interneshynyl-vodjat-do-smjana-na-shefovete-166485", "text": "Скандал заради токсична работна среда разтърси правозащитната организация „Амнести интернешънъл“, съобщиха световните медии, цитирайки изявление на компанията. Повечето от най-висшите й лидери ще напуснат организация през тази година, след като външен одит, провокиран от самоубийствата на нейни служители, е описал работната среда като „токсична“. Организацията, базирана в Лондон, ще освободи от работа петима от седмината си топ-мениджъри. Външната проверка е установила, че работата в най-голямата и авторитетна правозащитна организация често поставя служителите й под „изключителен стрес“ и че усилията й за подкрепа на персонала са били „ad hoc, реактивни и частични“. Независимата американска консултантска компания за мениджмънт и обучение „Konterra“ е извършила одита. „Организационната култура и неуспехите в управлението са основната причина за повечето проблеми с благосъстоянието на персонала“, завършва докладът на проверяващите. „Амнести интернешънъл“ сама инициира разследването миналия август, след като известният изследовател Гаетън Мооту и стажантката Роз Макгрегър, последователно отнеха живота си в рамките на три месеца. 65-годишния Мооту е работил в организацията от години и е бил известен с правозащитната си работа в цяла Африка. В предсмъртното си писмо той се оплакал от неразбиране и изключително натоварване и липса на помощ от страна на мениджърския екип. 28-годишната Макгрегър, британски стажант, работещ в офиса на „Амнести интернешънъл“ в Женева, е страдала от безсъние и безпокойство и се е самоубила в дома си в Лондон шест седмици след по-възрастния си колега Мооту. Генералният секретар на организацията заяви, че преструктурирането на ръководството е решено на среща на 9 май, а освободените от длъжност висши мениджъри ще напуснат до края на октомври. Нов „лидерски екип на коалицията“ ще започне да функционира през ноември и ще се състои само от четирима директори. „Амнести Интернешънъл“ е основана в Лондон през 1961, след публикуването на статията „Забравените затворници“ (на английски: The Forgotten Prisoners) във вестник Обзървър. Организацията привлича общественото внимание към случаи с нарушени човешки права и работи за спазване на международните закони и норми. Тя се стреми да мобилизира общественото мнение и да се окаже натиск върху правителствата, които допускат нарушенията. Удостоена е с Нобелова награда за мир за 1977 г. Има секции в 58 държави и няколко милиона членове и поддръжници в повече от 150 страни.  ", "date": "2019.05.29", "title": "Самоубийства разтърсиха „Амнести интернешънъл“"}
{"url": "https://www.monitor.bg:443/bg/a/view/merkel-nedovolna-ot-karenbauer-166488", "text": "Канцлерът на Германия Ангела Меркел е разочарована от своята потенциална приемничка на поста Анегрет Крамп-Каренбауер и се съмнява, че тя ще може скоро да я смени, съобщи агенция Bloomberg с позоваване на два източника от обкръжението на Меркел. Според информацията, доверието на Меркел в Крамп-Каренбауер значително е отслабено. В определена степен това е свързано със спада в популярността на ХДС, който се забелязва, след като Меркел предаде председателското кресло в партията на своята приемничка. Друг вероятен фактор е лошото представяне на християндемократите на изборите за ЕП. Съобщава се, че на 2 и 3 юни ръководството на ХДС ще обсъди причините за загубата. На събранието може да има \"неприятна\" лична среща между бившата и настоящата председателка на партията, твърдят източниците. Според Bloomberg, Крамп-Каренбауер сама е свикала заседанието, без да проведе предварителен разговор за това с Меркел, за д ай даде знак, че е време да се оттегли и от канцлерския пост. Самата Меркел многократно е заявявала, че ще остане на канцлерския пост до изтичането на мандата й през 2021 г.", "date": "2019.05.29", "title": "Меркел недоволна от Каренбауер"}
{"url": "https://www.monitor.bg:443/bg/a/view/chudovishteto-charlijz-teron-na-lov-za-veseljak-s-brada-166482", "text": "Една от най-ярките актриси на Холивуд Чарлийз Терон се впусна в лов на най-привлекателната брада и заряза четири години самотен живот. Талантливата блондинка заяви, че мъжът до нея трябва да притежава две основни качества – да има чувство за хумор, за да я разсмива, и да е горд носител на брада. Звездата от лентата „Чудовище“, която й донесе Златен глобус, заяви категорично: „Дълго време бях сама. Сега Всеки може да си опита късмета, но при споменатите две условия - хумор и брада!\". 43-годишната звезда се срещаше в продължение на две години с не по-малко талантливия си колега Шон Пен. Актрисата обаче реши да прекрати връзката им, за да се отдаде на майчинството, особено след като осинови второ дете с тежка съдба. Терон беше сама близо 4 години, или поне не достойно придружена, за да покаже партньора си. Сега обаче се е впуснала в търсене на бъдеще съпруг – веселяк с брада.", "date": "2019.05.29", "title": "„Чудовището“ Чарлийз Терон на лов за веселяк с брада"}
{"url": "https://www.monitor.bg:443/bg/a/view/peevski-se-otkazva-ot-ep-ostava-v-ns-166492", "text": "Депутатът от ДПС Делян Пеевски се отказва от място в европарламента и ще остане  депутат в родното Народното събрание. Това съобщи самият той в кулоарите на парламента, заедно с лидера на ДПС Мустафа Карадайъ. Заедно с него молба в ЦИК за отказ ще внесе и самият Карадайъ. Така тримата евродепутати, които ДПС ще изпратят в Европейския парламент са Илхан Кючюк, Иска Михайлова, Атидже Алиева - Вели. Като внушения на олигарси и медиите на Иво Прокопиев, Пеевски определи твърденията за обструкции към неговата кандидатура и включването му в листата на ДПС. \"Такива обструкции не е имало. Колеги, тези обструкции са само в главата на олигарха Иво Прокопиев и на неговите служители Христо Иванов и Радан Кънев. Лични негови слуги и медиите, които работят за Иво Прокопиев\", каза Пеевски и добави: Ако АЛДЕ имаше обструкции, нямаше да ни е такава листата, отговори на свой ред Карадайъ. По думите му това са само внушения, а председетелят на АЛДЕ Ханс ван Бале бил в България на предизборната кампания за същата листа.  „Как какво ви води насам. Идвам на работа. Какъв изненадващ въпрос от вас. Аз съм избран народен представител“, отговори Пеевски на въпроса какво прави в НС и уточни, че ходи по райони и работи за хората.  И допълни: „Не смятам, че работата е само в Народното събрание“. Карадайъ обяви, че преди ден са имали заседание на ЦОБ и на парламентарната група на ДПС. „Личното решение на г-н Пеевски можем да го обявим днес. Г-н Пеевски ще остане народен  представител в НС в България“, каза той. Пеевски поясни, че е и това е причина за решението му да остане у нас, а не в ЕП. Той заяви още, че резултатите на ДПС са подобрени в сравнение с предходните парламентарни избори.  Винаги има идеи за нови законопроекти, отговори той на въпроса дали подготвя нови законови промени.  На свой ред Карадайъ уточни, че в България има много важна работа. Резултатите от вота пък показали, това, което ДПС от години говори, че \"ДПС работим  в тази посока, защото инерционното развитие на страната ни обрича не само да сме последната страна във всички класации, а това да го завещаем и на следващите поколения. Не бива. Тази задача е най-важната\", каза Карадайъ. По думите му  изборите показали това и от ДПС са си били поставили точно тази цел по време на кампанията - да разясняват, че страната има нужда от промяна. Той даде да се разбере, че те имат програма за ускорено развитие, но това не било досатъчно и апилира към останалите партии да се обединят около общи приорити и програма. каза още той. Като цел пък ДПС си били поставили да преодолеят щетите от изборите през 2017 г., да обединянт техните избиратели и да подобрят изборните си резултати. \"Това вече е факт. Виждате изборните резултати. От тях се вижда, че алтернативи, които се създават изкуствено на ДПС, имат срок на годност\", аргиментира се Карадайъ.  \"На една маса с г-н Борисов може да сяда само председателят\", отговори пък Пеевски на въпроса дали биха седнали заедно с Борисов и ГЕРБ, след лошото представяне на патриотите, които са част от управленската коалиция. Депутатът уточни, че най-големият преференциален вот в листа на ДПС е за председателят Мустафа Карадайъ и за него. Пеевски определи резултатите като много добри. \"Аз си върша работата, а резултатите го показват\", заяви той на питане дали по-често ще бъде виждан на политически и партийни събития. Карадайъ пък изтъкна, че ДПС е трета сила. ", "date": "2019.05.29", "title": "Пеевски се отказва от ЕП, остава в НС (ОБНОВЕНА+ВИДЕО)"}
{"url": "https://www.monitor.bg:443/bg/a/view/slayer-puskat-butikov-likior-166464", "text": "Траш легендите Slayer, които чакаме у нас на 11 юли в парка до Терминал 2 на летище София за прощален концерт, увековечиха кариерата си с бутикова бутилка ликьор Йегермайстер. Бандата на Том Арая от години влизат в колаборация с производителите на билковата алкохолна напитка, но този път ще се отбележат с уникална бутилка от 1,75 л. Всяка ще струва по 100 британски лири и вече са в продажба. Най-върлите феновете обаче трябва да побързат, защото са произведени едва 500 бройки. Шишетата са изрисувана от членовете на бандата, която ще се предлага в гравирана дървена кутия и ще е в много ограничени количества. Всичко това е придружено и от послание, което звучи като на прощаване с голямата банда, решила да сложи край на успешната си и завидно-дълга кариера с една последна световна обиколка. Текстът на посвещението гласи: Безкомпромисни, тяхното звуково нападение беше безмилостно и подходът им към музиката им спечели орди от верни фенове по цял свят. Slayer не следват никого. Прокарват тяхна собствена пътека, посвещавайки се на тъмната и бърза музика, която не показва милост. И накрая, величията на метъла решиха да започнат своето прощално турне. Искаме да благодарим на Slayer за следата, която са оставили в музиката, както и на феновете, че подкрепяха бандата и станаха част от историята“. В същото време емблематичният китарист на групата Кери Кинг също пусна свое изявление. „ Имахме някой прекрасни моменти с Йегермайстер през годините. и те изглеждат страхотно. За нас е чест, че ни удостояват с толкова високо внимание. Нямам търпение да стана притежател на една от тези бутилки“, написа гологлавото чудовище Кинг.", "date": "2019.05.29", "title": "Slayer пускат бутиков ликьор"}
{"url": "https://www.monitor.bg:443/bg/a/view/davat-200-bona-za-remont-na-hramove-166461", "text": "Столичната община ще вложи над 200 хил. лв. в изграждането и поддръжката на четири църковни храма в София. Предложението е на кмета Йорданка Фандъкова по искане на районни кметове и предстои да бъде гласувано от общинския съвет утре. Градоначалникът предлага 78 хил. лв. да бъдат дадени на храм „Свети вмчк. Георги Победоносец“ в район „Средец“, които да се използват за ремонт на покрива. За църквата „Успение Богородичо“ в Курило са предвидени 36 500 хил. лв. Кметът на район „Нови Искър“ Даниела Райчева посочва, че в последните години храмът е в изключително лошо състояние. „Необходимо е да бъде извършен ремонт на стени и тавани, смяна на дограма, ремонта на покрив и електроинсталация, подмяна на иконостас и други, с цел запазване на това свещено място“, обяснява Райчева. За довършване на строителството на храм „Свето Благовещение“ в „Дружба“ са необходими 50 хил. лв. За арменската църква „Света Богородица“ в „Красно село“ пък са нужни 40 хил. лв.", "date": "2019.05.29", "title": "Дават 200 бона за  ремонт на храмове"}
{"url": "https://www.monitor.bg:443/bg/a/view/d-r-cveteslava-gylybova-plashtame-po-50-leva-na-chas-za-linejka-da-izvozva-nashi-pacienti-166475", "text": "Трябва да се преценят ситуациите, в които такава личност е уязвима, само така ще бъде заловен, коментира в интервю за \"Монитор\" директорът на Специализираната болница по психиатрия „Св. Иван Рилски” в Курило - За вас може и да е новина, но за нас е ежедневие да липсва нещо в психиатричното заведение. Нова линейка при нас не е купувана от 1974 година. През цялото това време сме имали линейки, но втора употреба. През 2014 година един служебен кабинет отпусна по 24 000 лева на всички държавни психиатрични болници, за да си купят автомобил. Тъй като на нас ни беше дошло до гуша от ремонти, стари коли, гълтане на пари, затова пожелахме да купим лека кола ван, която да транспортира нашите болни до съда при дела, за консултации, когато обаче пациентът може да е в седнало положение. Автопаркът ни включваше лека кола „Лада“ втора употреба, подарена от Районната здравна инспекция в София-област, и една линейка втора употреба от ЦСМП - Монтана. Такъв е редът при вторичните разпоредители с бюджетен кредит, каквито сме ние. От министерството тогава прецениха, че вместо да ни се купува линейка може да ни се предостави тази. За шест години - до края на миналата година, използвахме нея, но техниците в сервиза вече бяха категорични, че тя не може да се ремонтира повече. Така за 6 години употреба и над 120 000 изминати километра болницата е платила над 23 000 лева за ремонт. Още преди две години ние сме депозирали апликационна форма, както е редът, да се поискат капиталови разходи за закупуване на дълготраен материален актив, какъвто представлява линейката. - Да, става дума за нова линейка. Докато събирахме оферти, установихме, че около 65 000 лева струва нова необорудвана линейка, тъй като ние нямаме нужда от реанимобил. Не разполагаме с реаниматор, така че просто искаме да имаме линейка, с която да превозим лежащия пациент. - Линейка е необходима на всяко лечебно заведение, няма как да транспортираш болен. А психично болните хора, като всички нас, имат и телесни заболявания - чупят си ръце, крака, имаме пациенти, които получават инсулт, и др. Случаите са много. Нормално е едно лечебно заведение да иска да има линейка, особено ако се намира на 30 км от най-близката болница. Понякога Бърза помощ идва на 20-ата минута, но понякога и на втория час. Получава се така, че държавното лечебно заведение плаща на държавната Бърза помощ по 50 лева на час, затова смятам, че е нормално да искаме линейка. Мога да дам конкретен пример отпреди няколко дни. Доведоха ни пациентка на 54 години с психично разстройство, но в ужасен външен вид и телесно състояние. Жената беше с въшки, краста, а краката й бяха с отоци. Дежурният лекар отказва да я настани, преди да се извършат необходимите изследвания, които да установят състоянието й. При нас я докараха с полиция и Бърза помощ. Направена е консултация в лечебно заведение и лекарят е написал, че жената няма нужда от кардиологична терапия и че няма проблеми със сърцето. Нямаше дори приложена кардиограма и кръвни изследвания. И когато ние взехме изискуемите изследвания, излезе, че тя е с хемоглобин 36 при норма 140. И сега трябва да транспортираме тази жена за спешно кръвопреливане. Дълбоко съм възмутена от отношението на мои колеги лекари. - Ще извикаме Бърза помощ и ще си платим, защото тази жена е буквално изхвърлена. - 130 са пациентите ни. Всички легла са заети. И за тази жена никъде не се е намерило място, защото е с въшки и краста. - Така е, това е ежедневие при нас. - Първо трябва да се промени една глупава разпоредба още от социалистическо време - че човекът с психично заболяване се приема в болница по психичното му заболяване. А навсякъде по света пациентите се приемат по водещото в момента заболяване. Това, че има шизофрения или е с разстроено поведение, не означава, че трябва да се препрати в някоя психиатрия. Той трябва да бъде лекуван по основното заболяване или ако се лекува по този начин, да се приема в клиника от трето ниво на компетентност, където да има възможност за бързи консултации с медици от други специалности. Това е първото, което организационно трябва да се промени. Но е много важно да променим и съзнанието си - да станем по-състрадателни. Нека не си мислим, че това няма да се случи на нас. Когато обаче ни сполети и имаме близък с психично заболяване, тогава нещата ни изглеждат много драматични. - Профилите се правят от криминалните психолози, какъвто аз не съм. Но като психиатър и човек, който се занимава с особеностите на човешкото поведение, мога да кажа, че това е изключително хитър и комбинативен човек. - Точно така, затова е и трудно откриваем. Но това, че е хитър и комбинативен, не означава непременно висок рационален интелект. Но определено е асоциален. - Не мога да кажа, това е работа на професионалистите, но определено в такива случаи много се разчита на криминалните психолози, които да дадат насоката за действие. Те трябва да преценят ситуациите, в които такава личност може да стане уязвима. Само така ще може да бъде заловен. - Аз чисто житейски си мисля, че няма шанс, но това не е професионална позиция. Д-р Цветеслава Гълъбова е родена в София Първоначално три години учи стоматология, но после кандидатства отново, на първо място е сред приетите в медицина и защитава специалност „Психиатрия“, която е била нейно желание от ученическите години Завършва Медицинския университет в София през 1992 г. и УНСС през 2006 година От 1994 г. работи в държавната психиатрична болница \"Св. Иван Рилски\", от пет години е неин директор От декември 2014 г. е и национален експерт на Българския лекарски съюз по психиатрия", "date": "2019.05.29", "title": "Д-р Цветеслава Гълъбова: Плащаме по 50 лева на час за линейка да извозва наши пациенти"}
{"url": "https://www.monitor.bg:443/bg/a/view/pryskat-izvynredno-zaradi-buma-na-kyrleji-v-sofija-166491", "text": "Столичната община и РЗИ - София предприемат извъредни мерки срещу кърлежите, след като преди дни лекари откриха 50 от тях в главата на дете. Традиционно обработването на паркове и градинки срещу кърлежи се извършва два пъти в годината – през април и през септември, но заради голямата популация тази година се извършва и извъредна интервенция. Специалистите съветват хората да избягват неокосени тревни площи, да носят дълги и бели дрехи. Родителите да не позволяват на децата да играят около високи треви и храсти, а след излет и разходка да се проверяваме за кърлежи по тялото и главата. \"Този сезон е по-подходящ за развитието на кърлежите и именно с тези мероприятия, които се организират по наше предписание и с активността на гражданите, целим да повдигнем интереса към профилактиката спрямо ухапванията от кърлежи\", коментира Цезарина Илиева от РЗИ - София пред \"България от еър\". Тя обясни, че вредителите намират обработките на открито и не може да се очаква 100% ефективност, както е в затворено помещение. По думите ѝ те са паякобразни, разможават се свободно в природата и снасят хиляди яйца, затова е важно поведението на гражданите в този сезон.", "date": "2019.05.29", "title": "Пръскат извънредно заради бума на кърлежи в София"}
{"url": "https://www.monitor.bg:443/bg/a/view/kardi-bi-glezi-bebeto-si-s-diamanti-166471", "text": "Дъщеричката на Карди Би е едва на 10 месеца, но вече има в кутията си с бижута и диаманти. Рапърката е броила 80 000 долара за аксесоари за своето бебе и не се притеснява да се хвали с покупката, тъй като „си е скъсала за*ника от работа“. Самата тя публикува за кратко снимки на придобивките на рожбата си в социалните мрежи. Към тях изпълнителката на Bodak Yellow написа следното: „Току-що изръсих цяла торба пари за дъщеря си, защото лошите к*чки се глезят. Да, хваля се, защото си късам за*ника от работа“. Към момента кадрите вече са изтрити от официалния профил на певицата в Инстаграм. Едно от бижутата на малката Кълчър е диамантена гривна, която лъсна и във видео в историята на Карди Би.", "date": "2019.05.29", "title": "Карди Би глези бебето си с диаманти"}
{"url": "https://www.monitor.bg:443/bg/a/view/naj-prostornite-jilishta-vdignati-okolo-sofija-166478", "text": "Най-просторните жилища, чиято площ достига средно 131 квадрата, са били получили разрешение за ползване в Софийска област през първото тримесечие на годината, сочат данните на Националния статистически институт (НСИ). Общо за периода в района са завършени 83 жилища, като едностайните са едва 2, а преобладават четири- и петстайните, които заедно с по-големите са общо 64. В самата столица пък превес имат тристайните жилища. От януари до края на март в града акт 16 са получили 145 жилищни имота. Най-много са тристайните - 79, след тях се нареждат двустайните, които са 40. Доста по-малка обаче -  Подобно е положението и във втория по големина град у нас Пловдив. Там също са фенове на тристайните и в експлоатация са били въведени 163 имота от сегмента, а двустайните, които на практика са хол комбиниран с бокс и единствена спалня, са с 10 по-малко. В Кърджали също средната площ на пуснатите жилища е около 82 квадрата. Там обаче превес имат именно въпросните двустайни, като общо броят им е колкото на гарсониерите и тристайните. В Русенска област пак има превес на двустайните, но там средната площ на пуснатите в експлоатация жилища е 101 квадрата, сочи още статистиката на НСИ. Във Велико също се отчитат с немалка средна площ от 95 кв. м, а в Стара Загора - с 88 кв. м, където обаче няма пуснати по-големи жилища от четиристайни. В Бургас и областта средната площ на новите жилищни имоти за първото тримесечие е доста по-малка - 77 квадрата, като по стотина са двустайните и тристайните или около две трети от общия брой. Всеки четвърти  С най-малка средна площ от 37 квадрата на новите жилища за периода се отчита Благоевградска област. Според брокери явно там са били строени повече имоти за даване под наем на студенти или ваканционни апартаменти в Банско.", "date": "2019.05.29", "title": "Най-просторните жилища вдигнати около София"}
{"url": "https://www.monitor.bg:443/bg/a/view/slynce-do-objad-i-dyjd-po-pladne-dnes-166483", "text": "Слънце сутринта и дъжд след обед обещават синоптиците за днес. Валежите ще падат на места, главно в планинските райони. Ще духа слаб западен, в Източна България – югозападен вятър. Максималните температури ще са между 26° и 31°. Това съобщиха от Националния институт по метеорология и хидрология (НИМХ). По Черноморието ще бъде слънчево, след обяд ще има временни увеличения на облачността, но ще е без валежи. Ще духа слаб югозападен вятър. Максималните температури ще са между 26° и 28°. Вълнението на морето ще е 1 - 2 бала. Температурата на морската вода е 16° - 20°. В планините ще е предимно слънчево. След обяд ще се развива купеста и купесто-дъждовна облачност, на повече места в масивите от западната половина от страната. Ще превали, възможно е и да прегърми. Ще духа умерен до силен вятър от запад, по високите и открити части – от югозапад. Атмосферното налягане ще се повиши и ще е около средното за месеца. През следващите дни въздушната маса над страната ще е неустойчива. Ще се развива купеста и купесто-дъждовна облачност и на много места, главно в Западна и Централна България, ще има валежи и гръмотевични бури. Най-висока е вероятността за локални интензивни валежи и градушки в петък. В източните райони през повечето дни ще се задържи без валежи, с повече слънце и по-високи температури. Дневните температури ще се понижат, отначало, а и по-съществено - в западните райони, впоследствие - и на изток. Вятърът ще е слаб до умерен, в петък - северозападен, в събота - ще се обърне от североизток. Преобладаващите максимални температури ще са между 21° и 26°.", "date": "2019.05.29", "title": "Слънце до обяд и дъжд по пладне днес"}
{"url": "https://www.monitor.bg:443/bg/a/view/pijan-shofior-bez-knijka-i-8-prisydi-si-napravi-gonka-s-policijata-166484", "text": "30-годишен мъж с осем присъди за шофиране в пияно състояние и без книжка се опита да избяга от полицейска проверка. Инцидентът е станал в Сливен, съобщи bTV. Мъжът бил засечен, докато минавал пред полицейското управление в Сливен. Патрулът се опитал да го спре и започнало преследване, на финала е задържан. Беглецът е с множество присъди и току-що излязъл от затвора. Арестуван е за 24 часа и след това е освободен. По случая е образувано бързо производство. По информация на полицай от Сливен при гонката имало опасност за живота на случайни минувачи, тъй като инцидентът бил в 10 часа на работен ден. \"Водачът изключително безразсъдно шофираше, след като го последвахме из уличките из квартал \"Комлука\" не спря, даже имаше няколко случая, в които се качваше през бордюрите и го заловихме\", заяви служителят на реда.", "date": "2019.05.29", "title": "Пиян шофьор без книжка и с 8 присъди си направи гонка с полицията"}
