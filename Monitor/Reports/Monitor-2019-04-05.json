{"url": "https://www.monitor.bg/bg/a/view/bg-muzikata-specheli-10-97-mln-lv-za-godina-161754", "text": "Печалби в размер на $6,3 млн. (или 10,97 млн. лв.) – така изглежда в цифри 2018 година за българската звукозаписна индустрия. Това отчита Българската асоциация на музикалните продуценти (БАМП) на фона на годишния доклад на международната федерация на звукозаписната индустрия IFPI. Както у нас, така и на международния пазар, дигиталният сектор продължава да има водещи позиции сред източниците на приходи от записана музика. Най-голяма сума продуцентите получават от стрийминга, като в световен мащаб тя достига до 8,9 милиарда долара, посочват от IFPI. Близо една четвърт от общия приход за отминалата година на българска територия пък се дължи на дигиталния сектор. 24 на сто от печалбата си звукозаписната ни индустрия дължи на платения или подкрепения от реклами стрийминг, като секторът бележи ръст от 50% спрямо 2017 г. Иначе казано, печалбите от него възлизат на милион и половина долара или това са 2,61 млн. лева. Стрийминг услугите са предпочитани най-вече от потребителите на възраст под 25 години, които предпочитат да слушат музиката, която обичат навсякъде, по всяко време и на различни устройства, а не непременно да я „складират“ и „притежават“ на физически носител. Въпреки това индустрията отчита, че не всеки „играч на пазара“ заделя справедливо възнаграждение за артистите. „YouTube плаща толкова, колкото да може да се оправдае, че все пак дава нещо – минимално над нищото“, категорична е певицата Нели Фуртадо. Изпълнителката на Say It Right сравнява отчисленията, които заделя сайтът, с тези, изплатени от Spotify, като отбелязва, че през 2014 г. YouTube е дал на звукозаписните компании по 0,72 долара за всеки свой потребител. Година по-рано Spotify брои близо по 30 пъти повече отчисления за всеки свой потребител. „Разлика в стойността“ - това е използваният термин в бранша относно сумите, които печелят платформи като YouTube и средствата, които заделят за авторите на съдържанието. Именно справянето с този проблем е и един от водещите приоритети на индустрията на световно равнище. „Тъй като музикалните пазари продължават да се развиват и разгръщат, наложително е да има подходяща правна и бизнес инфраструктура, за да се гарантира, че музиката е справедливо оценена и че приходите се връщат към притежателите на права, за да се подкрепи следващият цикъл на развитие. Ние продължаваме да работим за признаването на музикалните авторски и сродни права по целия свят, както и за разрешаването на проблема с „разликата в стойността“ чрез създаване на равни условия за договаряне на справедливи сделки за тези, които създават музика“, категорична е Франсес Муур, главният изпълнителен директор на IFPI. Справянето с “разликата в стойността“ пък е и сред причините за въвеждането на оказалата се проблематична евродиректива за авторското право в цифровия единен пазар. Припомняме, че според настоящия чл. 17 (преди чл. 13) платформите, чието съдържание се генерира (и) от крайните потребители ще трябва да направят всичко възможно, за да лицензират всяка една творба, обект на авторско право, която ние като юзъри бихме могли да публикуваме. В противен случай биха носили отговорност. Мнозина се опасяват, че това ще доведе до въвеждането на филтри за съдържанието, появиха се и протести във връзка с ограничаването на свободата на словото. Към момента от ЕС са категорични, че няма опасност да се стигне до цензура. От световната организация на звукозаписните продуценти обаче нямат категоричен отговор с колко биха се покачили приходите им, ако директивата влезе в сила. На въпроса имат ли прогнози за следващите пет години във връзка с проектозакона, от IFPI отговориха пред медии, сред които и „Монитор“, че очакват „ръст в печалбите и намаляване на разликата в стойността“. Въздържаха се обаче от по-голяма конкретика по темата. Въпреки че дигиталният сектор е силен и у нас в България се забелязва различно съотношение между отделните приходи на музикалния пазар спрямо обичайното такова в световен мащаб, коментира изпълнителният директор на Българската асоциация на музикалните продуценти Ина Килева. „Така за 2018 г. статистиката показва, че основният дял в приходите на музикалната звукозаписна индустрия в България продължава да се формира от сектора на колективно управление на сродни права и дейността на съответното дружество „Профон“ - над 60%, при обичаен дял на тези приходи в световен мащаб от едва 14%“, казва още Килева. Тя уточнява, че сред причините за това са законодателни пропуски, лошото правоприлагане и проблематичната бизнес среда. „Неефективното противодействие на пиратството онлайн също е в основата на това индустрията в България да не монетизира в достатъчна степен управляваните от нея дигитални права и всеки ден да се бори за оцеляване“, отбеляза още изпълнителният директор на БАМП. Общо $19,1 милиарда са приходите на звукозаписните компании на международно равнище, като те бележат ръст в размер на 9,7% в сравнение с предходната 2017 г. Това е четвърта поредна година на растеж. Сред тенденциите, които отбелязаха представителите на някои от най-големите продуцентски компании, като Concord Music, Sony Music, Universal Music Group и Warner Music Group, е прекрачването на географските граници именно благодарение на стрийминга. По думите им колумбийският хитмейкър J Balvin е сред най-ярките примери за това как изпълнителят може да надрасне местния пазар и да се утвърди като име в международния мейнстрийм. „Албумът Love Yourself: Answer на корейската банда BTS е втори по продажби за 2018 г. на световно равнище. Това е сигурен признак, че и най-големите хитове могат да се раждат навсякъде по света, благодарение на стрийминга. Големите хитове вече не е задължително и да са на английски език“, обясниха експертите по време на конферентен разговор, част от който бе и „Монитор“. Подобен е и примерът с парчето R.I.P. на мексиканката София Рейес, в което с участие се разписват още бразилката Anitta и британката с албански корени Рита Ора. За по-малко от месец песента вече има близо 34 милиона гледания в YouTube, като по този начин качи на голямата световна сцена както Рейес, така и Anitta. Продължава и тенденцията звукозаписната индустрия да отчита все по-малко печалби от даунлоуд сектора и физическите носители. Общият спад в продажбата на дискове, касети, винили и т.н. е в размер на 10 на сто спрямо 2017 г. Съществуват обаче все още и страни, в които физическите носители на информация остават все още най-котирани. Сред примерите за това е Япония, където според данни на IFPI дисковете съставляват приблизително 70% от пазара. Впечатление прави, че според статистиката за цяла Европа пък ръстът в печалбите за индустрията се равнява на скромния 0,1%. Сред причините за това несъмнено е и спадът (-9,9%) в приходите в Германия, която въпреки всичко остава в топ 5 на най-големите музикални пазари в света. Намалелите средства пък се дължат на факта, че потребителите в страната все още променят нагласата си за слушане на любимите си парчета – от физически носители към онлайн. „Като цяло платеният стрийминг в Европа нарасна с 29,2%, докато отчисленията от физически носители спадна с 19,4 на сто, даунлоудите – с 24,3 на сто. Приходите от права за изпълнение също са намалели - с 6,7%, което е най-големият спад в областта за всички региони, допринасяйки за по-бавния растеж на територията като цяло“, обясняват още от IFPI.", "date": "2019.04.05", "title": "БГ музиката спечели 10,97 млн. лв. за година"}
{"url": "https://www.monitor.bg/bg/a/view/10-000-e-magazina-izljazoha-na-svetlo-161747", "text": "10 000 са електронните магазини у нас, които са се регистрирали в приходната агенция. От 1 май всеки ще може да провери дали сайтът, от който пазарува, е легален и плаща данъци. От тогава за гражданите ще бъде достъпен регистърът в НАП на интернет търговците. От приходната агенция проведоха работна дискусия с представители на туристическия бизнес, по време на която се разясниха някои от неяснотите по промените в отчитането на продажбите, известни като Наредба Н-18 за касовите апарати. Основен проблем за бранша e разграничаването на софтуерите за продажби (СУПТО) от тези, които не са. “Ако продажбите, които извършвате, изискват фискален бон, то трябва да има софтуер и той автоматично е СУПТО”, каза Веселин Трифонов от приходната агенция. и по думите му може да бъде увеличена. От бранша обаче имаха много притеснения по отношение на регистрацията, запазването на личните данни и т.нар. УНП - уникалният номер на продажба. От НАП поясниха, че УНП следва да се генерира при направата на самата резервация, а не при пристигането на госта в хотела. Отделният номер на резервацията пък няма как да служи като уникален номер на продажба. По-голямата част от въпросите обаче бяха свързани с електронните магазини. Изискване за тях е, освен да се регистрират, базата данни и интерфейсът им да са на български При запитване защо това е така Трифонов каза, че е категоричен, че трябва да е на български, защото търговията се извършва на територията на страната, а при проверка няма логика служител на НАП да превежда. С нововъведенията личните данни на хората ще са защитени, като само част от тях ще постъпват в НАП, а чувствителната информация ще бъде защитена. “Почти е невъзможно информация да изтече извън рамките на агенцията”, увери Трифонов, но дори след това му изказване бизнесът все пак не беше сигурен. По негови думи от НАП нямат планове да осъществяват дистанционен достъп, стига да не става въпрос за софтуер под формата на услуга (SaaS). Ако 20 турагенти използват една и съща SaaS услуга, а при проверка се окаже, че тя не отговаря на изискванията, от НАП обявиха, че а на турагентите ще бъдат изпратени имейли, че софтуерният производител е изваден от списъка. Електронен магазин пък ще трябва да се регистрира само ако отговаря на определени условия. Ако има бутон за избиране на начин на плащане, то значи е СУПТО и трябва да се декларира. Ако само предлага оферти и няма бутони, а приема заявки за оферти или резервации, то това не е електронен магазин. Сред изключенията попадат пощенските и банковите преводи, както и самолетните билети, поясни говорителят на НАП Росен Бъчваров. От бизнеса се интересуваха какво да правят, ако използваният софтуер е от чужбина. На това от НАП коментираха, че няма проблем да регистрират сайта, стига да не е СУПТО. Следващата седмица пък и различните детайли при тях, голяма част от които не бяха изяснени. Според новите изисквания при блокиране на софтуера и при неработеща система на НАП, която не позволява да се изпрати бележка до 24 часа, търговците ще могат да продължат да работят, но с кочани.", "date": "2019.04.05", "title": "10 000 е-магазина излязоха на светло"}
{"url": "https://www.monitor.bg/bg/a/view/boksiorite-ni-s-6-zlatni-medala-v-botevgrad-161757", "text": "Шестима български боксьори станаха шампиони в категориите си на международния турнир за юноши и младежи „Мемориал Емил Жечев“, който завърши днес в Ботевград. Златната сметка за боксьорите ни в зала „Георги Христов“ откри Радослав Росенов, който в категория до 50 килограма при юношите победи казахстанеца Руслан Кузеубайев с 3:2. При 52-килограмовите Красимир Джуров се наложи със същия резултат над Димаш Батиршайев (Казахстан) за втората българска титла. Румен Руменов (63 кг) също триумфира в категорията си след 3:2 над Моирангтем Мейтей (Индия). След него на ринга се качи Уилям Чолов. Воденият от Борислав Бояджиев боксьор бе категоричен на финала при 70-килограмовите, където спука от бой Иляр Аширов (Казахстан) за 5:0. Това донесе на Уилям и купата за най-добър боксьор на турнира при юношите. Сесията във възрастовата група за българите бе затворена със златен медал на Коста Симеонов, който победи Егор Плотцин от Русия с 3:2 в категория до 75 килограма. При младежите завършихме финалите със злато и 4 сребърни медала. Титлата грабна европейският шампион от Анапа 2018 Емирджан Мехмед. В категория до 69 килограма той победи Ярослав Михалушко (Украйна) с 3:2 съдийски гласа. Ергюнал Себри взе сребро, след като загуби с 0:5 от Анхел Бариентес (САЩ) в категория до 49 килограма. Европейският вицешампион от Анапа Ясен Радев (52 кг) също стана втори. Той бе победен с 1:4 от Джамал Харви (САЩ). Със сребро завърши и Николай Маринов (56 кг), който загуби от руснака Наби Абдурагимов с 0:5. Четвъртият сребърен медал бе спечелен от Николай Зафиров, който падна Габриел Веочич (Хърватоя) в категория до 75 кг. За най-добър при младежите бе определен шампионът в категория до 91 килограма Вилфред Флорентин (Франция). Така българските боксьори завършиха „Мемориал Емил Жечев“ с 6 златни, 4 сребърни и 8 бронзови медала. Трети в категориите си станаха Шакир Стоянов (46 кг), Павел Димитров (46 кг), Найден Рачов (54 кг), Кристиян Атанасов (60 кг), Данчо Ганушев (60 кг), Георги Стоев (80 кг), Велислав Патов (+80 кг) и Васил Стефанов (81 кг).", "date": "2019.04.05", "title": "Боксьорите ни с 6 златни медала в Ботевград"}
{"url": "https://www.monitor.bg/bg/a/view/sedmichen-horoskop-za-6-12-april-161741", "text": "Овен 21 март – 20 април 6-и е ден на неочаквано прозрение, което ще ви помогне да направите силен ход и да спечелите. Ще се раждат хора с нестандартно мислене, ориентеция и поведение. Доверете се на предчувствията си. В неделя уредете срещи със спонсори, които могат да стимулират и развият талантите и дарбите ви. Добре е да се явите на състезания и конкурси. Не се препоръчва пасивност. В понеделник не се включвайте в колективни инициативи. Важното свършете сами, търсете нови места за внедряване, подайте документи за самостоятелен пост и работа. Не споделяйте намерения и решения, за да не попаднете на конкурентна атака. 9-и е чудесен ден за скючване на нови партньорски договори, за нови запознанства, пътувания и контакти. Уреждате изгодна сделка и покупка. Луната е в съвпад с вашата управляваща планета Марс, а това положение носи пик на емоциите и ви провокира да действате първосигнално. Не си позволявайте прибързани и необмислени постъпки. От 10-и Юпитер тръгва в ретроградна посока и ни призовава да приключим с отдавна водените дела да платим данъци и такси, да изчистим всякакви задължения и да сложим в ред документацията си. На 11-и неприятни разговори ще объркат добре подредената ви програма. Внимавайте какво си пожелавате и какво говорите за другите. 12-и ви отказва от една работа за сметка на друга. Още със ставането в съботния ден ще получите сигнали кое е блгоприятно и изгодно за вас. Първоначално няма да тръгнете в тази посока, но следобед ще се коригирате и може да спечелите много. Вечерта прекарайте в среда на хора, които може да подкрепят талантите ви. Луната навлиза в Телец и преминава през градусите на финансовата екзалтация. Опитайте да реализирате всеки проект който ви хрумне през уикенда. Не е време да се изчаква. В понеделник не се доверявайте на никого и работете самостоятелно. Очертават се опити за използване, които бързо трябва да парирате. Не е ден за странични контакти и запознанства. 9-и ви събужда с желание за изява, за приятелска и делова среща и контакт с непознати. Ще имате полза от всяка връзка и може да сключите изгоден договор. В този ден е важно да работиш с чисти ръце и отворено сърце. Контролирайте емоциите. Не пийте преди да свършите важната работа. 9-и е единственият ден в този месец, в който не се пълнее независимо какво и колко ще изядеш. Доставете си радост за сетивата. На 10-и е точният съвпад на Венера с нейната горна октава Нептун. Ще бъде ден на творческо вдъхновение, на прозрение и озарение за важните неща и чувства в живота ви. Хората на изкуството ще създадат своя шедьовър. 11-и дава шанс на връзките с чужбина, а на 12-и сте близо до важен център на сила. 6-и е денят на нестандартните идеи и на хората с нестандартно мислене. Всеки може да получи своето прозрение за истински важните неща в живота и за правилния избор в трудна ситуация. Доверете се на инстинктите. В неделя не е време за пасивно изчакване, а за срещи с нови екипи, треньори и състави, за изяви в областа на колекционерската ви страст и срещи, които ще дадат нова насока на желания и мислене. В понеделник не участвайте и не организирайте събрания. Колективната отговорност ще се превърне в колективна безотговорност. Решавайте си сами проблемите, не допускайте намеси и странично влияние. На 9-10-и Луната е във вашия знак. Оганизирайте пътуваня и делови срещи. На 9-и родените в първата декада ще бъдат силно емоционално провокируеми. Може да кажете и направите нещо, за което ще съжалявате. Контролирайте се максимално, не използвайте стимуланти и не прекалявайте с алкохола. Може да си позволите само прекаляване с храната. В този ден не се пълнеее. Ще сключите изгоден договор и ще направите стъпка в нужната посока. 10-и ви събужда с вдъхновена творческа иея. Обадете се на партньори в чужбина и може да стартирате изгоден за двете страни проект. 11-и е ден на провокации и опити за кампроматна атака. В петък пътувайте и осъществете срещи на място. В събота ставате готови на скандал, но ако се доверите на предчувствията си ще го избегнете. Не правете забележки, усмихнете се преди да направите неприятна гримаса на масата. Ден на вътрешно усещане за правилния избор. Ако нещо ви се дояде непремено си го сгответе и поръчайте. Следобед може да попаднете в кръг на хора, които са призвани да печелят. Попивайте идеи, приемайте предложения и покани. В неделя стартирайте нови дейности и се включете в съвместни проекти. Не е време да изчакваш. В понеделник сте на прага на фатално привличане, което може да ви обвърже с бъдещи работодатели, които ще са повече експлоататори на труда и интелектуалния ви потенцал. Не приемайте неравностойни и обсебващи договори. Каквото отложите за 9-и ще мине много по-добре, ще донесе предимства, ще позволи да имате равностойни отношения и перспектива във връзките. В този ден калкото и да изядеш няма да напълнееш, така че седнете на богата трапеза. 10-и е прекрасен ден за хората с творческа мисъл. Ще ви хрумнат чудесни идеи, непремено ги реализирайте. Творците в изкуството ще бъдат посетени от своята муза. На 11-12-и Луната е в Рак, пътищата ви водят към новия ви дом или работно място. Препоръчват се контакти с чужбина, а за петък връзка с хора, с които имате да изглаждате недоразумения. Не правете планове за съботиня ден. Тенденцията е планираното да се обърка. Ще се случват неочаквани и нестандартни неща, ще плащате за чужди удоволствия. Не споделяйте мисли и намерения. В неделя не бива да си пасивен, но и прекалената активност ще е вредна. Започнатото с голяма амбиция ще обслужва чужди интереси. Ще тръгвате за едно, а по пътя ще се преориентирате към друго, което ще ви вкара в неприятности и дългове. 8-и е ден на фатално привличане, на срещи, от които ще излезете неприятно засегнати и употребени. Не подписвайте нови договори и не влизайте в коалиции. На 9-и хора в емоционолно и превъзбудено състояние ще ви снасят важна информация и ще позволяват да се доберете до скривани факти. Този ден определя нова посока и цел, дава възможност да се внедрите в престижна среда и да подпишете перспективни договори. Храната изцяло се превръща в енергия, така че хапнете си наволя. 10-и е ден за любов, за запознанства и неочаквано вдъхновение. Реализирайте замислите си от този ден и ще имате ползи. На 11-и предстои преобразяване, конфликти с недоволните на работното място и проблеми в общуването. Счупеното е лош знак. Внимавайте какво си пожелавате. На 12-и се очертават предложения от чужбина и шанс за работа в чуждестранна фирма. Подновете стари контакти. В събота се събуждате със свежа идея и хрумване които може да ви направят богати. Доверете се на усещането за полезното и вредното. Ден на нестандартни срещи, на пикове в емоционалното състояние и на среща, която ще се запомни. Не отклонявайте предложения за вечерта. До пенеделник на обед ще извървите пътя на победителите, ще водите успешни преговори, ще срещате хора, които може да ви подадат ръка, да спонсорират и финансират начинанията ви и да ви окажат неоценима услуга. В понеделвник работете самостоятелно. Противопоказно е да се действа в екип. Бъдете сигурни, че някой ще се опита да ви използва и яхне вродения ви работохолизъм. Случващото се на 9-и ще ви извади от релси, ще ви подейства емоционално и възбудимо, а така може да кажете и направите неща, с които да си навредите и отрежете пътя към повишението. Не се карайте с никого, не обещавайте нищо, което може да ви направи пленници в чужда среда. На 10-и вдъхновението ви ще работи за шефския интерес. не споделяйте идеи в суров вид. Както и да постъпите ще се почувствате енергийно и идейно ограбни и ощетени. Отложете преговорите за следащите два дни и ще се измъкнете от зоната на плагиатите. 11-и ще ви даде ценна информация, а на 12-и ще претоплите старата манджа в приятелските и любовни връзки. На 6-и се събуждате с усещането за важните и полезни за вас неща, но до обед не намирате пътя към тях, не позволявайте да ви разсейват и налагат чуждо мнение. Следобед са възможни срещи, които ще донесат пари и победи, ще ви вкарат в среда на себеподобни, където ще се чувствете и развивате добре. В неделя не бива да си пасивен, но и прекаленото натоварване ще ви навреди. 8-и е ден на фатално привличане, на неравностойни игри и срещи, които ще ни ограбват енергийно. Работете самостоятелно, не се включвайте в чужда игра и не влизайте в нова среда. Подпишете новите си договори във вторник, когато ще счупите старата черупка, ще излезете от рамките на ограниченията и ще се радвате на разбиране и приемане. Хапнете си наволя. В този ден храната изцяло се превръща в енергия. На 10-и към обед се обадете на познати и приятели в чужбина. До вечерта ще заработи общ проект и всеки ще остане доволен. Юпитер тръгва ретроградно и ни връща към старите задължения. Платете бързо данъци и такси, освободете се от нещата, които ви задържат и ограничават в юридически план. В този ден нови идеи ще раздвижат общественото мнение. На 11-и към обед може да очаквате провокации, които ще ви развалят плановете за вечерта. Не вредете, не проклинайте и не позволявайте работата да вреди на семейните дела и обратното. На 12-и е време за сближаване. В събота се събуждате с усещане за полезното и вредното, но първата ви реакция ще бъде да посегнете към вредните неща. Очертават се три дни на неприятни изживявания и моменти, в които ще се чувствате предадени от собствената си амбиция и нежеланието да се доверите на инстинктите. Родените в първата декада ще изживеят неприятна съботна вечер. Може да попаднете в кризисни ситуации, да загубите пари и влияние. В неделя и за останалите няма да има мир и покой, особено ако реагирате нетърпеливо и не изчаквате удобния за вас момент. В понеделник ще правите услуги и ще работите за чужд интерес. Ще се изнервите, но от 9-и ще навлезе в благоприятен за вас и амбициите ви период. На 9-и околните ще реагират емоционално на случващото се, а вие ще се възползвате и ще постъпите разумно. 10-и е ден с невероятно духовно излъчване за водните знаци. Венера и Нептун ви гледат в точен съвпад от знака на Рибите. Може да ви осени гениална творческа идея. Пиков ден в кариерата на хората на изкуството. Може да напипате златна ниша. Рекламирайте се. 11-и е провокативен ден, в който конкуренцията прави опит да ви извади от играта. Каквото си пожелеете ще се сбъдне. 12-и ви осигурява престижни позиции в чуждестранна фирма. Чакайте покани от далече. Някой ще дочака и гости от чужбина. До събота на обед командвате парада. В събота сутринта ще се събудите с острото усещане къде са вашите хора и къде са враговете. Всичко си намира мястото, усещате накъде ще задуха вятъра и може да направте изпреварващ и обезпечаващ бъдещето ви ход. Доверете се на инстинктите. До вечерта ви очакват печалби и постижения. В неделя влезте в нова среда и се включете в нова група по интереси. За понеделник не планирайте работа в екип. Колективната отговорност ще се размие, работата ще пострада. Всичко вършете сами, лично наблюдавайте какви ги вършат подчинените. 9-и е провокативен и рисков ден за родените в първата декада. Ще се скарате с някого и ще загубите контрола в ситуацията. Вмнимавайте с алкохола и стимулантите. Но в този ден може да си позволите хубаво похапване, няма да напълнеете. На 10-и не споделяйте нищо, ако не искате да го видите реализирано от конкуренцията. Пътуване се проваля, вероятни са изневери и изнервящи ситуации. Очертават се сблъсъци на интереси на работното място. Не отсъствайте от местата, където се разпределят порции и постове. На 11-и важното свършете до обед. След това навлизаме в провокативен период. Не се хвалете, не казвайте нищо излишно. Пазете бележки и квитанции, ще ви потрябват. 12-и дава ход на проекти свързани с чужбина. Подайте документи, кандидатствайте по спонсорски програми. Навлизате в силен тридневен период. В събота ставате с важно прозрение, с мисъл и хрумване, които непремено трябва да реализирате. Този ден слага точни граници между полезното и вредното в живота ви. До вечерта чакайте победа и изгодно предложение. За неделя планирайте съвместни участия и партньорски срещи. Явете се на конкурси, търсете ново място за тренировки и занимания с личното ви хоби. Пасивният човек ще претърпи поражение. В понеделник е време да се изявите, да дадете най-доброто от себе си, без да се смесвате с колектива. Тази ден дава заслужена награда на индивидуалистите, на хората със собствено мнение и самостойтелна инициатива. Подпишете на 9-и основни подкрепящи и стимулиращи договори. Ден на подадените ръце и на срещите, които ще донесат желаното удовлетворение и престижна награда за труда ви. Колкото и да изядете няма да напълнеете. 10-и е ден на вдъхновените идеи и на неочакваните открития. Може да се събудите с неочаквана идея, която до вечерта ще се оформи окончателно и ще даде възможност да привлечете погледите на шефове и спонсори. На 11-и чакайте атака в най-слабите ви точки на лична защита и подготовка. Не влизайте в спорове, ако не сте подготени с факти и защити. На 12-и до обед нищо да не се споделя. До вечерта дистанциите се увеличават, някой е пред скъсвене на връзка. В събота се събуждате с мисли и идеи, които ще ви помогнат да се справите с неприятностите и непредвидените ситуации в този уикенд. Очертават се планирани и непредвидени разходи. Ще се наложи да обслужвате нечии интереси, да финансирате недомислените проекти на деца и близки, а това ще провокира да хвърлите на вятъра пари и усилия. Ще се изнервите от нечий натиск и неразбиране. Това са дни на нестандартно поведение и объркване в деловите и лични отношения. И като капак на 8-и е вероятно да обслужвате и колегиалните интереси. Това ще бъде ден на фатално привличане, от което трябва да се опитате да избягате, за да не останете в неприятни и обсебващи зависимости. Планирайте сключване на новите си договори за 9-10-и, когато ситуацията ще се преобърне във ваша полза и интерес. Предриетото на 9-и ще ви донесе успехи и награди. Не се ограничавайте във връзките и в храната. Ще ви предложат изгодни условия по договори и на 10-и когато ще се събудите с неочаквано вдъхновение и може да напипате златна пазарна ниша. Записвайте идеите си, опитайте да ги реализирате самостоятелно и без посредници. 11-и започва с покана от чужбина. До вечерта може да се очакват и странични намеси в избора ви. 12-и ви дава възможност да работите на две места, да подновите стари договори и отношения. Този съботен ден ще преобърне доста съдби, ще покаже накъде е добре да насочите личните си стремежи и в каква посока да се реализирате. Доверете се на предчувствията, яжте само това, което ви се дояде. До вечерта може да очаквате важни събщения, които ще ви вкарат в печеливша програма. В неделя прегледайте машините и техниката, с които ще работите. Не оставайте друг да ви върши работата, от която ще зависят бъдещите ви печелби и дейности. Вътрешната ви енергия нараства и търси поле за изява. В понеделник направете самостоятелен ход. Не търсете партньорство, не се включвайте в колективни проекти. Действайте сами, за да не делите придобивки и печалби. 9-и е ден на конфликти, но и на хубавото похапване. На 10-и ще имате някакво особено вдъхновение. Ще намерите начин да печелите допълнително. Очертават се конфликти за родените до 1-и март. Очаквайте вмешателство в професионалния ви избор. Не бързайте да подписвате нови договори, останете с тези, на които вярвате. 10-и ви носи юридически битки. Търсете работа извън кръга на досегашните си партньори. 11-и ви дава шанс да разберете нещо скривано от вас и да поправите нещата. В този ден молитвите се сбъдват. Пожелайте си нещо от сърце. В петък отношенията се затоплят, неприятностите се тушират, връзките се подреждат.", "date": "2019.04.05", "title": "Седмичен хороскоп за 6-12 април"}
{"url": "https://www.monitor.bg/bg/a/view/ot-15-maj-telefonnite-razgovori-v-es-poevtinjavat-161744", "text": "Новите правила за по-евтини телефонни повиквания и кратки текстови съобщения в рамките на Европейския съюз, за потребителите - физически лица, влизат в сила на 15 май 2019. Съгласно тези правила цената на дребно за мобилни и фиксирани международни разговори от България към номера от мрежите на операторите в страните в Зона ЕС ще бъде 0,44 лв. на минута и 0,14 лв. на изпратен SMS. Минималното първоначално време за таксуване е 60 секунди. След като миналата година ЕС уеднакви цените на роуминг в цялата общност, от 15 май 2019 г. влиза в сила и таванът за международни разговори. Тарифите важат за всички оператори на територията на Европейския съюз. Ще паднат е цените на мобилните комуникации по интернет - чрез Скайп, Вайбър и подобни програми. През 2020 г. в поне един голям град на всяка страна в ЕС трябва да е осигурено покритие от 5G мрежа чрез предоставянето на подходящи радиочестоти. Въвеждат се и задължителни правила, защитаващи потребителите. Например, правото за запазване на телефонен номер след прекратяването на договор и за възстановяване на неизползван предплатен кредит при прекратяване на договор.", "date": "2019.04.05", "title": "От 15 май телефонните разговори в ЕС поевтиняват"}
{"url": "https://www.monitor.bg/bg/a/view/pyrvata-chastna-misija-do-lunata-161758", "text": "Израелският апарат Beresheet е на път да осъществи историческа мисия до Луната, след като днес навлезе в орбита около най-големия спътник на Земята, подготвяйки се за кацане на лунната повърхност. При успех на мисията, това ще бъде първия изграден частно космически кораб, който ще кацне на Луната, което ще направи Израел четвъртата държава осъществила това, след САЩ, СССР и Китай. Първоначално създаден за надпреварата Google Lunar XPrize, която завърши без победител, космическият апарат е и най-лекият изпращан на Луната, с тегло от 600 кг. SpaceIL, организацията създала апарата потвърди, че днес е влязъл в елипсовидна орбита около Луната. Ако всичко върви по план, космическият кораб ще кацне в древното вулканично поле на Луната, известно като Морето на спокойствието (Sea of Serenity) на 11-ти април.  ", "date": "2019.04.05", "title": "Първата частна мисия до Луната"}
{"url": "https://www.monitor.bg/bg/a/view/germanka-se-jalva-v-policijata-ot-friziorkata-si-161752", "text": "Не само на телефон 112 в България се получават всевъзможни странни сигнали. След три несполучливи опита на фризьорката да постигне желания нюанс на косата й, германка се обади на телефона за спешни случаи в полицията в град Любек, за да изрази възмущението си, съобщи ДПА, цитирана от БТА. Полицията веднага е напомнила на засегнатата жена, че този телефон е само за спешни случаи и ако иска обезщетение, трябва да подаде граждански иск. \"Винаги искаме да помогнем, но полицаите не са хората, към които можете да се обърнете за консултация за прически и определено не на номера за спешна помощ\", написаха от местната полиция във Фейсбук.", "date": "2019.04.05", "title": "Германка се жалва в полицията от фризьорката си"}
{"url": "https://www.monitor.bg:443/bg/a/view/vim-venders-i-uchenici-nishtjat-bezopasnija-internet-161740", "text": "Безопасен ли е интернетът и често ли споделяме лична информация с непознати? Това дискутираха световноизвестният режисьор Вим Вендерс, който е посланик на кампанията SaferInternet4EU, и ученици от столичната Втора английска езикова гимназия „Томас Джеферсън“. По думите на Вендерс, живеейки в дигиталното общество вече 10 - 20 години, ние и нашите деца се нуждаем да бъдем подготвени за опасностите в мрежата. „Намирайки се в нова ера, младите европейци трябва да и какво да очакват от бъдещето. Повече отвсякога е важно да мислят критично, да умеят да открояват фалшивото от истината“, обясни Вендерс. По време на дискусията Вендерс постави въпроси като за какво младите хора използват интернет, чувстват ли се безопасно в мрежата и как успяват да разберат дали не са изгубили идентичността си в киберпространството? Дискутирани бяха и теми, свързани с това дали внимаваме какво публикуваме в интернет и приятели ли са ни лицата от другата страна на компютъра. Повечето от учениците бяха категорични, че използват онлайн пространството предимно за да се свързват с приятели, да опознават чуждите култури и да упражняват чуждия език, който изучават. Те се обединиха още и върху твърдението, че е много Като проблем откроиха и факта, че част от младежите предпочитат да се крият зад паравана на онлайн пространството, вместо да общуват лице в лице с познатите. Освен това там било по-лесно завързването на нови приятелства. Еврокомисарят Мария Габриел пък посочи като основен проблем кибертормоза. „Заедно с Вим Вендерс отправяме послание за превръщане на онлайн пространството в място, пълно с уважение, възпитание и култура. Ценностите, които имаме в офлайн пространството, да ги пренесем и онлайн. Когато има тормоз в мрежата, хората, вместо да бъдат просто свидетели, трябва да се притекат на помощ. Важно е да изградим едно общество, в което новите технологии носят повече ползи, отколкото рискове“, добави Габриел. Според нея младите хора трябвало да бъдат обучавани и в това какво означава конфиденциалност на личната информация. Кампанията SaferInternet4EU продължава вече година и цели да обогати културата и въображението на подрастващите. Досега тя е успяла да стигне до над 30 млн. европейци.", "date": "2019.04.05", "title": "Вим Вендерс и ученици нищят безопасния интернет"}
{"url": "https://www.monitor.bg:443/bg/a/view/lozan-panov-pristana-na-cvetan-vasilev-161742", "text": "Скандалният шеф на Върховния касационен съд Лозан Панов пристана публично на Цветан Василев. Компрометираният съдия №1 ще чете лекция на събитие на свързаното с банкера беглец Цветан Василев НПО БОЕЦ. Това става ясно от събитие във Фейсбук, организирано от самото сдружение и техните авери от „Правосъдие за всеки“, клонящи към другия подсъдим олигарх – Иво Прокопиев. Лекцията трябва да бъде изчетена в един от емблематичните столични хотели, в който преди време олигарсите издатели представиха и своята т.нар Бяла книга за свободата на словото. Наемът на тези помещения е доста солен, но това явно не притеснява двете НПО-та, които очевидно разчитат на щедростта на своите олигархични спонсори. Датата на събитието пък е 17 април – ден след като у нас се честват 140 години от приемането на Великотърновската конституция. Поведението на Панов очевидно цели поредната политическа провокация към Темида, която шефът на ВКС редовно прави, откакто е заел този пост. Събитието идва и само ден след като стана ясно, че Панов се проверява от прокуратурата заради съмненията около покупката на евтино жилище от „Артекс“, както и странните финансово-имотни взаимоотношения на фамилия Панови. Вместо да се оттегли, както направиха останалите проверявани (виж по-долу – б.р.), скандалният магистрат заяви, че остава на поста си, и дори нагло обясни, че бил „най-минатият“. В същото време президентът Румен Радев свали доверието си от шефа на КПКОНПИ Пламен Георгиев и свика КСНС заради проблемите на корупцията по високите етажи на властта. За Панов, чийто указ е подписал самият Радев, обаче президентът мълчи. Изданието „Правен свят“ отбеляза в свой анализ, че „първите стъпки в тази посока трябва да дойдат именно от президента, който на основание на правомощията, дадени му от конституцията, може да свали доверието и от председателя на Върховния касационен съд (ВКС) по начина, по който вече го направи с ръководителя на Комисията за противодействие на корупцията и за отнемане на незаконно придобито имущество (КПКОНПИ)“. Според медията като обединител на нацията президентът е длъжен да демонстрира еднакво отношение към всяка проява или факт, които могат да доведат до ерозиране на доверието в обществото към органите, призвани да разкриват корупцията, и в още по-голяма степен - по отношение на представителите на съдебната система, които следва да са гарантите на справедливостта и върховенството на правото. Известно е, че Румен Радев никога не е имал добро мнение за председателя на КПКОНПИ Пламен Георгиев, при това много преди активираната (медийна) атака срещу бившия прокурор, свързана с апартамента и голямата му тераса. Радев е демонстрирал резерви и по отношение на председателя на ВКС Лозан Панов още когато последният се опитваше да въвлече и президентската институция във войната, която неговите покровители водят срещу прокуратурата, и много преди да се разбере, че жилището, което обитава, е придобито в нарушение на данъчното законодателство, поставяйки \"съдия №1\" в положението на уронващ престижа на съдебната власт нарушител на задължителните за всеки магистрат етични норми.", "date": "2019.04.05", "title": "Лозан Панов пристана  на Цветан Василев"}
{"url": "https://www.monitor.bg:443/bg/a/view/pyrvi-sluchaj-na-morbili-vyv-veliko-tyrnovo-161756", "text": "Първи случай на морбили е регистриран във Великотърновска област, съобщиха от Регионалната здравна инспекция.  Директорът на РЗИ д-р Евгения Недева уточни за БТА, че на първи април в Инфекциозното отделение на МОБАЛ \"Д-р Стефан Черкезов\" е настанен мъж със съмнения за морбили, които на по-късен етап, след лабораторни изследвания са се потвърдили. Предполага се, че той се е заразил в чужбина, тъй като е пътувал на много места през последната година, уточни тя. След проведеното лечение, мъжът, на 25 години от град Елена, е с диагноза клинично здрав. От РЗИ са изготвили предписания и указания за действия при поява на определени симптоми за общопрактикуващите лекари и специалистите от района, които са публикувани и на електронната страница на институцията,посочи д-р Недева. По думите й, ситуацията не е тревожна, но е необходимо да бъде завишено вниманието.", "date": "2019.04.05", "title": "Първи случай на морбили във Велико Търново "}
{"url": "https://www.monitor.bg:443/bg/a/view/kateto-evro-cherpi-s-avtobiografija-161749", "text": "Актрисата Катерина Евро ще представи своята автобиографична книга „...И още нещо“ пред гости и приятели на 11 април, четвъртък, от 19.30 часа в Клуб 1 на НДК. Катето ще отведе читателите към най-лудите и щастливи години на българското кино и ще им помогне да съпреживеят бурния и стремителен живот на „актрисата на народа“, в който любовта, приятелството и страстта са движещата сила. Освен любимката от екрана и виден кулинарен тв гид – главен „виновник“ за събитието, на премиерата ще присъстват и някои от основните персонажи в живота и книгата на актрисата. Това са верните й приятели и колеги Мартина Вачкова, Виктор Калев, Камен Воденичаров, Любен Чаталов, Георги Мамалев и, разбира се, Диляна Ценова Гогова, без чиято ценна помощ за написването на „...И още нещо“ нямаше да има повод за такава съкровена среща.  ", "date": "2019.04.05", "title": "Катето Евро черпи с автобиография"}
{"url": "https://www.monitor.bg:443/bg/a/view/evropejski-lideri-nesyglasni-s-161751", "text": "По-голямо отсрочване на Брекзит може да е от полза за избягване на продължаваща несигурност, заяви днес ирландският премиер Лио Варадкар, след като британската министър-председателка Тереза Мей поиска удължаване до 30 юни, предаде Ройтерс. \"Никой от нас не иска излизане без сделка идната седмица, но искаме също да избегнем проточващи се отсрочки, защото това само засилва несигурността, така че може би по-дълго отсрочване има повече смисъл\", каза Варадкар пред ирландска национална медия. Запитан дали предложението на председателя на Европейския съвет Доналд Туск за 12-месечно \"гъвкаво\" отсрочване на Брекзит е възможно, Варадкар каза, че \"всички тези неща са възможни\". Холандският премиер Марк Рюте каза днес, че британското искане за отлагане на Брекзит до 30 юни трябва да бъде изяснено преди или по време на срещата на високо равнище на лидерите на ЕС идната седмица. Германия разчита на обединен подход към Брекзит на останалите 27 държави членки на ЕС, каза днес говорителят на правителството в Берлин, цитиран от ДПА. Досега 27-те запазиха единството си, подчерта говорителят Щефен Зайберт. Франция също се отнесе скептично към предложенията за удължаване на отсрочката, посочва ДПА.  ", "date": "2019.04.05", "title": "Европейски лидери несъгласни с протакане на Брекзит"}
{"url": "https://www.monitor.bg:443/bg/a/view/mik-djagyr-operiran-uspeshno-izpisvat-go-sled-sedmica-161743", "text": "Фронтменът на легендарната рок група „Ролинг стоунс“ Мик Джагър е претърпял успешна хирургична операция, свързана със смяна на сърдечна клапа с изкуствена. В момента той се възстановява след интервенцията в нюйоркска болница, съобщи „Билборд“. 75-годишният музикант се чувствал много добре и може да бъде изписан след седмица. Очаква се той да се възстанови напълно и да излезе отново на сцената още това лято. Заради налагащото се лечение на Джагър групата отложи турнето си в САЩ и Канада. Планирано бе бандата да изнесе 17 концерта в Маями, Чикаго, Денвър, Вашингтон, Сиатъл, Филаделфия и други градове от 20 април до 29 юли. „Флийтуд Мак“ ще заемат хедлайнерското място на „Ролинг Стоунс“ на предстоящия джаз фестивал в Ню Орлиънс.  ", "date": "2019.04.05", "title": "Мик Джагър опериран успешно, изписват го след седмица"}
{"url": "https://www.monitor.bg:443/bg/a/view/e-koj-da-si-v-7-chasa-v-rejsa-161746", "text": "Нали помните стария, стар виц за мъките в градския транспорт в София. Сутринта един пиян се качва в автобуса и вика силно: „Всички отзад са еб****ци, по средата – манафи, а тия отпред – пе****си“. Шофьорът набива спирачки, хваща го за врата и му вика: „Я кажи сега кои са пе****си?!“ Пияният смело отговаря: „Ми ти такива спирачки наби, че всички се измешаха!“ Честно казано, тоя виц ми е любим. Всяка сутрин, когато бързам за работа и вися на един крак в претъпкания автобус или маршрутка, се сещам за него. Развеселявам се, дори понякога се усмихвам, поглеждайки лекичко настрани да не би някой да ме гледа и да си каже - „Олее, не е сама жената“, и продължавам да се успокоявам, че така, в навалицата съм добре. Ами какво ми е? Натискат ме оттук-оттам 15-ина минути и зорът свършва. Важното е, че успявам да отида навреме на работа. А успявам да отида навреме на работа, защото градският транспорт в ранните часове на делничните дни се движи на прилично малки интервали. И вечер до 20 ч - също. Ако закъснееш, ами да не си закъснявал - висиш на спирката като прани дрехи на простор и чакаш. Но това е положението – като не си с кола, ще търпиш. Като онзи заблуден пътник в автобус на градския транспорт, рано сутринта, в калабалъка. „Ни са бутай, бее! Ти знаеш ли кой съм аз, а?“, не издържал човекът. Отговорът бил: „Е, кой да си в 7 часа в рейса?“ Но понеже животът се развива, този виц също вече е остарял. Ето, бившият правосъден министър Цецка Цачева като подаде оставка, започна да пътува в автобус 72. А тя не е кой да е. От Центъра за градска мобилност пък се похвалиха, че   предимно в петък срещу събота и в събота срещу неделя. Чрез нощния транспорт в столицата се подобрявала цялостната услуга, която предлагали. Ето тук се фукат без никакво основание! Интервалите на движение нощем са 40 минути, през уикенда – също 40, а тогава пътуват десетки пъти повече хора. Транспортът в събота и неделя през деня не само не се е подобрил, ами зазлява непрекъснато. Да не смее човек да реши да отиде някъде на гости или на разходка през почивните дни - няма стигане. Ако пък бърза за работа, защото има и такива хора – ами нека си бърза. И на всичко отгоре от общината обясняват, че било нормално през уикенда да чакаш градски транспорт 40-50 минути. Жалка работа! Хич не искам да чувам обяснения, че нямало шофьори. Данъкоплатеца това не го интересува. По-добре да затвори очи и да се унесе... Като онзи човек, който си карал една сутрин ферарито и изведнъж – БАААМ! Събудил го будилникът.", "date": "2019.04.05", "title": "Е, кой да си в 7 часа в рейса? "}
{"url": "https://www.monitor.bg:443/bg/a/view/za-godina-144-000-pytuvali-s-avtobusa-noshtem-v-sofija-161753", "text": "144 хиляди столичани са ползвали нощния транспорт в София, съобщават от Центъра за градска мобилност. Градският превоз в малките часове на денонощието тръгна точно преди една година. Сметките показват, че почти 400 души на нощ са ползвали автобусен транспорт. Линиите са четири и маршрутите са направена така, че да покриват четирите посоки на града с пресечна точка в центъра. Най-натоварената линия е N2, която обслужва кварталите „Обеля“ и Студентски град. 57 хил. са били пътниците по маршрута на N2, сочат данните на ЦГМ. По четирите линии се движат 14 автобуса в интервал на движение от 40 минути. Фактът, че толкова хора вече ползват тази услуга на градския транспорт, означава, че тя е полезна и удобна за хората, категорични са от ЦГМ. „Още когато стартирахме нощния транспорт, знаехме, че цената на билета няма да покрива разходите, но е очевидно, че хората имат нужда от него и затова ще продължим да извършваме тези превози“, коментира за „Монитор“ изпълнителният директор на Центъра за градска мобилност Християн Петров. Според него, тъй като градът непрекъснато се променя, ЦГМ трябва да отговори на нуждите на обитателите му и да осигури алтернатива за придвижване през нощта. Още повече че няма вариант метрото да стане денонощно, тъй като между полунощ и 4 часа сутринта в подземната железница се прави профилактика, която е важна за сигурността там. Нощният билет е 2 лева и може да се ползва по всичките четири линии. Освен шофьора в автобусите има още един служител на ЦГМ, който продава билетите. От центъра са доволни, че до момента не са се случвали произшествия и каквито и да било вандалски прояви. Нощният транспорт е все още в експериментален период, но досегашният опит показва, че съществува необходимост от него. Тролейбусната спирка в подлеза на НДК ще бъде преместена до стълбите, които водят към двореца. Това ще се случи след основната реконструкция на пътното съоръжение, обясни в профила си във Фейсбук зам.-кметът Дончо Барбалов, който сега отговаря за транспортния ресор. Причина за промяната е, че на „острова“, където е сега спирката, често стават инциденти, някои от тях с пострадали. Автомобилите често навлизат с висока скорост в подлеза и тъй като настилката нерядко е мокра, стават произшествия. Покрай пътното платно в тунела ще бъдат поставени предпазни съоръжения по време на ремонта.", "date": "2019.04.05", "title": "За година: 144 000 пътували с автобуса нощем в София"}
{"url": "https://www.monitor.bg:443/bg/a/view/novi-sluchai-na-ptichi-grip-v-plovdivsko-161755", "text": "Българската агенция по безопасност на храните (БАБХ) констатира нови огнища на заболяването Инфлуенца по птиците (H5) в регистриран животновъден обект в град Асеновград, община Асеновград, област Пловдив и в обект - тип лично стопанство, в село Крумово, община Родопи, област Пловдив. Пробите са потвърдени днес от Националната референтна лаборатория към Националния диагностичен научноизследователски ветеринарномедицински институт. Засегнатите птици в обектите са кокошки носачки. С цел контрол и ликвидиране на заболяването, БАБХ прилага всички мерки в съответствие с действащото законодателство. Със заповеди на Агенцията са определени действията за ликвидиране на огнищата с високопатогенна инфлуенца по птиците и срещу разпространението на инфекция сред птиците в района. Предстои хуманно умъртвяване и унищожаване на засегнатите птици, отглеждани в обектите, което ще бъде последвано от почистване и дезинфекция. Определени са 3-километрови предпазни зони и 10-километрови зони за наблюдение около констатираните огнища на заболяването. Забранено е движението на птици и продукти от тях в и от предпазните и наблюдаваните зони. В двете зони се забранява търговията и придвижването на домашни, диви и други птици и яйца за разплод, както и разселване на птици за подновяване на дивечовия запас. Ще се извършват клинични прегледи на птиците, отглеждани в останалите селища в предпазните зони и ще се проведе епизоотично проучване за причините, довели до заболяването. Ще бъдат свикани областната и общинските епизоотични комисии. На този етап няма засегнати хора и няма опасност за потребителите. Яйцата не са опасни за човешка консумация. Евентуалното заразяване може да случи при пряк контакт с болни птици. С цел предотвратяване вероятността за разпространяване на заболяването при други птици, БАБХ изтегля и реализираните в търговската мрежа яйца с произход фермата за кокошки носачки. БАБХ напомня, че фуражите и суровините за тях следва да се съхраняват в закрити помещения. По този начин се избягва възможността диви пернати да заразят храната, а оттам и питомните с вируса. Актуална информация за огнищата в страната и движението на заболяването Инфлуенца по птиците може да намерите в интерактивната карта, публикувана на сайта на БАБХ тук. Всичко за болестта вижте на: https://bit.ly/2OGJi7L.", "date": "2019.04.05", "title": "Нови случаи на птичи грип в Пловдивско"}
{"url": "https://www.monitor.bg:443/bg/a/view/sedmichen-monitoring-1-5-april-161735", "text": "Сагата с евтините апартаменти за късметлии във властта придоби неочакван обрат. Някои излязоха в дългосрочен отпуск, докато тече проверката срещу тях, а други подсмърчат, че били „минати“. Дай Боже всекиму да бъде минат така. Ама като не става – не става. Най-старият японски затвор ще бъде основно реконструиран и през 2021 г. ще се превърне в луксозен хотел, съобщи сайтът \"Нюз ъв Джапан\". Ремонтът на историческия зандан в град Нара ще е на стойност $136 млн., като сградата ще бъде с повишена устойчивост на земетресения. От петте корпуса на затвора, в четири ще бъдат оборудвани хотелски стаи. Килиите с високи тавани ще бъдат преобразени в луксозни стаи за бъдещите клиенти, а складовете и офисите на охраната - в общи помещения. Цените за нощувка ще варират между 450 и 727 долара по аналогия с ценоразписа на другите хотели от веригата. Допреди две години затворът е действал по предназначение - за изтърпяване на наказания на непълнолетни. Не е сигурно колко ли бивши обитатели на килиите ще изпитат желание да се върнат обратно там, та макар и за едната нощувка. Със сигурност обаче такава трансформация не може да се случи с нито един български затвор. Понеже нашите са си устойчиви на земетресения. Индонезийски вдовец бе принуден да развее оная си работа пред свидетели. Той при това не е някакъв ексхибиционист. На Барзах му се наложило да прибегне до това действие по искане на тъста му, който го обвинил, че е затрил дъщеря му с мъжкото си достойнство. Чак след като опечаленият баща и поканените да премерят с поглед надареността на зетя свидетели се убедили, че няма нищо необичайно и слуховете за големината са силно преувеличени, се стигнало до оттегляне на обвинението и до извинение. Поука за тъста: Голям член вади, голяма дума не казвай! Тъмна вечер. По улицата тътрузи уморено крака натоварена с торби домакиня. Изведнъж насреща й изскача мъж, разтваря със замах шлифера като някакъв илюзионист и лъсва дибидюс гол. Жената се фокусира, премества торбите в едната ръка, а с другата се плясва по челото: „Ох бе, забравих да купя яйца!“. Огромни надуваеми гърди литнаха за радост на мъжката аудитория в различни части на Лондон. Това се случи в рамките на кампания, свързана с насърчаване на кърменето от страна на британските майки. В метрото. Млада жена се опитва да накърми детето си, то се дърпа. Тя го плаши: „Ако не ядеш, ще дам цицката на ей оня чичко там“. След пет минути мъжът се обажда: „Айде бе, госпожа, трета спирка изпускам. Ако ще даваш – давай!“ Още една новина на порнографска тема – ученици в Бургас осъдиха гимназиална директорка, която ги наказала „неправомерно“ за фалшиви медицински бележки. Седем души представили еднакви извинителни с еднакви грешки. При проверката се установило, че подписът и печатът на доктора са различни. Учениците признават, че са си купили медицинските бележки, но не знаели от кого, а и не предполагали, че са фалшиви. А съдът взима твърденията им за чиста монета. Пример за подражание или цинизъм? Хвала на съдиите, поощряващи тази порочна практика. И на родителите, възпитали достойни наследници. Те вероятно са се обучавали в друго време, когато за такива провинения се наказваше с изключване, а не с потупване по рамото. Беж, крачета, да бягаме! Народна приказка в Лозанов вариант. Шефът на ВКС Лозан Панов се изсули през задния вход, за да избегне въпросите за имотната си лебедова половинка. Стой бе, човек, не бягай толкова бързо! Няма да те питаме как се купува апартамент на цена четири пъти по-ниска от пазарната, няма! Искаме да знаем само какво си поръчал на кумовете за медната и за тенекиената сватба. P.s. Сори, пич, ама ние ще сме от страната на булката. Аферистът Цветан Василев, който продължава да се укрива от закона, направи „включване“. В поредното интервю, в което професионалистката Люба Кулезич цупи престорено емоционално устни насреща му, той издаде, че си има къртица – ако не в службите, то в Интерпол. Това обяснява как и защо червените бюлетини за издирване на половинката му и на учената му дъщеря „побеляха“. Най-впечатляващи са реакциите на хората, които са на хранилка при него. Те излизат с аргумента, че в Интерпол не било толкова лесно да се дават и получават подкупи. По метода на изключване - да не би да признавате, че къртицата е в службите? Чичко Паричко ще ви дърпа ушичките, ей! Черната лебедка Бети от клана „АРГО“ изненада мъжа си Лозан. Взел я гола-голеничка, пък тя се оказала със солидна имотна зестра. При все това той й плащал наем. Вече осъзнал се на каква перспективна булка е попаднал, Лозан подсмърча: „Аз съм най-минатият от скандала с апартаментите“. Не бил собственик, щото. Логиката на шефа на ВКС е същата като принципите му. Големият борец за ред в съдебната система си има „частен морал“. Сал една Бети му е останала да му се радва на голите принципи. Малко по-различно стоят нещата по широкия свят. „Отчаяните съпруги“, обвинени в даване на подкупи за постъпването на децата им в престижни университети, рискуват за получат присъди до 20 години затвор, ако бъдат признати за виновни. Минати или прецакани, далите подкупи ще усетят цялата строгост на закона. Срещу ръководителя на престъпната мрежа Уилям Сингър са повдигнати 4 обвинения, включително за изнудване и пране на пари. Мрежата получила общо 25 милиона долара от родители, които желаели децата им да бъдат приети в престижни университети, сред които Йейлския, Станфордския, Южнокалифорнийския, Тексаския, Джорджтаунския, Калифорнийския в Лос Анджелис, \"Уейк Форест\". В някои случаи децата са приемани като спортисти, дори без да имат такива постижения. Което напомня за казуса с доста елитни училища и гимназии у нас. Разликата е само, че имената на далите и взелите подкупи в повечето случаи никога не излизат наяве. Тридесет и трима родители са обвинени, че са ползвали услугите на престъпната група за „частно образование“, като за целта са платили суми, вариращи между 200 000 и 6,5 милиона долара. „Не може да има система за приемане, която е различна за богатите, нито различна съдебна система“, заявил прокурорът Андрю Лелинг на пресконференция в Бостън. Що пък да не може? Да пита Лозан, да му каже. Тема с продължение. Паралелно с имотния скандал с евтините апартаменти за властимащи се разви и друг епизод – пиарско бутане на незаконни къщи. Голяма работа им се отваря на правозащитниците – на купувачите на „Артекс“ по всяка вероятност всичко им е законно, па макар и с вонящ морал, но тези с колибите са си незаконни отвсякъде. Правозащитниците ще трябва да докажат, че не е така по начин, по който само те умеят да извъртат нещата. Това не ви е дискотека след 24 ч. или каруца без номер, натоварена с крадени капаци на улични шахти, която предизвиква пътнотранспортно произшествие. Няма не искам! Настоявам всички шефове и платени служители на правозащитни организации, които толерират беззаконието, да ми дадат подробен списък с адресите си. Ще ги наобиколя и ще реша в чий имот да се самонастаня. Сметки няма да плащам, това е по подразбиране. Ще поканя на гости с преспиване за неопределен период цялата си рода, всички втори, трети и пети братовчеди, тетинчовци и учинайки. Ще щракаме с пръсти и ще подрусваме снага в балкански ритми, защото животът (поне за някои) е песен. Ще бъде един безкраен купон. Поредната акция за събарянето на незаконни къщи в пловдивската „Шекер махала” е капка в морето. Все отнякъде трябва да се започне, така че това е едно добро начало. Иначе къщите ще започнат да никнат не само по махалите. Тази част от „природонаселението” много умело се възползва от своята необразованост. Знаят и разбират, колкото им изнася. От една страна, проявяват забележителна осведоменост, що се отнася до парите, които могат да изклинчат отнякъде, без да се налага да полагат някакъв труд. От друга, твърдят, че не познават законите, защото не могат да ги прочетат. Ето една чудесна инициатива, която могат да предприемат онези, които цицат пари от разни програми. Могат да тръгнат по махалите и да организират литературно четене на Наказателния кодекс. Може да го разиграят и като самодеен театър. Казусът с незаконните обитатели на къщи, бараки, фургони или каквото там възприемат за свой дом, далече не е безобиден. Това е начин на живот, манталитет. Качват се в градския транспорт и не дупчат билети, защото са бедни. А в ръцете им – скъпи телефони с интернет, чаши кафе, пликове с покупки. Същата работа и с къщите. Нямат пари да ги постегнат отвън, но пред всяка втора колиба – BMW. Как го караш това бе, човек? Как му плащаш пътния данък и гражданската? В резервоара да не наливаш вода? Че и на нея й скочи цената, така че едва ли ти е изгодно.", "date": "2019.04.05", "title": "Седмичен мониtоринг  (1 – 5 април)"}
{"url": "https://www.monitor.bg:443/bg/a/view/falshiv-grip-prepylni-bolnicite-161736", "text": "Фалшив грип препълни болниците, алармираха лекари. Бум на заразата, която се причинява от рино и аденовируси има в цялата страна, показнат данните на регионалните здравни инспекции. Наблюдава се една опашка от вирусни инфекции, които ангажират ушите, носа и гърлото. Кои са групите пациенти, които най-често се засягат - това са децата, две-тригодишните и възрастните пациенти с хронични заболявания от страна на дихателната система, сърдечно-съдовата система. Това каза проф. Спиридон Тодоров, началник на Клиника по Уши, нос, гърбо в Университетската многопрофилна болница „Царица Йоанна – ИСУЛ”. Симптомите на вирусните инфекции са всеизвестни. Най-често това са висока температура, обща отпадналост, мускулни болки, ставни болки. В нашата област те са свързани най-вече с болка в гърлото, болка в ушите, намаление на слуха, както и запушване на носа, секреция от носа. Трябва много внимателно да се преценява каква е степента на увреждане на слуховия анализатор, тъй като това може да доведе до трайно намаление на слуха. По думите на инфекционисти заразата мъчи не по-малко от седем дни дори, ако се приемат антибиотици против евентуални бактериални инфекции и развиване на бактериална пневмония. Най-много са болните в София, Бургас, Варна и Сливен. Само за петте работни дни на последната седмица Регионалната здравна инспекция – София съобщава за 1 043 случая на ОРЗ, починали към момента от тях няма. Във Варна инспекцията отчита 169 такива заболявания, като отчита от тях 5 случая на грип макар и сезонът му да отмина. В Бургас регистрираните заболели в регионалната здравна инспекция са 145, а в Сливен са 256 срещу 174 за предходната седмица. Нарастват случаите, регистрирани и в останалите РЗИ-та в страната. Независимо, че т. нар. фалшив грип протича тежко и продължително, не всички ходят на лекар, самолекуват се и затова точната картина на заболеваемостта не е ясна, казаха инфекционисти. Според тях броят на заразените и прекаралите заболяването на крак е несравнимо по-голям, тъй като малцина са потърсили помощта на своя личен лекар.", "date": "2019.04.05", "title": "Фалшив грип препълни болниците"}
{"url": "https://www.monitor.bg:443/bg/a/view/mladeji-ot-diasporata-izviha-bylgarsko-horo-v-centyra-na-varna-161739", "text": "Българско хоро се изви в центъра на Варна по повод закриването на 24-ия Пролетен семинар, организиран от фондация „Българска памет“. 200 младежи от историческата ни диаспора в Молдова, Украйна, Албания, Македония, Сърбия и от България бяха на 5-дневен образователен форум край морето. Младежите надписаха и раздадоха над 1 000 картички и декоративни яйца с Великденски пожелания за жителите на Варна и си направиха обща снимка пред паметника на цар Калоян в градинката на окръжния съд. Семинарът с тях бе по инициатива на фондация „Българска памет“, в партньорство с Община Варна, представителството на Европейската комисия в България и фондация „Ханс Зайдел“. Форумът предостави на българчетата от чужбина възможност да усвоят различни знания и компетенции, свързани с дигиталното предприемачество, виртуалната реалност, 3D-програмирането, нано-сателитите, създаването на видео съдържание, финансирането на собствен бизнес проект и много други. Специално внимание бе отделено на тяхното личностно и професионално развитие. „Искаме да покажем на тези млади хора как най-успешно да се възползват от начините за развитие, които Европейският съюз предлага. Желаем младите ни братя и сестри да свържат образованието и кариерното си развитие с България. В години на демографска криза тази диаспора е ключов наш стратегически резерв. Важно е обаче тези деца да са и достойни граждани в държавите, от които произхождат. Искаме да сме сигурни, че те ще могат успешно да допринасят и за развитието на собствените си общества по местоживеене”, сподели председателят на фондация „Българска памет“ д-р Милен Врабевски, цитиран от varnautre.bg. В рамките на семинара младежите се срещнаха с успешни и вдъхновяващи личности от България, които са водещи предприемачи, новатори, дигитални специалисти, творци и лидери в сферата на науките и роботиката.", "date": "2019.04.05", "title": "Младежи от диаспората извиха българско хоро в центъра на Варна"}
{"url": "https://www.monitor.bg:443/bg/a/view/deca-izrabotvat-glineni-kopija-na-praistoricheska-glinena-igra-161728", "text": "Десетки деца изработват глинени копия на праисторическа настолна игра в музея в Кюстендил. Оригиналната находка, датираща от каменно-медната епоха и експонирана в археологическата зала на РИМ - Кюстендил, представлява керамичен предмет с форма на четиристенна пресечена пирамида. Горната му плоскост е с квадратна форма. Върху нея има 16 ямички, групирани по четири в четири редици. „Предполагаме, че находката е вид развлекателна игра. Откритите паралели със съвременна настолна игра, наречена Манкала, ни дават възможност да приложим адекватни правила за игра с помощта на керамични топчета или малки камъчета, с което да провокираме интереса на децата към експоната. Игрище с 16 кръга дава възможност за игра и с помощта на стикове и пулове“, коментираха експерти от музея в областния град. Музейната работилница „Играта в праисторията“ е част от новата образователна програма на музея „Култура и изкуство в древността“. „Тя се разработва в рамките на проект „Децата и музея. Културното наследство през призмата на детските ръце“, финансиран от Министерство на културата, който е насочен към надграждане на образователната среда в музея“, обявиха още от културното звено в Кюстендил.", "date": "2019.04.05", "title": "Деца изработват глинени копия в праисторическа игра"}
{"url": "https://www.monitor.bg:443/bg/a/view/falstart-po-deloto-sreshtu-fermera-ostavil-desetki-kone-da-umirat-v-osogovskata-planina-161727", "text": "За втори път беше отложено делото срещу фермера Петър Пищалов, който остави десетки коне да умират от студ и глад в Осоговската планина. Този път причина за фалстарт на процеса стана отсъствието на адвоката на Пищалов. „При първото заседание Пищалов не беше редовно призован. Сега се яви, но защитникът му липсваше“, коментираха магистратите от Кюстендил. От Районната прокуратура в Кюстендил, вече е направено предложение Пищалов да бъде освободен от наказателна отговорност, като за сметка на това да му се наложи административно наказание. Санкцията, в размер на 5000 лв., ще влезе в сила, ако на следващото заседание по делото Пищалов бъде признат за виновен. Обвинението срещу кюстендилския фермер е за нехуманно отношение към животните по чл. 78 от Наказателния кодекс. Една година, след като бяха намерени мъртвите коне, Районната прокуратура в Кюстендил внесе обвинителен акт срещу фермера Петър Пищалов, който миналата зима изостави стадото си на произвола на съдбата в Осоговския балкан. „Изглежда, че Пищалов няма да има никакъв проблем да продължава да гледа животни по този начин. Не вярваме на направената проверка. Природозащитници от Кюстендил откриха десетки трупове на починали коне. Сред тях и кобила с новороденото си конче, на които бяха изкълвани очите им. Накрая от прокуратурата излизат с обяснението, че са открити само 5 умрели животни. Това е абсурдно“, коментираха природозащитници от Кюстендил. Скандалът с бедстващите коне в Осоговската планина избухна през месец март 2018 г., след като планинари намериха няколко трупа на животни, а десетки други бяха открити изнемощели от глад и студ.", "date": "2019.04.05", "title": "Фалстарт по делото срещу фермера, оставил десетки коне да умират в Осоговската планина"}
{"url": "https://www.monitor.bg:443/bg/a/view/mutafchiev-vdigna-svetija-graal-za-50-godishninata-si-161734", "text": "Семейството? „Всичко, от което имам нужда“. Близките? „Обичам ги“. Децата? „Сърцето ми“. Така накратко отговори на въпросите от импровизираната анкета в театър „Азарян“ актьорът Христо Мутафчиев, който в четвъртък отбеляза там 50-годишен юбилей в присъствието на близо 300 приятели и почитатели. Шефът на Съюза на артистите честваше двоен празник, тъй като вечерта бе и премиерна за новата му книга „Черно на бяло“, създадена в диалог с варненската писателка Теа Денолюбова и издадена от „Колибри“. Рожденикът се появи на сцената в инвалидна количка – реквизит от спектакъла „За теб“, но веднага скочи от нея и показа, че е в отлична форма, а водещият на тържеството – кукленият актьор Цветелин Павлов, го представи като нещо средно между заради специфичния му дрезгав баритон. Мутафчиев отбеляза, че явно е по-обичан от Станимир Гъмов, тъй като в залата нямало толкова зрители, когато двамата там играят „За теб“, и повика при себе си на белия кожен диван балдъзата Теа Денолюбова, която освен автор на книгата е и сестра на съпругата на Христо. Младата писателка го похвали като „най-добрия зет“ и определи диалога с него при подготовката на творбата като „игра на пинг-понг, но с огнени топчета“. Гъмов бе изпратил видеопоздравление за юбиляря, понеже същата вечер имал артистичен ангажимент в Разлог. В посланието си той бе кратък, защото в книгата бил споменаван съвсем недостатъчно, и с черен хумор пожела на партньора си „скоро да му празнуват 40“. Надяваме се, че става дума за 40-о представление на „За теб“... „Оцелявам, за да тормозя и дразня хората, защото още ги обичам“, заяви Христо Мутафчиев. Той покани на сцената двамата си синове, за да ги представи на публиката – младия актьор Асен Мутафчиев и по-малкия, Благовест; спомена неведнъж и дъщеричката Ая. призова Денолюбова, но никой не се обади. На първия ред, близо до съпругата на Христо – Елица, седеше и първата жена на актьора Лиза Шопова – майката на Асен. Задушевни моменти от изповедта на Мутафчиев четоха актьорите Веселин Плачков, Петър Калчев и самият Асен. От тях стана ясно, че Мутафчиев перифразира Фредерик Бегбеде, защото според него влюбването трае 9 месеца; сравнява любовта с картина, чиято рамка трябва често да се пребоядисва, за да не загуби златния си блясък; когато изпраща Ая на училище, 3-те важни неща, които й казва, са „Обичам те, пази се, забавлявай се“. Участниците в токшоуто на сцената характеризираха книгата като топла, уютна и мила, каквато „не очакваш от такъв ръб“, и събуждаща хъса за живот. В нея актьорът е споделил и забавни случки от детството си: например как изял цели 2 щафети луканка и се поболял от салмонелоза, а в болницата изливал супата в мивката, докато я запуши... Акробатът Енчо Керязов, голям приятел на рожденика, му подари специално поръчана чаша, имитираща Светия граал. Дошлият по-късно на партито Стефан Вълдобрев изненада Мутафчиев с изпълнение на „Тази песен не е за любов“, а Христо припомни, че той пръв го открил и му помогнал при инцидента с инсулта преди 9 години. Славчо от Б.Т.Р. пък се представи с „Няма връщане назад“. Излишно е да уточняваме, че Христо също пусна глас и дори танцува, поклащайки се в ритъма на рокпарчето. Вечерта завърши с Мини Маус, балони и Happy Birthday. „Вие ме изненадахте. всички бяхте положително настроени – аз ви усещам“, благодари на публиката на изпроводяк развълнуваният 50-годишен млад човек.  ", "date": "2019.04.05", "title": "Мутафчиев вдигна Светия граал за 50-годишнината си"}
{"url": "https://www.monitor.bg:443/bg/a/view/bebeto-na-gordyn-ramzi-sybra-19-000-posledovateli-v-instagam-za-den-snimki-161733", "text": "Популярният кулинар Гордън Рамзи стана баща за пети път. Това съобщи самият той с кадър в социалните мрежи. с тези думи звездният готвач и съпругата му Тана съобщиха радостната вест. Те публикуваха своя снимка с бебето от родилното, а по-късно същият кадър оглави и профила на малкия Оскар в Инстаграм. Само за ден най-младото попълнение на фамилията Рамзи се сдоби с над 19 хиляди последователи в социалната мрежа, а вече се публикуват и първите фотоси от негово име. Първата такава е с по-голямата му сестра Матилда, която е вече на 17 години. Водещият на американския Hell's Kitchen и любимата му имат още три наследници - Меган е на 20 г., както и близнаците Джак и Холи, които са на 19 г.", "date": "2019.04.05", "title": "Бебето на Гордън Рамзи събра 19 000 последователи в Инстагам за ден (СНИМКИ)"}
{"url": "https://www.monitor.bg:443/bg/a/view/9-novorodeni-bebeta-vyv-varna-po-obshtinskata-invitro-programa-161731", "text": "9 бебета са родени с помощта на общинската инвитро програма от началото на миналата година досега, съобщиха от дирекция „Здравеопазване“ в Община Варна. За периода от 2015 до 2018 година общо новородените по общинската програма са 48. За същия период в подкрепа на двойките с репродуктивни проблеми са били осигурени 503 000 лева от бюджета на Варна. Тази година за инвитро програмата са заделени 160 000 лв. Предвидени са възможности за плащане до 2 000 лв. на двойка, използваща собствен генетичен материал, и до 3 500 лв. с донорски материал. Кандидатите трябва да отговарят на някои критерии, коментират от общината, като посочват, че това трябва да са двойки, на които предстои извършване на предварителни изследвания, манипулации и медицински услуги за доказване причината за репродуктивните проблеми, които не се поемат от Центъра за асистирана репродукция и от НЗОК или кандидати, които са изразходвали 4 опита за инвитро процедури, финансирани от Центъра за асистирана репродукция, като предоставят медицинска документация за тези опити. Там са и такива, които са показани за извършване на инвитро на естествен (спонтанен) цикъл, при възраст на жената до 43 години и двойки показани за инвитро процедура с донорски генетичен материал, при възраст на жената до 48 години. Подробна информация за необходимия набор от общи документи и специфична медицинска документация, необходими за кандидатстване, е достъпна на сайта на Община Варна. Документите се подават на гише №13 в сградата на общината.", "date": "2019.04.05", "title": "9 новородени бебета във Варна по общинската инвитро програма "}
{"url": "https://www.monitor.bg:443/bg/a/view/razsledvat-telesna-povreda-sled-incidenta-s-javor-zahariev-161738", "text": "Фронтменът на Gravity Co Явор Захариев е починал. Това съобщи bTV, като цитира близки на вокалиста. Той бе приет в \"Пирогов\" в изключително тежко състояние преди два дни, като въпреки упоритата борба на лекарите за живота му, усилията им не се увенчаха с успех.  По-рано през деня стана ясно, че в столичното Четвърто РПУ е образувано досъдебно производство за телесна повреда на Захариев. Разследващите се надяваха, че ще могат да го разпитат, но музикантът така и не дойде в съзнание.  „Благодаря на всички, които сте с нас и Явор, на всички, които се обаждате, които макар и мъничко мислите за него, написа във фейсбук сестра му Рая Крумова. - Това е един човек, който на мравката път прави. Да, може да има или имал слаби страни, но кой от нас няма, та ние сме хора. Моля тези, които го докараха до това състояние, да застанат пред огледалото и да си помислят те как биха изглеждали? Ако бяха на неговото място? Аз съм вярваща и знам, че бог ги е видял и бог ще съди. С теб съм и искам цялата ми сила да е в теб сега. Всички сме с теб“, пише още тя. Другата сестра на Явор - Мария, която е в Испания, обяснява в коментар във фейсбук, че брат й в момента е в предизвикана изкуствена кома. Вокалистът на групата Gravity Co беше открит в сряда по обяд окървавен и с множество травми на тавана на жилището си в столичния кв. „Лозенец“. Явор Захариев е престоял часове сам на тавана, преди да бъде намерен от своите близки, които са повикали Спешна помощ. Фрактурата на носа и останалите травми по тялото му пък най-вероятно са следствие от падане. Освен външните наранявания певецът имал и вътрешни увреждания, които не са свързани с инцидента. От известно време Захариев имал и сериозни бъбречни проблеми. В началото на миналата година вокалистът на Gravity Co призна пред медии, че 3 години е бил в комуна в Хърватия, където се е борил със своята наркотична зависимост.", "date": "2019.04.05", "title": "Почина фронтменът на Gravity Co (ОБНОВЕНА)"}
{"url": "https://www.monitor.bg:443/bg/a/view/strelba-v-ajndhoven-prichinite-sa-neizvestni-161737", "text": "Стрелба в холандския град Айндховен причини смъртта на поне един човек тази сутрин.  Жертвата е 54-годишен мъж, който е починал в районна болница, според репортер на „Омроп Брабант“. Малко преди 9,30 ч. са получени първите телефонни обаждания към службите за спешна помощ, съобщаващи за изстрели на улицата в квартал \"Дретс Дорп\". Жител на въпросната улица е казал пред в. Eindhovens Dagblad, че всичко е \"звучало твърде силно, за да идва от фоейрверки\". Според друг свидетел заподозряният е изстрелял поне два изстрела, пише NL Times. Местната полиция досега не е задържала стрелеца. Няма официални данни за причините за стрелбата. Сайтът за местни новини Studio040 съобщи, че жертвата е била простреляна, докато е седяла в колата си.", "date": "2019.04.05", "title": "Стрелба в Айндховен, причините са неизвестни "}
{"url": "https://www.monitor.bg:443/bg/a/view/grisho-poluchi-podkrepa-ot-majka-si-v-monako-161732", "text": "Григор Димитров получи подкрепата на най-важния човек в живота си преди старта на турнира в Монте Карло. Той пусна снимка в Инстаграм, на която позира с майка си Мария в Монако, където живее и тренира от години. „У дома с моята №1“, написа под фотото Гришо, което обаче отприщи гневни коментари на българите. Последователи на тенисиста в социалните мрежи веднага го „погнаха“ за това, че домът му е в България, а не в Монте Карло. Певицата Рут Колева дори се пошегува с него, като коментира, че \"Хасково доста се е променил\". „Монако ли е твоят дом?“, запита го риторично друг негов фен. Бившият му треньор Роджър Рашийд обаче прати прегръдка на майка му, а френската тенисистка Ализе Лим, която по едно време бе спрягана за негова приятелка, изпрати сърце. „Мастърс“ турнирът в Монте Карло започва на 14 април, а на него българинът има да защитава 360 точки от актива си след играния 1/2-финал през миналия сезон. Григор се прибра в Монако след отпадането си в третия кръг на надпреварата в Маями, където отстъпи пред австралиеца Джордан Томпсън. Той ще започне сезона на клей от „домашната“ надпревара с нова екипировка, като до „Ролан Гарос“ ще заложи на светло синьото. Преди ден Григор тренира заедно с британеца Кайл Едмънд, като редува заниманията на корта с видео игри с масажиста си Алгис Христов.", "date": "2019.04.05", "title": "Гришо получи подкрепа от майка си в Монако"}
{"url": "https://www.monitor.bg:443/bg/a/view/sblysyk-na-migranti-s-policijata-v-gyrcija-161722", "text": "Сблъсъци между мигранти и гръцката полиция избухнаха пред лагер в Северна Гърция, където се събраха стотици хора с надежда да възобновят маршрута, по който през изминалите години преминаха стотици хиляди към по-богатите европейски страни, предаде Асошиейтед прес. След анонимни призиви в социалните мрежи за дълъг преход през строгоохраняваните балкански граници, полицията съобщи, че над 500 души, сред които семейства с малки деца, са се събрали вчера в царевично поле край мигрантския лагер Диавата, който се намира на около 10 км западно от град Солун. Някои издигнаха палатки, а десетки други пристигнаха на мястото пеша.  По-късно около 200 души влязоха в сблъсък с полицията, след като се опитаха да пробият полицейски кордон. Те хвърляха камъни по полицаите, които отговориха със сълзотворен газ и шокови гранати. Не се съобщава за ранени или задържани.  Повечето от мигрантите вече са поискали убежище в Гърция, но искат да стигнат до границата със Северна Македония, на 60 км от тях, и да се опитат я преминат.  Агенцията за бежанците на ООН осъди призивите в социалните медии, подчертавайки, че нелегалното преминаване на границата е рисково и опасно. В декларация, в която се предупреждава за фалшива информация и слухове в социалните медии, Върховният комисарят на ООН за бежанците заяви, че не окуражава нередовни движения и отбеляза, че държавите имат право да охраняват границите си.  Хората, които са се събрали около претъпкания лагер Диавата, заявиха, че ще пробват късмета си на границата. Мигрантите ще се опитат да преминат границата със Северна Македония, въпреки вероятната съпротива от страна на полицията в двете страни.  Ще се опитаме да ги убедим да ни пуснат да продължим в Европа, заяви 35-годишен иракски кюрд.  Над 70 000 мигранти са блокирани в Гърция след затварянето на границите през 2016 г. и споразумението между ЕС и Турция, целящо да спре миграционния поток, отбелязва АП.", "date": "2019.04.05", "title": "Сблъсък на мигранти с полицията в Гърция"}
{"url": "https://www.monitor.bg:443/bg/a/view/dejurni-grupi-shte-pazjat-gorite-ot-pojari-161721", "text": "За опазване на горите от пожари да се организират денонощни дежурства по определен график в държавните горски стопанства, държавните ловни стопанства, учебно-опитни горски стопанства, общините и юридическите лица, собственици на гори, които имат изготвени годишни оперативни планове. Това разпореди областният управител на Пазарджик Стефан Мирев, като определи периода от април до октомври за пожароопасен сезон.   Директорите на държавните горски стопанства, държавните ловни стопанства, учебно-опитни горски стопанства и общините – собственици на гори, съгласувано с Районните служби по пожарна безопасност и защита на населението, да обозначат трайно на терена и информират населението за определените от тях участъци в горите с повишена пожарна опасност (I-ви клас), както и да засилят дейността по раздаване на противопожарни декларации на население, туристи, берачи на гъби и билки, собствениците на гори и земи около и в държавни горски територии, пастири и други лица, пребиваващи или извършващи дейности в горски територии. Забранява се паленето на открит огън и извършването на огневи работи на разстояние, по-малко от 100 м от границите на горските територии. Съгласно заповедта на губернатора сдруженията на ловците, на риболовците и на туристите в България чрез своите органи трябва да инструктират членовете си за правилата за пожарна безопасност в горските територии и да попълват противопожарни декларации преди всеки излет. Кметовете на общини и населени места са длъжни да организират за сметка на общинския бюджет доброволни формирования за гасене на горски пожари по реда на Закона за защита при бедствия. Директорите на държавните горски стопанства, държавните ловни стопанства и учебно-опитните горски стопанства да организират специализирани групи от служители и работници за действия при гасене на горски пожари. Особено внимание следва да се обърне на пострадалите от корояди и засегнатите от съхнене иглолистни култури, падналата на земята и непочистена към момента съхнеща дървесина и клони са предпоставка за лесно запалване и развитие на горски пожари. Осигуряване на проводимостта на горските пътища за противопожарна техника, като се продължи разчистването на падналите стъбла, препречващи пътищата и се отремонтират повредените от порои участъци. Лице, забелязало пожар в горските територии, е длъжно незабавно да предприеме действия за уведомяване на центровете за приемане на спешни повиквания към единния европейски номер 112, се казва още в заповедта на областния управител на Пазарджик.", "date": "2019.04.05", "title": "Дежурни групи ще пазят горите от пожари"}
{"url": "https://www.monitor.bg:443/bg/a/view/pravjat-3-d-modeli-na-chinijata-i-syborenija-pametnik-1300-godini-pred-ndk-161716", "text": "Специалисти от кипърска компютърна лаборатория подготвят създаването на 3 D-модели на рушащата се Чиния на Бузлуджа, несъществуващия вече монумент „1300 години България“ пред НДК и Паметника на Съветската армия в София, които ще бъдат представени в специална интернет платформа заедно с документални спомени и становища за тях, съобщи директорът на дома на хумора и сатирата в Габрово Маргарита Доровска. Работата е по съвместен проект, в който участват арт-експерти от  Любляна,Прага,Виена, Никозия, Белград и Габрово, като половината от необходимото финансиране е по една от програмите на Европейската комисия. Проектът Nonument е стартирал през 2017-а година и трябва да приключи през есента,той предвижда да бъдат заснети и документирани по различен начин общо 80 обекта и пространства , създадени преди време по идеологически причини и пак заради тях забравени или изоставени. „Искаме да покажем тези в много отношения спорни паметници и места без да предлагаме какво да се случи във времето с тях, защото когато хората нямат информация много лесно махат с ръка и не желаят те да бъдат запазени!“, коментира Доровска. В рамките на този международен проект поканени от кипърската фондация „Артос“ от Никозия специалисти в продължение на два дни са извършили   360 °-VR-видео и 3D-сканиране на Чинията, за да бъде изработен точен модел на мегамонумента, за който в от няколко месец екип от Министерството на културата и националния институт за недвижимите паметници подготвя документация за обявяването му за паметник на културата.Специално за кипърските експерти старозагорският областен управител Гергана Микова е издала разрешение за отварянето на Чинията, където достъпът от съображения за сигурност е забранен и има жива полицейска охрана. Едновременно с работата по изработката  на 3 D-моделa, словенският партньор по проекта, МоТА /Музей на прехода/ прави  интервюта с хора от различни възрастови групи в Казанлък, Шейново, Габрово и София, чрез които да проследи доколко те познават историята на паметника и какво е мнението и сантиментите им към него, уточни Доровска. Тепърва предстои екип от студенти в  УАСГ да направят свое проучване за състоянието на конструкцията на Чинията, което да послужи за бъдещата работа по подготовката на проектите за санирането й.То вече беше препоръчано от представителите на международната организация „Европа Ностра“, които посетиха Бузлуджа миналата година и направиха своите препоръки към държавните институции за бъдещето му използване като туристическа и културно-историческа атракция. Близо 14 млн лева е струвало изграждането на Чинията , която отваря врати през 1981 година,според експертите от Европа Ностра възстановяването ще струва около 7,5 млн евро без ДДС, като в тази сума е включена и  направата на специален асансьор по стоманобетонния пилон, за да могат посетителите да се наслаждават на гледката от 70-метрова височина.Парите могат да бъдат предоставени от Европейския фонд за регионално развитие или от Кохезионния фонд, ако бъде изготвен проект , с който да се ангажира държавата в лицето на правителството. Според авторите на докладите /водещи специалисти от международен мащаб/  „паметникът Бузлуджа е уникално инженерно постижение\" и \"шедьовър на архитектурата и изкуството от явно европейско значение заради своята история, изключителни характеристики и многобройни възможности за ново предназначение\". Те предлагат той първо да бъде обезопасен , което ще струва около 500 000 евро, тази сума може да бъде предоставена от републиканския бюджет като целева субсидия.  ", "date": "2019.04.05", "title": "Правят 3D модели на Чинията и съборения паметник пред НДК"}
{"url": "https://www.monitor.bg:443/bg/a/view/ivet-goranova-iskah-poveche-ot-bronz-na-evropejskoto-161726", "text": "Бронзовата медалистка от европейското първенство по карате за жени Ивет Горанова заяви, че е доволна от представянето си на шампионата в Гуадалахара (Исп), но е искала да бъде на финал. „И трите момичета, които бяха преди мен в класирането, ги победих две седмици по-рано на турнира Премиер лига в Залцбург, разказа 19-годишната Горанова, която е и бронзова медалистка от световното м.г. - В деня на елиминациите не се чувствах добре физически, губех концентрация по време на мачовете. Но това, че играх срещу водачката в световната ранглиста Анжелика Терлюга от Украйн за бронза ме мотивира повече. Тя ме беше победила на турнира в Китай. Една среща може да я вземеш само, ако си по-концентриран и психически подготвен от противника\", допълни още Ивет. На 17 април тя заминава за участие на Премиер Лига в Мароко, а в края на месеца й престои Балканското първенство в Сърбия. През май националите ще имат лагер и турнир в Турция, след което е Премиер Лига в Шанхай (Китай). Горанова и останалите се готвят за европейските олимпийски игри в Минск от 20 до 28 юни.", "date": "2019.04.05", "title": "Ивет Горанова: Исках повече от бронз на европейското"}
{"url": "https://www.monitor.bg:443/bg/a/view/i-umerenoto-piene-e-vredno-za-zdraveto-161725", "text": "Ново изследване оборва теорията за ползата за здравето от умереното пиене, изразяващо се в едно или две питиета на ден, предаде Асошиейтед прес, позовавайки се на публикация в списание \"Лансет\". Проучването е направено в Китай и според него умерената консумация на алкохол е свързана с леко завишен риск от инсулт и високо кръвно налягане. Авторите му обаче не са установили дали малките количества алкохол повишават опасността и от инфаркт. Резултатите оспорват широко разпространеното схващане, че хората, които пийват чашка или две на ден, са изложени на по-нисък риск от инсулт и проблеми със сърцето в сравнение с въздържателите. \"Твърдението, че алкохолът оказва някакъв вълшебен защитен ефект, не почиват на сериозна научна основа\", категоричен е Ричард Пето от Оксфордския университет, който е един от ръководителите на изследването. Специалистът отбелязва още, че откритието е приложимо и към други популации извън Китай, както и към други питиета като бира и вино, въпреки че изследваните лица са консумирали основно твърд алкохол.", "date": "2019.04.05", "title": "И умереното пиене е вредно за здравето"}
{"url": "https://www.monitor.bg:443/bg/a/view/shell-shte-dostavja-lng-na-japonija-po-cena-obvyrzana-s-vyglishtata-161724", "text": "Shell Eastern Trading, дъщерна на британско-холандската Royal Dutch Shell от 2020 г. ще достави в Япония по 500 хил. т втечнен природен газ (LNG) по цена обвързана с котировките на въглищата, става ясно от прессъобщение на купувачите от Tokyo Gas. Японската компания има 11 млн. потребители и е най-голямата в сферата на битовото газоснабдяване в Страната на изгряващото слънце. Двете компании вече подписаха 10-годишен договор за използване на иновационната формула, като първите доставки ще бъдат осъществени точно след 12 месеца.", "date": "2019.04.05", "title": "Shell ще доставя LNG на Япония по цена обвързана с въглищата"}
{"url": "https://www.monitor.bg:443/bg/a/view/cska-trygvame-za-dubyl-161720", "text": "ЦСКА се готви да нанесе втори болезнен удар по „Лудогорец“, с който да отвори пътя си и към спечелването на титлата. Двата тима се изправят в нов сблъсък помежду си днес от 17.15 ч., а разликата между двата тима е само 3 точки. „Отборът ни е напълно достоен да завърши сезона с дубъл. Лично аз ще бъда разочарован от всяка друга развръзка“, заяви гръмко в ефира на Диема главният мениджър на ЦСКА Стойчо Стоилов. През седмицата „червените” направиха много голяма стъпка на втория фронт, като отстраниха „орлите“ с 1:0 в Разград, а всички в клуба са настроени за нов удар по шампионите днес. Стоилов за пореден път подчерта, че очаква нова и нападна родните съдии с твърдението, че „пазят” футболистите на разградчани. Шефът на „червените” в прав текст заяви, че в мача за Купата е видял спестени 4 червени картона за играчи на „Лудогорец“. На полуфиналите „армейците“ ще трябва да се преборят с „Ботев“ (Пд), за да достигнат до финалната битка за трофея, докато другата двойка противопоставя „Локомотив“ (Пд) и „Септември“. Пловдивските тимове са домакини в първите мачове на 16/17 април, докато реваншите са на 23/24 април. „Ще подходим отговорно и сериозно, за да може да се представим по възможно най-добрия начин и да се класираме за финала“, коментира изпълнителният директор на ЦСКА Пламен Марков. Почетният президент Димитър Пенев пък заяви, че клубът Междувременно от „Армията“ представиха първите планове за новия стадион. „В момента мащабният проект е на ниво „предпроектно проучване“. Предстоят нелеки процедури в бъдеще освен по избора и одобрението на офертите, така и най-вече по съгласуване и сериозна съвместни работа с държавата и Столична община“, разкриха „армейците“.", "date": "2019.04.05", "title": "ЦСКА: Тръгваме за дубъл"}
{"url": "https://www.monitor.bg:443/bg/a/view/bekali-poluchava-cjalata-sportna-vlast-v-levski-161729", "text": "Медиите в Румъния отделиха подобаващо място на новината, че сънародникът им Богдан Патрашку бе назначен за главен скаут на „Левски“. Ексцентричният Джовани Бекали и агенцията на неговите братовчеди пък получи ексклузивното право да се занимава със спортния мениджмънт на „сините“. Според информациите назначението е дошло лично от боса Васил Божков, а gsp.ro твърди, че милиардерът е предоставил частен самолет на братята Бекали и им е поверил спортното управление на клуба. Според други публикации в Румъния, „Бекали Мениджмънт Консултинг“ ще има правото и да посредничи за всички трансфери на „сините“. Наставникът Георги Дерменджиев пък коментира, че подобен ход е дори закъснял. „Аз познавам скаута Богдан Патрашку. Разговарял съм с него, така че всичко е в рамките на нормално“, коментира Дерменджиев. 39-годишният Патрашку заема позицията на Кирил Вангелов, който бе освободен от поста след пристигането на Павел Колев. В лагера на „Левски“ посочиха още, че са готови да се оттърсят от двете загуби във Варна този сезон преди гостуването на „Черно море“ в неделя от 17.30 ч.", "date": "2019.04.05", "title": "Бекали получава цялата спортна власт в „Левски“"}
{"url": "https://www.monitor.bg:443/bg/a/view/rado-tushev-oproverga-sluhovete-che-bradyra-si-otiva-ot-efira-161730", "text": "Радослав Тушев, който се прочу като продуцент и един от гласовете на „Биг Брадър“ отрече слуховете, тиражирани през последните дни, свързани с падането на предаването от ефир. написа той в социалните мрежи, а повод за коментара му даде най-добрият кулинар сред рапърите Лео Бианки, който изрази съжалението си, че Къщата е вече разрушена. Припомняме, че след като стартираха ремонтни дейности по сградата, която даде терен на последния „Биг Брадър“ в медийното пространство се тиражираше новината, че причината за това е фактът, че риалити шоуто ще преустанови излъчването си. Въпреки че с коментара си Тушев отхвърли подобна версия обаче постът бе изтрит броени часове след публикуването му.", "date": "2019.04.05", "title": "Радо Тушев опроверга слуховете, че Брадъра си отива от ефира"}
{"url": "https://www.monitor.bg:443/bg/a/view/proekt-na-mlada-bylgarka-specheli-konkurs-v-germanija-161711", "text": "Проект с водещо участие на младата българска архитектка Дора Иванова за създаването на нов  център с места за стари хора, които се нуждаят от специализирано обгрижване спечели международен конкурс, обявен от немския град Нойбранденбург. Проектът предвижда върху площ 12 000 кв м в най-големия квартал Остстад да бъдат изградени 50 апартамента, детски градина , амбулатория, помощни помещения и болнично заведение, където след 2021 година да бъдат настанени около 150 мъже, жени и семейства, които имат нужда от специализирана асистенция на медицински лица. До скоро на този терен е имало панелни блокове, строени през 60-те и 70-те години на миналия ХХ в. Концепцията, предложена от арх. Дора Иванова и колегите й, сред които има немци, испанци, грък  и сириец , работещи за архитектурните компани DGI Bauwerk и GINA Barcelona Architects е базирана на използването на  слънчевата топлинна енергия с геотермално съхранение да покрива и фотоволтаици, които ще покриват близо 90- на сто от общата необходима за функциониране на комплекса еленергия. Сградите ще бъдат с височина до 4 етажа, те ще се  строят с максимално използване на дървени материали на контейнерен принцип. Изграждането ще се финансира от немската държава и общината, настанените там ще заплащат минимален наем, идеята е възрастните да не се откъсват изцяло от обществения живот и да контактуват максимално със следващите поколения. Подобен комплекс ще се изгражда за пръв път в Европа. В конкурса са участвали 10 предварително избрани и поканени  архитектурни бюра от различни страни на ЕС подготовката е продължила около 2 месеца,журито е било от 16 членове. 28-годишната арх.  Дора Иванова е възпитаник на Берлинския технически университет, тя е автор на проекта за възстановяването на бузлуджанския монумент и използването му като уникален музей за различните етапи от развитието на българската държава.Проектът й получи изключително висока оценка от експертите на международната организация „Европа ностра“, които вече излязоха със специален доклад и препоръки към родните институции за санирането и оживяването на соцмастадонта. Очаква се до няколко месеца от министерството на културата да предоставят на монумента статут на недвижим паметник на културата, което да даде възможност да се кандидатства за финансиране от програмите на ЕС.При последното си посещение в България през седмицата арх. Иванова, която живее постоянно в Германия припомни, че подобен тип паметници се радват на изключителен  интерес и няма пречки след „очовечаването“ й Чинията да се самоиздържа от финансовите приходи", "date": "2019.04.05", "title": "Проект на млада българка спечели конкурс в Германия"}
{"url": "https://www.monitor.bg:443/bg/a/view/iztegliha-ot-pazara-60-tona-negodni-hrani-161719", "text": "След акция на „Икономическа полиция“, НАП и БАБХ от пазара бяха спрени за разпространение близо 60 тона хранителни стоки с неясен произход или изтекък срок на годност. Съвместната операция е проведена на 3 април т.г. на територията на столицата и в областите Видин, Русе, Добрич, Варна, Бургас, Ямбол, Хасково, Пловдив и Благоевград. В рамките на проверките е инспектирана дейността на дружество за производство на млечни продукти, което стопанисва складове на различни места в страната и извършва търговска дейност с месо, месни продукти, мляко, млечни и имитиращи продукти, като осъществява вътрешнообщностни продажби и покупки, както и внос и износ от трети страни. Служителите на НАП са осъществили пълен преглед на фирмата и инвентаризация на стоковата наличност. В складовете на дружеството в три града са установени около 12 000 кг месо и колбаси с изтекъл срок на годност, както и стоки без необходимите документи за произход и съхранение – общо 47 375 кг сухо мляко, открити в проверяваните складове. В друг склад са установени разлики в касовата наличност, а също и два нерегламентирани склада. Предстои да бъдат издадени съответните актове и наказателни постановления, както и протоколи за унищожаване на храни, негодни за употреба. Стоката без документи е поставена под възбрана, на отговорно пазене до предоставяне на съответните необходими документи за произход. По време на проверката са предприети мерки и за проследяване на товарни автомобили и контейнери през едно от морските пристанища, пристигащи с поръчани от фирмата стоки. Установено е, че за времето на активните дейности по инспекцията е забавено влизането им в страната.", "date": "2019.04.05", "title": "Изтеглиха от пазара 60 тона негодни храни"}
{"url": "https://www.monitor.bg:443/bg/a/view/zadyrjaha-kradec-piroman-podpalil-apartament-v-jambol-161713", "text": "22-годишен жител на Ямбол е задържан от полицията след сигнал за умишлен палеж на апартамент във високоетажен блок на улица в квартал „Златен рог“. Сигналът за пожара в жилището е бил получен към 15,30 часа на  3 април, след гасенето в блок 27 станало ясно, че пожарът е предизвикан умишлено от неканен „гост“, който преди да хвърли клечката с кибрит се измъкнал, отнасяйки със себе си телевизор и друга техника. Няколко часа по-късно криминалистите са влезли в следите на познатия й им от други инциденти млад мъж, който бил задържан при опит да изтъргува плячката си. Крадецът – пироман е задържан за 24 часа по закона за МВР, повдигнато му е обвинение за палеж и влизане с взлом в частен имот , с постановление на прокуратурата е оставен в ареста за 72 часа. Продължават следствените действия, предстои да бъде поискано постоянното му задържане от съда, уточни районният прокурор на Ямбол Мина Грънчарова  ", "date": "2019.04.05", "title": "Задържаха крадец-пироман, подпалил апартамент в Ямбол"}
{"url": "https://www.monitor.bg:443/bg/a/view/izlojba-pokazva-kolekcija-ot-avtentichni-bylgarski-nosii-i-shevici-161708", "text": "Изложба „Червен Великден! Зелен Гергьовден!“ предстaвя в Археологическия музей във Варна автентични български носии и шевици. Нейни организатори са ръководителят на проектите „История в шевици“ и „Виртуален музей на България“ Славян Стоянов и колекционерите Радослав Радков и Илонка Станкова. „Във Варненско има много преселници от различни краища на България и затова не могат да се откроят типични за този край носии, коментира Славян Стоянов. Спецификата на традиционните облекла е повлияна от това, че в областта има, както влияние от Добруджа, така и от културата на ваяците, има още от тракийци и гагаузи. В определени райони има местно, старо население, каквото са ваяците. Те се самонаричат кавадари и са придошли от Еркеч и Горица. Преселват се във Варненско и обособяват собствена местна специфика на носията. В някои от селата се срещат и носии от Странджа и Сакар. Към края на Османския период Варна и Добруджа са почти обезселени и тогава насам започват да се преместват различни групи от хора“, уточни Стоянов. Експозицията включва над 20 носии от цяла България, като показво основно облеклото на християнското население. Славян Стоянов представя и 12 фотографски табла от фонда на Историческия музей в Провадия. Те илюстрират шевичните орнаменти и семантиката, които предците ни са влагали в носиите. Изложбата се открива 17,30 часа в зала „Север“ на Варненския археологически музей. Освен експозицията, публиката ще може да види кратко ревю, мултимедийна презентация и демонстрация на ваяшко забраждане от село Аврен. Експозицията ще остане в музея през целия април до началото на май.", "date": "2019.04.05", "title": "Изложба показва колекция от автентични български носии и шевици"}
{"url": "https://www.monitor.bg:443/bg/a/view/toto-pechalbi-tiraj-27-161709", "text": "„6 от 49“: Числа - 13, 27, 28, 43, 45, 49. Печалби: 6 – няма, 5 – 6 по 4161,20 лв., 4 – 317 по 78,80 лв., 3 – 7033 по 4,90 лв. ДЖАКПОТ: 3 107 894,20 лв.  Числа - 1, 16, 21, 26, 30, 41. Печалби: 6 няма, 5 – 8 по 1052,30 лв., 4 – 218 по 38,60 лв., 3 – 3231 по 3,70 лв. ДЖАКПОТ: 314 431,27 лв.  I теглене: 6, 20, 30, 33, 35. Печалби: 5 – няма, 4 – 183 по 180,70 лв., 3 – 5859 по 7,50 лв. II теглене: 10, 18, 23, 26, 27. Печалби: 5 – 1 по 19 997,80 лв., 4 – 287 по 80,40 лв., 3 – 7450 по 4,50 лв.  Числа - 6, 12, 16, 33, 37; зодия 6 – Дева. Печалби: 5+1 – няма, 5 – няма, 4+1 – няма, 4 – 5 по 500,00 лв., 3+1 – 29 по 100,00 лв., 3 – 204 по 10,00 лв., 2+1 – 247 по 5,00 лв., 1+1 – 1145 по 1,50 лв., 2 – 2622 по 0,80 лв., 0+1 – 1726 по 1,00 лв. ДЖАКПОТ: 3 000 000,00 лв.  Позиция - 1, 3, 9; цифри – 9, 3, 5. Печалби: 3 – няма, 2 – 366 по 65,10 лв. ДЖАКПОТ: 23 840,50 лв.  Година 43, месец 03, дата 14, ден 6. Печалби: I група – няма, II група – няма, III група – 2 по 167,30 лв., IV група – 1 по 209,20 лв., V група – 3 по 69,70 лв., VI група – 3 по 55,80 лв., VII група – 12 по 17,40 лв., VIII група – 14 по 12,00 лв., IX група – 35 по 7,20 лв., X група – 56 по 5,20 лв., XI група – 113 по 3,00 лв., XII група – 207 по 2,00 лв., XIII група – 386 по 2,30 лв., XIV група – 1283 по 1,10 лв., XV група – 2053 по 1,10 лв. ДЖАКПОТ: 5600,38 лв.", "date": "2019.04.05", "title": "Тото печалби, тираж №27"}
{"url": "https://www.monitor.bg:443/bg/a/view/23-metrov-kryst-svetna-kraj-krepostta-ovech-nad-provadija-161718", "text": "Огромен 23-метров кръст светна снощи край крепостта Овеч над Провадия. Християнският символ е издигнат на платото „Табиите“, в непосредствена близост до мостовото съоръжение на крепостта и се вижда от целия град. В края на миналата година общинският съвет на Провадия одобри проекта и поставянето му над града. Идеята, инициативата и финансирането обаче са изцяло частни, обясняват от градската управа. Зад тях стои местният земеделски производител Стойчо Стоев. Кръcтът ще пази градът от лоши поличби и пpиpодни бедcтвия, коментират провадийци, които се гордеят с новат местна забележителност, която се вижда и през нощта. Преди година християнски кръст бе издигнат и над девненския квартал „Повеляново“, като по този начин бе реализирана една отколешна мечта на жители му. Изработването на монумента-символ на християнската вяра, бе дело на варненска фирма, която извършва дейност на територията на Девня. Кръстът е висок 4 метра, широк е 2 метра и тежи около 100 килограма. В пренасянето му на ръце и поставянето му в труднодостъпната местност „Сиври баир“ тогава се включиха доброволци от квартала и общински служители. По инициатива на сем. Георгиеви пък до монумента бе издигнат и българският трибагреник. Местността „Сиври баир“ се намира на изток от „Повеляново“ и от нея се разкрива панорамна гледка към целия квартал и промишления комплекс. Това бе вторият подобен религиозен монумент, който се извисява над Девненската низина, за да я предпазва от беди и нещастия. Първият кръст е от бетон и бе дело на покойния родолюбец Стоян Жечев. Той е издигат в местността „Глиган чешма“, Западно от квартал „Девня-1“, уточняват местните родолюбци.", "date": "2019.04.05", "title": "23-метров кръст светна край крепостта Овеч над Провадия"}
{"url": "https://www.monitor.bg:443/bg/a/view/firmi-ot-egipet-s-interes-kym-industrialna-zona-zagore-161714", "text": "Компании от градовете Суец,Порт Саид и Исмаилия имат интерес да създадат свои бази в старозагорската индустриална зона „Загоре“, съобщи посланикът на Египет у нас Моайед Фатхалла Ел Дали, който участва във форума „Пакет Чиста енергия“  и се срещна след това с областния управител Гергана Микова. Дипломатът предложи да бъдат създадени по-тесни контакти между Стара Загора и град Исмаилия, където е разположена администрацията на Суецкия канал и който има сходна историческа съдба с Града на липите. Според губернатора на Стара Загора подписването на договор за приятелство и сътрудничество е една добра форма за бъдещо успешно партньорство между наши и египетски компании. Зона „Загоре“ беше регистрирана миналата година като съвместно дружество на държавната компания НК „Индустриални зони“ с 2,4 млн лв и община Стара Загора, която предостави собствени 115 дка, към момента вървят процедури за увеличаване на терена с нови имоти в източния край на града. Изготвен е подробен устройствен план, предстои обявяване на обществени поръчки за изграждане на инфраструктурата. Междувременно общината е поискала от правителството да й бъде предоставено някогашното летище на юг от града, което е разположено върху площ от над 2 000 дка, съобщи кметът Живко Тодоров.По думите му има сериозен интерес от страна на инвеститорски компании от чужбина, включително и от Индия, българските ще бъдат избирани на конкурсен принцип. Има готовност за създаването на индустриална зона и в Казанлък, която може да си сътрудничи успешно със старозагорската, коментира зам. кметът на Града на розите Даниела Коева.", "date": "2019.04.05", "title": "Фирми от Египет с интерес към индустриална зона „Загоре“"}
{"url": "https://www.monitor.bg:443/bg/a/view/super-bobo-zabi-18-t-na-bivshija-si-tim-161715", "text": "Националът Боян Йорданов и неговият „Панатинайкос“ (Атина) се поздравиха с категоричен успех на старта на плейофите в гръцката волейболна лига. \"Детелините\" надиграха бившия тим на диагонала „Кифисия“ с 3:0 (23, 20, 28) в първия двубой от 1/4-финалната серия, изигран в гръцката столица. Йорданов направи пореден силен мач, като реализира 18 точки (1 блок, 49% ефективност в атака) и бе най-резултатен. 12 точки добави Сотирис Панталеон (3 блокади). За опонентите им Тейлър Хънт бе най-полезен с 21 точки (3 блокади) и бе единственият с двуцифрен актив. Вторият мач от серията е в събота, като си играе до 2 победи от 3 мача. Друг наш национал - Тодор Алексиев, и неговият „Олимпиакос“ също стартираха с чист успех плейофите. Волейболистите на Фернандо Бенитес Муньос надиграха категорично АЕК (Атина) с 3:0 (22, 27, 23). Алексиев изнесе много добър мач, като се разписа с 11 точки (1 блокада). Толкова добави и Йоргос Петреас, а най-резултатен бе Гавин Шмит с 21 т. За АЕК Йоргос Чумакас завърши с 19 точки. У нас тази вечер от 18:30 ч. ще се играят третите мачове от полуфиналните плейофи при мъжете, в които „Нефтохимик“ и „Хебър“ се нуждаят от победи съответно над ЦСКА в Бургас и над „Добруджа 07“ в Добрич, за да стигнат до борбата за титлата. Общината в Пазарджик направи страхотен жест към феновете като им осигури два безплатни автобуса, за да подкрепят любимците си в битката за финала.", "date": "2019.04.05", "title": "Супер Бобо заби 18 т. на бившия си тим"}
{"url": "https://www.monitor.bg:443/bg/a/view/boing-se-izvini-za-neraboteshtite-senzori-161710", "text": "Boeing се извини и призна, че сензорът на автоматизирана система за издигане на носа на \"Боинг\" 737 Max 8 е задействана от \"погрешни\" данни в двете смъртоносни катастрофи, съобщава \"Скай нюз\".   Това стана и след като предварителните заключения от разследването откриха сходства между смъртоносната катастрофа в Етиопия миналия месец и катастрофата през октомври край бреговете на Индонезия. И двата самолета са били оборудвани с автоматизирана система, която избутва носа, когато показанията на сензорите откриват опасност от аеродинамичен срив. Доклад, базиран на данните за полета и звукозаписите от пилотската кабина на разбилия се самолет на Ethiopian Airlines, показва, че дефектният сензор предизвика редица събития, които водят до това пилотите да загубят контрол над самолета. Проблемите са сходни с тези, съобщени от индонезийския полет на Lion Air. Главният изпълнителен директор на Boeing Денис Мюленбург коментира: \"Очевидно е, че и в двата полети характеристиките на системата за увеличаване на маневрирането, известни като MCAS, се активират в отговор на погрешна информация.\" Производителят на самолети добави, че \"за да се гарантира, че няма да има повторно активиране на MCAS\", планират да пуснат актуализация на софтуера и да въведат цялостно обучение на пилотите за 737 Max. Наша отговорност е да премахнем този риск, ние го притежаваме и знаем как да го направим, допълва той. Изпълнителният директор на Boeing, обясни във видеозапис: \"Ние в \"Боинг\" съжаляваме за загиналите в последните инциденти със 737 Мах.\" Докладът на бюрото за разследване на авиационни произшествия в Етиопия заяви, че проблемите със сензорите са започнали около минута след излитането на самолета. Той посочва, че стойностите за скорост и надморска височина от лявата страна на самолета на Ethiopian Airlines са в противоречие с данните от десния сензор, което води до проблеми с управлението на полета.", "date": "2019.04.05", "title": "Боинг се извини за неработещите сензори"}
{"url": "https://www.monitor.bg:443/bg/a/view/energijnata-borsa-zatvori-pri-sredna-cena-81-33-leva-za-megavatchas-161712", "text": "При средна цена 81.33 лева за мегаватчас е търгуван днес токът на Българската независима енергийна борса (БНЕБ), показват данните от търговията на борсата при сегмента \"пазар ден напред\". Сделките са на база утрешен ден на доставка (6 април). Средната цена на пиковата енергия (9.00-20.00 ч.) e 68.90 лв. за мегаватчас. Извънпиковата енергия (1.00-8.00 ч.; 21.00-24.00 ч.) е изтъргувана при средна цена 93.77 лв. за мегаватчас. Най-ниската цена в рамките на днешната сесия, при утрешен ден на доставка, е 47.98 лв. за мегаватчас, достигната за часовете от 13.00 до 17.00, а най-високата е 116.06 лв. за мегаватчас - за 20.00-21.00 часа. Данните от БНЕБ показват, че са продадени общо 18 574.00 мегаватчаса електроенергия. Енергийната борса вчера затвори при средна цена 69.28 лв. за мегаватчас. В сегмента \"пазар в рамките на деня\" за днес, 5 април, БНЕБ отчита до момента общ търгуван обем от 181.50 MWh. Среднопретеглената дневна цена е 73.54 лева за мегаватчас.", "date": "2019.04.05", "title": "Енергийната борса затвори при средна цена 81.33 лева за мегаватчас"}
{"url": "https://www.monitor.bg:443/bg/a/view/stokoobmenyt-ni-s-gruzija-se-e-uvelichil-s-11-6-za-dve-godini-161698", "text": "През последните години икономическите връзки между България и Грузия се развиват интензивно със сравнително високи нива на стокообмен, като България е в първата десетка на основните търговски партньори на Грузия. Това е заявил министърът на икономиката Емил Караниколов по време на среща с Георги Гобулия, министър на икономиката и устойчивото развитие на Грузия, цитиран от пресцентърът на ведомството. Водеща стокова група в износа на България за Грузия са нефтените масла, с относителен дял в износа 47.4% през 2018 г. Други традиционни експортни стоки от България към Грузия са медикаментите и тракторите. През 2015-2018 г. нараства делът в износа на стоковата група „Артикули за колективни игри“ (билярди, специални маси за хазартни игри и др.), като износът им се е увеличил с 105.7% през 2018 г. Гобулия е на посещение в България за провеждане на заседание на Междуправителствената българо-грузинската комисия за търговско-икономическо сътрудничество. По време на срещата министър Караниколов изтъкна, че е налице постоянен интерес за работа и сътрудничество в различни области между бизнеса от двете страни. „По предварителни данни за 2018 г. двустранният стокообмен възлиза на 599.5 млн. долара, като се е увеличил с 11.6%, спрямо 2017 г. Българският износ за Грузия възлиза на 207 млн. долара и се увеличил с 2.7%. Грузинския внос в България възлиза на 392.5 млн. долара, в сравнение с 331.8 млн. щ. долара за същия период на 2017 г.“, е пояснил Караниколов. Икономическият министър е подчертал, че българските компании имат интерес и биха могли успешно да участват в изпълнението на отделни дейности по приоритетни за Грузия проекти. Караниколов и неговият колега са се споразумели за провеждането на бизнес форум, като към него се предвижда да се включи туристически и културен форум, с участието на български и грузински фирми.", "date": "2019.04.05", "title": "Стокообменът ни с Грузия се е увеличил с 11.6% за две години"}
{"url": "https://www.monitor.bg:443/bg/a/view/ek-bylgarija-e-sred-dyrjavite-s-naj-goljama-smyrtnost-zaradi-mrysen-vyzduh-161702", "text": "България е една от държавите в ЕС с най-голяма смъртност заради мръсен въздух, се посочва в представен днес доклад на Европейската комисия. Отбелязва се, че замърсяването на въздуха поставя нашата страна на челните места по брой изгубени години живот. Според Европейската агенция по околна среда, замърсяването на въздуха у нас е довело до около 15 200 случая на преждевременна смърт през 2015 година. Основните източници на замърсяване на въздуха от прах са битовото отопление и превозните средства. Въпреки че наскоро прие изменения в законодателството, България все още не е предприела практически структурни мерки за справяне със замърсяването на въздуха и за уеднаквяване на целите за качеството на въздуха с ключови политики в областите на околната среда, енергетиката и превозите, се посочва в документа. България все още не е изпълнила задълженията си за запазване или възстановяване на видове и местообитания. Създаването на ефективно управление на мрежата \"Натура 2000\" и подобряването на администрацията в тази област се отчита като предизвикателство. Основните заплахи за биологичното разнообразие в България включват загубата на местообитания заради развитието на градовете и инфраструктурата, неустойчивото земеделие, повишеното замърсяване на въздуха. Въпреки продължаващите инвестиции в изграждането на необходимата инфраструктура, подкрепена главно с финансиране от ЕС, България все още изостава значително от европейските показатели за пречистване на градските отпадъчни води. Едва 26 на сто от тези води се събират, 20,4 на сто от събраното количество се подлага на вторично пречистване, а 6,7 на сто от събраните отпадъчни води се подлагат на по-задълбочена обработка. Според ЕК има нужда от допълнителни два милиарда евро за изграждането на мрежи за събиране на отпадни води и за пречиствателни станции. Комисията отбелязва, че България е постигнала значителен напредък в картографирането и оценяването на екосистеми и техните свойства, както и в разработването на системи за отчетност на \"природния капитал\". Въпреки това, правилното изпълнение на законодателството за защита на природата остава предизвикателство, пише в доклада. Въпреки че България е приела добро законодателство за справедливо изчисляване на такса \"Смет\", тя все още не е приложила правилото \"замърсителят плаща\". Напредъкът в справянето със замърсяването на въздуха е ограничен до приемането на закони. Все още не е отчетено ефективно прилагане, допълва комисията. ", "date": "2019.04.05", "title": "ЕК: България е сред държавите с най-голяма смъртност заради мръсен въздух"}
{"url": "https://www.monitor.bg:443/bg/a/view/nad-1000-motoristi-otkrivat-sezona-vyv-varna-161701", "text": "Стотици мотоциклетисти от Варна и цяла Североизточна България се събират в събота за откриването на мотосезона за 2019 година. Събитието се организира от варненските мотоклубове, които канят всички любители на адреналина с бензин в кръвта от 10 часа пред Катедралата в морския град. „Броят на моторите ще е над 1 000, като участие са потвърдили рокери не само от Североизточна България, твърди един от основните организатори на съботния празник, Димитър Лазаров-Джако от варненския мотоклуб „Диви деца”. Обиколката на мотористите из града ще започне в 12 часа, като шествието им ще премине по булевардите „Мария Луиза”, „Осми Приморски полк”, ”Княз Борис I” и след пътен възел „Почивка” ще се върне през булевард „Васил Левски” и през Аспарухов мост ще се отправи към курортния комплекс „Камчия”. Във връзка с откриването на мотосезона от 8 часа до приключване на мероприятието, около 12,30 часа, таксиметровата местостоянка пред Катедралата ще бъде освободена от превозни средства, съобщиха от Община Варна. Колоната ще бъде с полицейски ескорт, а от 9,45 до 12,30 часа движението по улици и булеварди в града, по които ще преминат мотоциклетистите, ще бъде преустановено. Ограничението не се отнася за превозни средства, обслужващи линиите на градския транспорт. В „Камчия” мотористите ще си спретнат пищно парти с игри и състезания. За безопасността на всички мотористи, организаторите призовават да не се изпреварва по време на шествието и да не се правят опасни маневри и демонстрации на „майсторско“ кормуване.", "date": "2019.04.05", "title": "Над 1000 мотористи откриват сезона във Варна (МАРШРУТ)"}
{"url": "https://www.monitor.bg:443/bg/a/view/mladen-marinov-usili-sme-granicata-s-gyrcija-s-dopylnitelni-patruli-161703", "text": "България е подсилила границата си с Гърция с допълнителни патрули. Това стана ясно от коментар на вътрешния министър Младен Маринов в кулоарите на НС, като той уточни, че това е станало в четвъртък следобед. Повод за коментара му е напрежението в Гърция, след   край лагер, който се намира на 10 км. от град Солун. След анонимни призиви в социалните мрежи за дълъг преход над 500 души, сред които семейства с малки деца, се събрали в царевично поле край мигрантския лагер. По-късно около 200 души влезли в сблъсък с полицията, след като се опитали да пробият полицейския кордон. В тази връзка Маринов обясни, че от МВР и гранична полиция следят ситуацията в южната ни съседка и са във връзка с властите във всички съседни на нас държави – както с Гърция, така и със Северна Македония. Предварителната информация сочела, че мигрантите ще направят опит да тръгнат към Северна Македония. Въпреки това от МВР за засилили патрулите по нашата граница и имат готовност да задействат план при кризи. „Ние сме взели мерки за всяка една ситуация', каза Маринов. По време на парламентарния контрол МВР - министърът обясни, че мигрантския натиск както по границата с Турция, така и с Гурция е рамките на нормалното. Въпреки това отчете, че в през 2018 година напливът към българо - гръцката граница се е засилил, като е скочил 6 пъти сравнение с 2017 -та. През миналата година над 4600 лица са се опитали да минат незаконно през границата, като близо 300 са хванати от българските власти, а останалите са спрени предварително на гръцка територия. Маринов отчете като цяло спад на мигрантския натиск, което се дължало на охраната по границата с Турция, засиления контрол, сътрудничеството с \"Фронтекс\" и споразумението с Турция. Маринов коментира и случая със загиналото българско семейство в Македония, след самолетна катастрофа. Той припомни, че са изпратили роднини по пряка линия за ДНК тест и самоличността на загиналите е потвърдена. Сега обаче се чака телата да бъдат освободени, за да бъдат транспортирани у нас. Иначе Маринов коментира и други криминални случая от деня. Самоубийство е основната версия, по която работят разследващите във връзка с намерения по- рано мъж, прострелян в подземен гараж н в Пловдив. Маринов поясни, че се прави оглед на мястото. Работят по всички версии, но основната е самоубийство. Относно задържания българин за убийството на гръцки бизнесмен, Маринов заяви, че за издирване е обявен и неговия брат.", "date": "2019.04.05", "title": "Подсилихме границата с Гърция с допълнителни патрули"}
{"url": "https://www.monitor.bg:443/bg/a/view/upraviteljat-na-ochna-bolnica-vyv-varna-napuska-za-da-ostanat-lekarite-161705", "text": "Управителят на общинската очна болница във Варна, д-р Руслан Тошев, е депозирал оставката си пред Общинския съвет. Това ще предотврати напускането на лекарите от здравното заведение, които преди близо месец вкупом подадоха предизвестия, заради лошите условия на труд и ниското заплащане. „Управлението на болница е като карането на колело – ако спреш да се движиш - падаш“, коментира ситуацията д-р Тошев на пресконференция, на която съобщи решението си. По негово мнение, ако болницата се лиши от специалистите си, тя едва ли ще се успее да просъществува. Очна болница е база на катедрата по офталмология към Медицински университет – Варна и поема повечето спешни случаи не само от града и областта, но на практика и от цяла Североизточна България. Тя определено има и други функции, които едва ли  ще бъдат поети от частните болници и кабинети, ако остане без лекари. Затова, д-р Тошев сдава директрския пост единствено в името на екипа, като смята да остане да работи в лечебното заведение като лекар.  Той  отчете, че оставя Очна болница със задължения между 280 и 300 хил. лева и загуба за 2018 от 74 хил. лева. Според него обаче, болницата е на път да се възстанови след кризата, в която е изпаднала през 2016 година. Д-р Тошев заяви, че е написал 15 докладни записки до принципала на болницата -  Община Варна, като е искал средства за излизане от кризата. Според него, причината да не се рашат проблемите са „сериозни интереси“ към Очна болница. В понеделник Общинският съвет във Варна ще се събере на първото си заседание от януари досега, като единствената точка в дневния ред е приемането на оставката на управителя и избора на нов. Все още н се знае има ли кандидат за поста и кой е той. Служителите на също не са оттеглили оставките си още, като решението им ще стане ясно в неделя, 7 април, когато се отбелязва Световният ден на здравето. Бъдещето на Очна болница пък е пред дилемата дали да остане общинска или да премине към Медицинския университет във Варна.", "date": "2019.04.05", "title": "Управителят на общинската очна болница във Варна напуска, за да останат лекарите"}
{"url": "https://www.monitor.bg:443/bg/a/view/dupka-ot-5-mlrd-evro-v-budjeta-na-es-pri-tvyrd-brekzit-161704", "text": "Твърд Брекзит ще доведе до дупка в бюджета на ЕС за 2019 година, стигаща до 5 млрд. евро, предупреди днес еврокомисарят за бюджета Гюнтер Йотингер. Недостигът ще се увеличи до 12 млрд. евро през 2020 година, половината от които ще бъдат покрити чрез съкращения, а другата половина - чрез допълнителни вноски на останалите страни членки, уточнява Йотингер  в интервю за ДПА, цитирано от БТА. Ако Великобритания излезе от ЕС без договорена сделка, германските данъкоплатци в краткосрочен план ще трябва да платят сметка от неколкостотин милиона евро, но все пак по-малко от 500 милиона, уточни еврокомисарят. Той определи евентуалната сума като \"разумна\". Йотингер приветства решението на британския премиер Тереза Мей да преговаря с опозиционния лидер Джереми Корбин в опит да постигне компромисно решение.", "date": "2019.04.05", "title": "Дупка от 5 млрд. евро в бюджета на ЕС при твърд Брекзит "}
{"url": "https://www.monitor.bg:443/bg/a/view/gyrcija-izdirva-bylgarin-zaradi-161699", "text": "Гръцките власти, които задържаха вчера 30-годишен български гражданин във връзка с убийството на бизнесмен с гръцко и австралийско гражданство през октомври 2018 г., издирват и 35-годишния брат на заподозрения, съобщават австралийски медии. Вчера гръцката полиция задържа 30-годишен българин, когото подозира, че е застрелял бившия гангстер от Сидни Джон Макрис (46 г.) пред дома му в Атина на 31 октомври 2018 г. Според кадри от охранителни камери бившият гангстер е бил убит малко след като излязъл от дома си и се качил в паркирания пред него черен автомобил. Нападателят с бейзболна шапка на главата стреля през прозореца на колата и продължава стрелбата, докато Макрис опитва да избяга. Бившият гангстер умира на място. Предполагаемият убиец на Джон Макрис е арестуван вчера в Атина, а полицията издирва и 35-годишния брат на задържания, съобщават медии в Австралия. Австралийски следователи са разследвали дейността на Джон Макрис по подозрения, че е свързан с трафик на наркотици на стойност 13 милиона долара и опит за убийство на престъпен бос в Сидни. Макрис бе застрелян, докато бе на път да основе нова охранителна фирма в Атина, след като се ожени за звездата от телевизионно реалити и модел Виктория Карида. Двамата имат две деца и стана ясно, че Карида е знаела твърде малко за шареното минало на съпруга си. Австралийски медии съобщават, че тя разказала пред следователите, че водели тих и спокоен живот в Атина и че съпругът й не е споменавал нищо за смъртни заплахи. Смята се, че Джон Макрис се е преместил в Гърция, за да избегне серия заповеди за неговия арест в Сидни. Неговият австралийски адвокат Брет Галъуей е цитиран да го определя като \"дилър на наркотици на ниско ниво\". \"Той не беше важен престъпник. Не беше известен като някои други в града\", казал адвокатът. Джон Макрис е бил във вражда със семейството на бизнесмена Джон Ибрахим, собственик на нощен клуб \"Кингс крос\", но няма признаци семейство Ибрахим да са замесени в убийството, съобщава австралийската медия \"7 нюз\". Макрис е имал връзка със стрелба срещу Фади Ибрахим през 2009 г., а година по-късно Фади и неговият брат Майкъл са били обвинени, че са планирали да убият Джон Макрис. Обвиненията срещу тях обаче бяха свалени през 2012 г., припомня \"7 нюз\".", "date": "2019.04.05", "title": "Гърция издирва българин заради убийство на бизнесмен"}
{"url": "https://www.monitor.bg:443/bg/a/view/kostadinov-dokato-vyvedem-var-evropa-shte-go-otmeni-161707", "text": "Членът на Изпълнителния комитет на БФС Емил Костадинов направи интересно изказване относно системата за видеоповторение ВАР. „Дали има брутален натиск върху съдиите в нашия футбол? Винаги е имало натиск. Проблемът на цял свят е съдийството. Би трябвало да ги оставим да са по-спокойни, според мен имаме добри съдии. Ние докато въведем ВАР, те ще го отменят“, каза с усмивка Коща след жребия за Европейското първенство за девойки до 17 години, на което България е домакин. Ръката на Костадинов определи двете групи за финалите, които ще се проведат следващия месец. Нашият отбор ще мери сили с Дания, Испания и Португалия в група „А“, а втората група събра Австрия, Германия, Англия и Холандия. По програма първият мач на българките ще бъде срещу Португалия. Големият фаворит в групата ни е Испания. През 2018 година испанките станаха световни и европейски шампионки при девойките. Дербито между Германия и Англия пък открива първия кръг в другото каре. Евро 2019 ще се проведе от 5 до 17 май в Добрич, Каварна, Балчик и в курортен комплекс Албена. Това е шестото издание на Европейското първенство за девойки до 17 години в настоящия му формат.", "date": "2019.04.05", "title": "Костадинов: Докато въведем ВАР, Европа ще го отмени "}
{"url": "https://www.monitor.bg:443/bg/a/view/shpigel-specheli-sydebnata-bitka-s-ronaldo-161700", "text": "Германското списание „Шпигел“ спечели съдебната битка с Кристиано Роналдо, която му забраняваше да публикува информация относно данъчните проблеми на звездата на „Ювентус“. През 2017 г. адвокатите на португалеца се сдобиха с решение, което не позволяваше на авторитетното издание да съобщава данните, които получаваше от „Футбол Лийкс“. Освен това германското списание бе заплашено с глоба от 250 хил. евро при положение, че не се съобрази с присъдата. Именно затова „Шпигел“ реши да обжалва, а съдът в Хамбург се произнесе в полза на списанието, което вече може да публикува всякакъв вид информация, свързана със случаите на данъчни измами от страна на Роналдо, Месут Йозил и Жозе Моуриньо от периода им в „Реал“ (Мадрид). Кристиано Роналдо бе глобен с 18.8 млн. евро и получи двугодишна присъда, след като се призна за виновен в укриването на данъци в Испания. Моуриньо получи едногодишна присъда и глоба, докато Йозил се размина само със санкция от 800 хил. евро. Междувременно проблемите с контузени играчи в „Ювентус“ започват постепенно да отшумяват. Пауло Дибала, Леонардо Спинацола, Дъглас Коста, Сами Кедира, Хуан Куадрадо и Марио Манджукич вече подновиха нормални занимания, а Роналдо продължава да тренира отделно от основната група във фитнеса. Надеждите са той да е готов за двубоя с „Аякс“ в Шампионската лига на 16 април. Все още в лазарета остават Мартин Касерес и Андреа Бардзали. Те, както и Роналдо, няма да вземат участие в дербито с „Милан“ през уикенда.", "date": "2019.04.05", "title": "„Шпигел“ спечели съдебната битка с Роналдо"}
{"url": "https://www.monitor.bg:443/bg/a/view/testvat-zelenski-i-poroshenko-za-alkohol-i-narkotici-161706", "text": "Владимир Зеленски, популярен комик, който победи настоящия лидер Петро Порошенко на първия тур, поиска от държавния глава да направи теста. Днес Порошенко даде кръв на Олимпийския стадион в Киев, където двамата претенденти ще участват в дебат два дни преди балотажа на 21 април. Зеленски даде кръвна проба в друга лаборатория. Той коментира, че не вярва на тази на стадиона. На първия тур в неделя Зеленски получи 30% подкрепа, а Порошенко взе около 16%. Според социологическо проучване кандидатът на украинската партия \"Слуга на народа\" Владимир Зеленски ще спечели на втория тур на президентските избори.", "date": "2019.04.05", "title": "Тестват Зеленски и Порошенко за алкохол и наркотици "}
{"url": "https://www.monitor.bg:443/bg/a/view/obshtoto-mejdu-dolni-cibyr-i-hudojestvenata-gimnastika-161697", "text": "Долни Цибър е село на брега на Дунав. Малцина знаят за него, а нямаше и да разберат, ако не му беше посветен документален филм. Всъщност филмът не е за селото, а за хората, които живеят там. 90% от 1600-те жители са роми, 10% са висшисти. Децата ходят на училище с желание и не отсъстват, а някои дори мечтаят за Кеймбридж. Представяте ли си? Истинска утопия! Реалният живот в селото обаче е далеч от утопията, защото условията са сурови и стандартът на живот не е от най-високите. Образованието обаче е култ. Като махнем възклицанията за наистина прекрасния пример, остава фактът, че почти половината обитатели на селото са безработни. Няма да сме справедливи, ако не отчетем и други факти за Долни Цибър, като например това, че там са направили земеделско стопанство, което осигурява работа на 100 души и прехрана за десетки семейства. Нещо като модерно ТКЗС. Между другото още преди няколко години кметът на Белоградчик, където също има компактно ромско население, имаше идея да се развива нещо като общинско земеделие. Но идеята си остана идея. Браво на Долни Цибър, че вече го прави. Това обаче е друга тема. Да се върнем на образованието. Какво е бъдещето на децата на ромите гурбетчии? Почти сигурно гурбетчийско! Хората, които подгонени от недоимъка (далеч не само роми) отиват в чужбина да берат ягоди, да плевят брюкселско зеле и да сортират култивирани боровинки, едва ли могат да предложат на отрочетата си друго освен да ги подготвят за същото. Фактът, че 11 хиляди малчугани пътуват с родителите, но не на опознавателна екскурзия, а да ги придружават из Европа, където те работят, говори за лоша тенденция. Ясно е, че хлапетата не ходят на училище през това време. Повечето ще си останат необразовани и като пораснат, също ще берат ягоди. Или пък ще кривнат от правия път, ако решат, че ягодите не са им приоритет. Да, апелираме ромите да се образоват. Предприеха се и сериозни санкции за родителите, чиито деца не посещават школото. Да, трябва да се приключи с неграмотността, защото понякога не става дума за четене и писане, а за незнание на български език в чисто разговорната му форма. Да, тези хора трябва да се включат в обществото. Обаче каква е ползата от образованието, ако след като завършат училище, отидат пак да берат ягоди? Каква им е ползата на висшистите от Долни Цибър, ако не практикуват това, за което са учили? Ако просто се влеят в армията на безработните? Преди десетина години в едно училище беше организирана група от ромски момичета, които тренираха художествена гимнастика. Разбира се, съвсем любителски. Не знам дали още съществува. За мен ромското включване ще е приключило, когато имаме шампионка в този спорт от ромски произход. Добре де, дори да не е чак шампионка, но защо да не е в някой от десетките отбори в страната. В националния ни отбор примерно?", "date": "2019.04.05", "title": "Общото между Долни Цибър и художествената гимнастика"}
{"url": "https://www.monitor.bg:443/bg/a/view/porojanov-optimist-za-evrodirektivite-sreshtu-dvojnija-standart-161693", "text": "Бъдещите директиви срещу двойните стандарти ще се отнасят не само срещу транснационалните корпорации, но и за всички останали производители, включително и българските. Това каза по време на парламентарния контрол земеделският министър Румен Порожанов в отговор на депутатско питане. По думите му, в тази връзка и нашите фирми много стриктно ще трябва да си гледат рецептурата и какво пише на етикета, както за нашия пазар, така и за всички останали. Министърът е оптимист относно предстоящото обсъждане на 16 април в Европарламента на 4-те евродирективи, имащи отношение към двойния стандарт не само при храните, но и за много други продукти. Порожанов припомни, че през април миналата година Еврокомисията предложи пакет от законодателни промени, с цел по-обра защита на потребителите. „Пакетът, наречен „Нова сделка за потребителите” включва предложение за изменения на 4 директиви - относно неравноправните клаузи в потребителските договори, относно защитата на потребителите при обозначаването на цените стоките, директивата относно правата на потребителите и последната, и може би най-важна за нас, директивата отнасяща се до нелоялните търговски практики. Последната изрично определя като подвеждащо предлагането на пазара на продукти под една и съща търговска мярка, но с различен състав”, поясни той. „През юли миналата година България бе официално поканена от Съвместния изследователски център на ЕК за участие в европейската кампания за оценка за свързаните с качеството характеристики на храни, продавани под определена марка, по-популярна като проучването за наличие на двоен стандарт при храните. В последствие БАБХ взе мостри за анализ от 96 продукта. След това изпрати до Съвместния изследователски център в Белгия цялата обработена информация. Сред пробите бяха от зърнени закуски, мляко, месни продукти и шоколади”, отчете той. Според него, основната работа зависи от това кога ще се приемат законодателните досиета на ниво ЕС. „Преговорите започнаха през април 2018 г. по време на българското председателство. За съжаление във втората половина на миналата година, по време на австрийското председателство имаше известно затишие във връзка с това  досие. В началото на тази година стартираха интензивни преговори в рамките на румънското председателство. На 1 март то получи мандат от КОРЕПЕР за водене на преговори с ЕП, който бе приел своята позиция месец по-рано. На 11 март стартираха официалните проговори между Съвета и ЕП. Едва след приемането на тези досиета може да започне работа по транспонирането им в българското законодателство, както и на останалите страни-членки от ЕС”, поясни той.", "date": "2019.04.05", "title": "Порожанов оптимист за евродирективите срещу двойния стандарт"}
{"url": "https://www.monitor.bg:443/bg/a/view/v-rusija-shte-nakazvat-za-prizivi-sreshtu-vaksinite-161685", "text": "Руските здравни власти готвят законодателна инициатива, с която ще бъдат забранени публичните призиви за отказ от ваксиниране. По този начин ще се направи опит да се предотврати разпространението в средствата за масова информация и в интернет на недостоверна информация, касаеща имунизациите. За нарушение на закона ще се смята и „обръщението към други лица с цел да се подбуди у тях отказ от ваксиниране“. През зимата в Русия се наблюдаваше увеличение на заболелите от морбили. В края на януари т.г. бе обявена карантина в две московски училища – за занятия бяха затворени школата №1797 и №1434. За цялата минала година и за първите два месеца на 2019 г. в Санкт Петербург са регистрирани 64 случая на морбили, което е 17 пъти повече в сравнение с 2017 г. В северната руска столица бяха фиксирани 33 огнища на болестта, сред които детски градини, образователни учреждения и цели входове на жилищни блокове. Ръст на заболеваемостта от дребна шарка се наблюдаваше още в република Дагестан, Свредловска и Курска области.           През февруари близо 500 студенти и преподаватели не бяха допуснати до занятия в московската Висша школа по икономика. Те бяха отстранени временно от учебния процес, тъй като не можаха да докажат пред ректората, че са ваксинирани срещу морбили.      Крайната мярка се наложи, защото във Висшата школа беше регистриран случай на заболял.", "date": "2019.04.05", "title": "В Русия ще наказват за призиви срещу ваксините "}
{"url": "https://www.monitor.bg:443/bg/a/view/valeri-simenov-s-nova-ataka-sreshtu-angelova-161690", "text": "Лидерът на НФСБ Валери Сименов поде нова атака срещу министъра на туризма Николина Ангелова заради друг нейн имот. Неговите колеги от НФСБ пък я дадоха на прокуратурата, с искане на проверка, а самата Ангелкова отрече тръденията, като обясни, че имотът е неизползваем.  Само преди ден той разкритикува Ангелкова, че притежава имот в столичния квартал \"Овча купел\", закупено срещу 220 евро на кв.метър. На свой ред Ангелкова оправда ниската цена с факта, че имотът е купен на зелено, още преди акт 14. и видя в атаката на Симеонов към нея \"поредните силни чувства\" от негова старана. Сега в кулоарите на НС Симеонов даде да се разбере, че не е доволен от отговора на Ангелова. Той дори намекна, че тя не е декларирала свой имот в столичния квартал \"Драгалевци\". По думите му Ангелкова е длъжна да напише в декларацията си в чужд имот ли живее или под наем, като уточни че става дума за имот с над декар. Всъщност за имота на Ангелкова  стана ясно още преди ден. Тя обаче е закупила въпросните над 1,250 декара на ул. \"Екатерина Божилова\" 31 в \"Драгалевци\" през 2018 г. и именно затова предстои на деклариране. Симеонов  обаче посъветва премиера Бойко Той припомни, че са си заминали хора, закупили апартаменти на груб строеж за по 700-800 евро кв.метър, докато при Ангелкова сумата за имота в \"Овча купел\" е много по-ниска - 220 евро и то в пика на строителството. Той отрече изказванията му срещу нея да са атака заради началото на туристическия сезон. \"Министър-председателят трябва да вземе своето решение дали да иска оставка или да я причисли към групата на любимките си\", каза лаконично Симеонов, без да уточни кой влиза в тази група. Според него ако се прилага един и същ морален стандарт към всички, ще се спечели доверието на обществото. \"И тогава ще бъдат лишени от основания упреците, че в ГЕРБ се извършва вътрешен отстрел на неудобните. Какво за едните, такова трябва да бъде и за другите\", каза още Симеонов. Според него (проверка - бел.р.), както към Пламен Георгиев, Борислав Сарафов и Лозан Панов. По думите му случаят не е по-различен. \"Поласкан съм\", така пък той отговори на тезата, че \"таи чувства към Ангелкова\". \"Чувствам се поласкан. Все пак човек на 64 години да представлявам интерес за една млада и красива дама....\", каза той. Междувременно стана ясно, че депутати от НФСБ вече са подали сигнал до прокуратурата, с искане да се проверят имотите на Ангелкова. В кулоарите на парламента Борис Ячев от НФСБ уточни, че това е акция на само част от депутатите на НФСБ, без самия Валери Симеонов. Той изрази задоволството си от бързата реакция на прокуратурата за проверки на имотите на шефа на КПКОНПИ Пламен Георгиев, на сина на Борислав Сарафов - шеф на следствието и на съпругата на председателя на ВКС Лозан Панов. В същото време в публичното пространство се появила информация за имоти, придобити под пазарната стойност от Ангелкова. Именно затова се обърнали със сигнал до главния прокурор с искане да бъде извършена проверка -  как са придобити имотите,  дали има съответствие между пазарна цена и тази за придобиване и какъв е произходът на средствата. На свой ред Анеглкова избра социалните мрежи, за да отгвори на новата порция упреци на Симеонов. В профила си във Фейсбук тя пише, че имотът е закупен в края на 2018 г. и предстои да бъде деклариран, като крайният срок за това е до 15 май 2019. Тя уточнява, че става дума само за урегулиран парцел в \"Киноцентъра\", като къщата и гаражът са необитаеми от много години и не са годни за използване. Като доказателство тя дори е публикувала снимка на самата къща. Именно затова предстои задължително събаряне, което било допълнителен разход.По думите й сделката е извършена на пазарна цена, а парите за покупката на имота са от нейните родители, като всички данъци са  заплатени. тя дори дава за примет какви са пазарните цени на парцели в близките квартали - средно 122 до 220 евро за кв. метър. Ангелкова уверява, че преди сключването на всяка една сделка е възлагала извършването на пазарна оценка на имота от лицензиран оценител. \"Видно е, че цената на покупко-продажбата отговоря на действителната пазарна цена към момента на извършване на сделката и съобразно индивидуалните характеристики на конкретния имот\", посочва още Ангелкова. ", "date": "2019.04.05", "title": "Симеонов с нова атака срещу Ангелова, НФСБ я даде на прокуратурата (ОБНОВЕНА)"}
{"url": "https://www.monitor.bg:443/bg/a/view/velikobritanija-poiska-otlagane-na-brekzit-do-30-uni-161689", "text": "Премиерът Тереза Май поиска от Европейския съюз да отложи напускането на Великобритания от блока до 30 юни, като удължаването ще приключи по-рано, ако парламентът одобри споразумението за Брекзит. “Обединеното кралство предлага това удължаване да приключи на 30 юни 2019 г. Ако страните са в състояние да го ратифицират преди тази дата, правителството предлага този срок да бъде прекратен по-рано”, пише Мей в писмо до председателя на Съвета на ЕС Доналд Туск. Тя отбеляза също, че страната няма да участва в парламентарните избори на ЕС, насрочени за 23-26 май 2019 година. По-рано тази седмица британските законодатели гласуваха с 313 на 312, за да принудят премиера Тереза Мей да договори ново удължаване по член 50 с Брюксел, за да се избегне излизането без сделка, след ЕС определи крайния срок за 12 април. В писмото си Мей заяви, че иска да се увери, че Великобритания напусна блока след 46 години по един организиран начин, със споразумение, което би могло да спомогне за развитието на сложни политически, охранителни, дипломатически и икономически връзки. “Политиката на правителството винаги е била и остава да напусне Европейския съюз по урегулиран начин и без прекалено забавяне”, пише Мей. “Правителството се съгласява, че напускането със сделка е най-добрият исход”, допълва тя. Непосредствено преди да бъде оповестено нейното писмо стана ясно, че председателят на Съвета на ЕС Доналд Туск възнамерява да предложи на държавите-членки днес оферта към Великобритания за гъвкаво 12-месечно отлагане на Брекзит, за да й се даде време да подготви урегулирано оттегляне.  Планът на Туск би позволил на Обединеното кралство да напусне ЕС веднага, след като британският парламент ратифицира споразумението за Brexit, договорено от премиера Тереза Мей. Идеята на председателя на Европейския съвет обаче трябва да бъде одобрена от лидерите на страните членки на ЕС на срещата им другата седмица. След като споразумението за Брекзит беше отхвърлено три пъти от британските депутати, Мей покани лидера на опозиционната Лейбъристка партия Джереми Корбин на преговори в парламента, за да измислят план за излизане от патовата ситуация около Brexit. По-рано тази седмица британският премиер заяви, че ще се стреми към „възможно най-кратко“ отлагане на сегашния краен срок за осъществяване на Brexit – 12 април.", "date": "2019.04.05", "title": "Великобритания поиска отлагане на Брекзит, Туск готов на година отсрочка "}
{"url": "https://www.monitor.bg:443/bg/a/view/nameriha-smyrtonosno-prostreljan-myj-v-plovdiv-snimki-161691", "text": "Бивш боксьор на 42 години се простреля в подземния гараж на кооперацията, в която живее, в пловдивския квартал „Мараша”. Мирослав Симеонов с прякор Миро Боксьора, изглеждал много угрижен в последния месец – месец и половина. Влизал в спортната зала, но само гледал останалите боксьори как тренират. После сядал на някоя пейка до боксовата зала и стоял там, като имал доста тъжен вид. След това обикалял часове наред и напълно безцелно Гребната база, разказаха негови познати от спортните среди в Пловдив. „Напоследък всяка вечер беше в залата. Не мога да го разбера. Такъв отчаян, стои и гледа. После го гледам – разхожда се по Гребната и нещо не ми харесваше. И ето виж, какво се случи”, казаха негови познати от спортните среди. „Направо не мога да повярвам, че се е самоубил. Вчера вечерта (б.р. на 4 април 2019г.) говорих с него. Беше пак в залата и говорих с него. Питах го какво става, а той ми каза: „Абе нещо….какво да ти кажа, не върви”. Беше такъв отчаян. След това ми каза: „И аз, като един наш познат навремето, взех да обикалям, като лудите и да ходя по Гребната”. Гледах го на пейката стоеше, един такъв отчаян”, обясни друг приятел на Миро Боксьора. Само няколко часа по-късно пловдивчанинът е паркирал колата си в подземния гараж на кооперацията на ул. „Братя Миладинови” 34 и се е прострелял. По непотвърдени данни става дума за негово законно притежавано оръжие. В 8,30 часа хора от кооперацията влезли в гаража да си изкарват колата и се натъкнали на тялото, след което подали сигнал на 112. Първите огледи на мястото от криминалисти и съдебни патолози сочели, че става дума за самоубийство. Преди около година – две Миро Боксьора се завърнал в родния Пловдив от Испания, където живеел дълги години. Според хора, които са го познавали, той е бил пристрастен към хазарта и е имал доста кредити. лежал по затворите там заради кражби.   Снимки: авторът", "date": "2019.04.05", "title": "Бивш боксьор се простреля в гараж заради борчове (ОБНОВЕНА+СНИМКИ)"}
{"url": "https://www.monitor.bg:443/bg/a/view/1-638-invalidi-poiskali-individualna-ocenka-161692", "text": "1638 българи с увреждания са поискали да им бъде извършена индивидуална оценка на потребностите само за 4 дни, съобщиха от Министерството на труда и социалната политика. За целта целта са обучени 1300 социални работници. Документите се подават лично или чрез упълномощен човек в дирекцията \"Социално подпомагане\" по настоящ адрес. При подаване на заявлението, инвалидът трябва да приложи личка карата за справка, експертно решение на ТЕЛК/НЕЛК, медицински протокол от лекарска консултативна комисия, формуляр за самооценка. Индивидуалната оценка се изготвя до края на месеца, следващ месеца на подаване на документите. След това директорът на дирекция \"Социално подпомагане\" издава направление за броя на полагащите се часове лична помощ, социалните услуги или друг вид подкрепа. Тези, които искат да им бъде предоставен асистент е необходимо да подадат заявление в общината по настоящ адрес. В него те трябва да декларират, че не получават този тип подкрепа по друг закон. До 31 декември 2020г. право на помощник имат над 90 000 инвалиди. Ползватели на личната помощ могат да бъдат пълнолетни българи с 90% увреждане и децата с над 50% увреждания и право на помощ, както и тези, които са с над 90% увреждане без право на чужда помощ. След изтичане на този срок на асистент ще имат право всички над 700 000 освидетелствани с ТЕЛК. Когато ползвател на личната помощ е дете с увреждания с 90 и над 90% увреждане, се дава съгласие до 380 лв. от месечната помощ от 930 лв., която то получава, да се превежда от Агенцията за социално подпомагане на кмета на съответната община, която съгласно закона е доставчик на лична помощ. Превеждането на средствата става след определяне на асистент на детето и сключването на трудов договор с него. Когато ползвател на личната помощ е пълнолетен човек с 90 и над 90% увреждане и с право на добавка за чужда помощ, заявителят за ползване на лична помощ трябва да даде съгласие същата добавка, която е в размер на 75 на сто от социалната пенсия за старост, да се превежда от Националния осигурителен институт на Агенцията за социално подпомагане (АСП). Въз основа на това съгласие АСП ще превежда получените средства на кмета на общината, която ще е доставчик на лична помощ. Реалното предоставяне на лична помощ за хората с увреждания ще започне от септември 2019 г. Заявления за изготвяне на индивидуална оценка могат да се подават и след тази дата. За да получат помощник по 8 часа на ден те ще трябва да имат между 187 и 204 точки. Най-малко часове личен асистент ще се полага на нашенците, които са събрали от 11 до 49 точки - 15 часа месечно. Тези с между 50 и 100 точки ще имат право на 42 часа, а с от 101 до 186 – 84 часа. Освен ползвателите на личната помощ, през оценяване на потребностите ще трябва да преминат и тези, които получават финансова подкрепа. Това обаче ще се случи след изтичане на ТЕЛК-отвото решение - при преосвидетелстването им. Система за оценяване се състои от 10 категории, в които има въпроси, на които ще се дават оценки от 0 до 4. Според методиката ако човек с увреждане е заявил лична помощ, тогава социалният работник, ще попълва само отделни части от формуляра, касаещи личната помощ. Формулярът се състои от няколко модула, като той е съобразен със степените на зависимост на три възрастови групи - деца на възраст от 0 до 12 години, от 12 до 18 години и хора над 18 години с отчитане на съответната специфика. Броят часове лична помощ ще се изчисляват с помощта на три коефициента според възрастта. Най-висок ще бъде коефициентът при децата до 12 години-1. 556. При подрастващите от 13 до 18г. ще бъде 1.313, а за българите над 18г. - 1.235. Сборът на точките от компонентите ще се умножава по съответния коефициент в зависимост от това към коя възрастова група принадлежи инвалидът.", "date": "2019.04.05", "title": "1638 инвалиди поискали индивидуална оценка "}
{"url": "https://www.monitor.bg:443/bg/a/view/novi-gadjeta-i-za-dvamata-vicepremieri-na-italija-161696", "text": "Вицепремиерите на Италия Матео Салвини и Луиджи ди Майо си имат нови гаджета и историите с поредните им нежни придобивки от седмица помпат яко тиражите на жълтите издания из Апенините. Салвини, който е още министър на вътрешните работи и лидер на управляващата партия „Лига“, заби флорентинката Франческа, а шефът на „Пет звезди“ и министър на икономическото развитие, труда и социалната политика - сардинката Вирджиния. Свалките им пък са „поредни“, тъй като според медиите между Алпите и Сицилия двамата вицепремиери се ползват ако не със славата на донжуани, то с тази на истински мъже, които не могат да живеят без жена до тях. От двамата обаче само Салвини е бил женен, но за кратко – бившата му съпруга се казва Фабриция Йелуци и от нея вицепремиерът има петнайсетгодишен син Федерико, с когото не пропуска домакински мач на „Милан“. Но още преди да свали брачната халка, силният човек в правителството на Джузепе Конте се залюбва с адвокатката Джулия Мартинели. Заживяват под един покрив без да минават през гражданското и им се ражда дъщеря на име Мирта, която сега е на 7 години. Ако се вярва на мълвата, Джулия се разбирала прекрасно с първата жена на Матео – Фабриция и съответно братчето Федерико и сестрата Мирта били почти нразделни. След адвокатката, преди около година и половина време, вицепремиерът се злюби с телевизионната водеща Елиза Изоарди, но преди няколко месеца двамата се разделиха, тъй като не можели да се виждат заради неговата постоянна заетост. Из Рим и Милано обаче се вихри клюка, че Елиза била много палава, на няколко пъти слагала рога на Матео и накрая той я разкарал. Последната изгора на 46 годишния Матео е с 20 години по-младата Франческа, която е щерка на Денис Вердини - бивш банкер и за известно време дясна ръка на Силвио Берлускони в партията „Форца Италия!“. Ех, таткото в момента е малко подсъдим за умишлен банков банкрут, но това не пречи на вихрещата се из кината и кръчмите на Рим любов на дъщеря му! Доколкото до 32 годишния Луиджи ди Майо, типичното за него е, че откакто е в политиката, тоест от десетина години, избраничките му са му все какички. Не, разликата им в годините не е голяма като тази между френския президент Емануел Макрон и съпругата му Бриджит, но все пак си е разлика. Така например първата изгора на неженения Ди Майо е с десет години по-възрастната от него PR–специалистка на „Пет звезди“ Силвия Виргулти, която според запознати била изваяла публичния и медиен имидж на младия политик. Разделят се през 2017 г., след което той започва изпепеляваща връзка с пет години по-възрастната от него адвокатка от южния град Трапани – Джована Мелодиа. Скъсват без много шум през миналата есен, като бързо, бързо мястото на хубавичката юристка и активистка на „Пет звезди“ е заето от „само“ с 4 години по-голямата от Луиджи журналистка от остров Сардиния и бивша професионална баскетболистка - Вирджиния Саба. Тя има две висши образования и в момента е асистентка на депутатката от движението „Пет звезди“ Емануела Корда, за която се говори, че била „топлата връзка“ на помощничката й с вицепремиера. Миналата седмица той и Вирджиния бяха засечени да се целуват като ученици в римски парк, а снажната руса хубавица, която е все още мома, заяви пред популярно списание, че вече много искала да има дом, семейство и деца...", "date": "2019.04.05", "title": "Нови гаджета и за двамата вицепремиери на Италия"}
{"url": "https://www.monitor.bg:443/bg/a/view/kmetyt-na-strelcha-izliza-v-otpusk-ne-be-otstranen-ot-syda-161695", "text": "В 50-дневен отпуск ще излезе кметът на община Стрелча Стойно Чачов, за да не пречи на разследването. Това съобщи самият той на излизане от залата на Окръжен съд-Пазарджик, където бе гледано искането на прокуратурата градоначалникът да бъде отстранен от поста, тъй като е обвиняем за това, че бил принудил общински служител да си подаде молба за напускане. Тричленен състав на пазарджишкия Окръжен съд  със съдия докладчик Ирина Джунева отхвърли искането на прокуратурата за отстраняването на Чачов от кметския пост в Стрелча. Според магистратите няма достатъчно доказателства, които да подкрепят твърдението на прокуратурата, че кметът на Стрелча би възпрепятствал разследването срещу него, още повече, че от днес той е подал молба и излиза в  50-дневен платен отпуск, което е предостатъчно като време, за да приключи проверката на Икономическа полиция в общината. Съдът изслуша свидетелските показания на  двама служители от общинската администрация в Стрелча, които отрекоха кметът да е имал среща с бившия служител, подал сигнала за принуда. Прокурор Станка Димитрова оттегли протеста на решението на Районен съд – Панагюрище, където съдия Диана Стателова също определи, че Чачов не трябва да бъде свалян от длъжност.", "date": "2019.04.05", "title": "Кметът на Стрелча излиза в отпуск, не бе отстранен от съда"}
{"url": "https://www.monitor.bg:443/bg/a/view/shte-otglejdame-nanobionichni-rastenija-na-mars-161694", "text": "Природата е създала растенията, като невероятни малки механизми, които ако получат бионична помощ може да се окаже, че притежават много нови способности. Това е възможно, поради склонността на растенията да абсорбират водата и всички молекули разтворени в нея. Предходни изследвания са използвали това за създаването на нанобионични растения, които произвеждат повече на енергия или имат способност да откриват експлозиви. Докато и при двете са използвани въглеродни нанотръби, новото изследване използва нова категория наноматериали, наречени метало-органични решетки (MOF). Тези решетки са изградени от метални йони, свързани с органични молекули, образувайки кристали, които имат най-голяма повърхностна площ от всички познати материали. Това прави MOF много подходящи за абсорбиране и натрупване на молекули, които могат да бъдат използвани за улавянето на въглерод, филтрирането на вода или долавянето на химикали. За да проверят дали това работи добре, изследователите поставили изрезки от растението лотос във вода, съдържаща молекули на MOF, които биха прераснали във флуоресцентни кристали. Това сработило и екипът можело да използва тези нанобионични лотоси, като сензори за химикали, като при наличие на ацетон във водата, флуоресценцията леко избледнява. За да се изпробва това, изследователите покрили отрезани части от хризантема и лириопе с луминесцентни MOF и след това ги изложили на UV светлина за три часа. Открили, че тези с покритие по-малко увяхват и избледняват, отколкото изрезките без покритие. Това може да направи MOF покритията особено полезни, позволявайки един ден отглеждането на култури на Марс. Екипът представи проучването си на Националната среща и изложение на Американското химическо общество (American Chemical Society National Meeting & Exposition) във Флорида тази седмица.  ", "date": "2019.04.05", "title": "Ще отглеждаме нанобионични растения на Марс"}
{"url": "https://www.monitor.bg:443/bg/a/view/shofior-zagina-na-pyten-vyzel-belokopitovo-kraj-shumen-161681", "text": "Шофьор на 37 години загина при тежка катастрофа тази сутрин в района на пътен възел \"Белокопитово\" в края на магистрала \"Хемус\" край Шумен, съобщи говорителят на ОДМВР Ася Йорданова. Това е първият тежък инцидент на това място от откриването на участъка през август 2015 година. По първоначални данни от преминаващи в района двата камиона са се движели в посока Варна - София, а самото произшествие не е станало заради конфликта точка при преминаване на пътния възел. ТИР, натоварен с тор се е движел по \"Хемус\", когато е бил застигнат отзад от друг камион, превозващ цимент. При удара в задницата на първия камион, водачът на циментовоза е загинал на място. Предполага се, че причината за катастрофата е заспиване зад волана. Заради произшествието пътният възел беше затворен за няколко часа, докато трае огледът на място. Към 9 сутринта започна разчистване на участъка на катастрофата и се очаква в ранните предиобедни часове трафикът да бъде нормализиран.", "date": "2019.04.05", "title": "Шофьор загина на пътен възел \"Белокопитово\" "}
{"url": "https://www.monitor.bg:443/bg/a/view/symnitelni-kompanii-izprashtat-falshivi-sms-i-s-cel-izmama-161680", "text": "В последните дни се наблюдава наличие на съмнителни sms-и в мрежата на A1. Съобщенията се изпращат до клиенти на А1 от компании с неясен произход, намиращи се извън България, и целят измама. Съобщенията съдържат линк, който при натискане активира изпращането на sms-и от получателя към международни номера, съобщават от телекомът. От А1 призовава своите абонати да бъдат бдителни и да не отварят sms-и от международни номера със съмнителен произход и линковете в тях. Телекомът прави всичко възможно за спирането на тези т. нар. „фишинг” измами, като те вече са подадени за проверка към компетентните държавни органи, уверяват от А1.", "date": "2019.04.05", "title": "Съмнителни компании изпращат фалшиви sms-и с цел измама "}
{"url": "https://www.monitor.bg:443/bg/a/view/zapadno-i-srednoevropejskijat-mitropolit-antonij-njama-naprejenie-mejdu-bpc-i-katolicheskata-cyrkva-vsichko-drugo-sa-spekulacii-161653", "text": "По време на пост идват най-големите изкушения, нека ги превъзмогнем с търпение и молитва, казва в интервю за \"Монитор\" Негово Високопреосвещенство - Първоначално публикуваната позиция бе становище само на културно-просветния отдел на Българската православна църква. Тя не беше преминала през санкцията на Светия синод и с нея не бяха запознати всички членове на синода. Мотивът, който изтъкна тогава председателят на културно-просветния отдел - Ловчанският митрополит Гавриил, беше необходимостта становището да бъде дадено в срок. Знаете, че в бързината всеки може да пропусне някои детайли или пък да има нещо, което трябва да бъде дооформено. Контекстът на позицията обаче остава същият. Основните притеснения на Светия синод към така предложената национална стратегия 2019-2030 година, която всъщност включва две поколения, са свързани с институционализирането на българското семейство. Ние сме за запазване на традиционното българско семейство, а именно съюз между мъжа и жената. Нека изтъкна, че напоследък наблюдаваме тенденции на прокарване на скандинавски модели. - Да, има такава опасност. И ако сега се правят плахи опити за насаждане на такъв модел, във времето то ще стане по-агресивно. В момента се проучват настроенията в обществото и за съжаление голяма част от хората неглижират тези наистина основни за нас теми, защото знаем, че семейството е основна градивна единица. Затова е необходимо да го опазим здраво, с неговите основни функции за раждане и възпитание на деца. По този начин подготвяме следващите поколения, които ще заемат нашите места. Тези хора трябва да бъдат възпитани правилно и да имат правилни възгледи за значението на семейството и съюза между мъжа и жената, за мястото на децата. В този контекст Светият синод вижда, че поне в така предложения проект на стратегията се дават повече права на децата, отколкото на родителите. А зрелият човек, майката и бащата, знаят най-добре как да възпитат своите деца. В противен случай представения проект на стратегията ги ощетява. Знаете, че методите на възпитание са най-различни във всяка една ситуация, тук не говоря за някакви средновековни мъчения, но според стратегията те могат да доведат до една ответна реакция - да бъдат отнети правата на родителите и в същото време да се приложи някакво формално възпитание в институции, където детето е просто обектът X или Y, а не се приема като личност. Само родителите познават в детайли душата на своите деца. Не говоря за изключенията, защото като че ли точно чрез тях се правят опити да се промени цялата концепция на стратегията за детето. Домашното насилие, агресията, неизпълнението на родителските задължения са наказуеми от закона. Това не го оспорва никой. Но ще видим, че към момента цялостната концепция за възпитанието на децата в стратегията някак си трябва да бъде преработена. Да се огледат всички страни. Виждаме и че има много семейства с репродуктивни проблеми и самата процедура по осиновяване трябва да се облекчи. Вярно е, че се налага подборът на родителите да бъде прецизен, защото става дума за възпитание на деца, но все пак е необходимо процедурите да се облекчат. Но това е друга тема, която може би ще бъде разисквана във времето. Конкретно за становището на Светия синод - ние сме за запазване на традиционната форма на семейството, правото на родителите да възпитават своите деца, както и на учителите. Все пак вътре в семейството авторитетът за едно дете са неговите родители, а навън - учителите. - Точно така, това е голям проблем. Младото поколение предпочита да живее леко, без забележки. То настоява да бъде самостоятелно, без да има правилна визия за своето бъдеще. Когато се изправи пред реалните проблеми обаче, един не добре подготвен и невъзпитан човек не може да се справи с предизвикателствата на нашето време. Затова и хората се отдават на алкохолизъм, на наркотици, на безразборни връзки, посягат на чужди животи. Ние се опитваме да предпазим подрастващите. Най-благоприятното място за това е семейната среда и не бива да се подхожда чиновнически към една толкова важна институция, каквато е семейството. Знаете, че то се приема за една малка църква. - Затова казвам, че ще отвори вратата на тези, които се опитват пряко да прилагат всяко едно становище, и ще им даде право да разпространяват неволно неприемливи модели на подражание. Няма как да превръщаме изключението в правило и да налагаме несвойствени за страната ни модели. Възпитанието е доказало своето благотворно влияние върху децата, ако се обърнем назад във времето. Не говоря за демократичните промени, защото неконтролираният либерализъм се превърна в свободия. Липсата на контрол води до ощетяване във всяко едно отношение на подрастващите. - Разбира се, че може да има всякакви реакции. Искам обаче дебело да подчертая, че няма никакво напрежение между Българската православна църква и католическата. Програмата е съгласувана преди няколко месеца, известно е какво е предвидено в нея. Всичко останало, което в момента някои се опитват да изкарат извън контекста на решението ни, не е вярно и са спекулации. - Естествено. Ще има среща между двамата и посещение на храма „Св. Александър Невски“, каквото е пожелал папа Франциск. Обща молитва обаче няма как да има, защото това не е според канона. - Трябва да знаят, че по време на пост идват най-големите изкушения. Нека да ги превъзмогнем с търпение, смирение, молитва и любов към Бога. Всичко останало вече Бог ще предвиди така, че да насочи стъпките ни към най-великия празник. Да ги извървим с мир, любов и разбирателство с всички. Така ще се срещнем с Бога и с неговото славно възкресение. Роден е на 17 януари 1978 г. в Стара Загора Завършва Пловдивската духовна семинария „Св. св. Кирил и Методий” и Богословския факултет в Софийския университет „Св. Климент Охридски” Подстриган е за монах в Клисурския манастир По искане на митрополит Николай от 1 май 2007 г. е назначен за протосингел на Пловдивската митрополия. По предложение на Пловдивския митрополит Николай на 23 март 2008 г. е хиротонисан за епископ в пловдивския храм „Св. Марина” и е назначен за негов викарий, като е изпратен на служение в Смолян От юни 2010 г. е назначен за викарий на Западно- и Средноевропейския митрополит На 27 октомври 2013 г. е избран за митрополит на Западно- и Средноевропейската епархия на БПЦ и представител на БПЦ в Брюксел", "date": "2019.04.05", "title": "Западно- и Средноевропейският митрополит Антоний: Няма напрежение между БПЦ и католическата църква, всичко друго са спекулации"}
{"url": "https://www.monitor.bg:443/bg/a/view/menu-spored-horoskopa-koja-zodija-zodija-161682", "text": "Астролозите разказват какви ястия предпочитат представителите на различните знаци от зодиака. На храната ни влияе множество фактори - вкусови предпочитания, морални и религиозни убеждения, здравословното ни състояние, местоживеенето ни. Но до голяма степен много от нас с удоволствие експериментират в кухнята, опитват ястия от различни страни, а други ядат само храна, към която са привикнали още от детството - това до голяма степен зависи от зодията. Като правило са склонни да обръщат малко внимание на храната си. Независимо от факта, че някои обичат гурме, в действителност храната за тях е само \"гориво\", което дава енергия. Така че представителите на този знак често се хранят в движение, а ако са ангажирани с важни дела, могат в продължение на седмици да се хранят с фаст фууд. Но много от Овените са прекрасни кулинари - не се страхуват от сложни ястия, обичат да изненадват гостите и роднините със своите кулинарни шедьоври. Самите те предпочитат месо със зеленчуци, всички видове сладкиши, а често - салати с майонеза. Към плодовете са равнодушни, но понякога организмът им се нуждае от цитруси. Те обичат да си похапват, но предпочитат домашната кухня и дори в ресторант или кафене като правило си поръчват обичайни за тях ястия. Към екзотичната кухня подхождат с особено внимание, хапват само в случай, че са в друга страна или ако е направено от човек, на когото имат пълно доверие. С удоволствие са заети в кухнята, много от тях намират успокоение в готвенето. Крайно рядко експериментират, затова пък традиционното ястие им се получава великолепно. Създават впечатление, че генетично са приели кулинарните си знания и умения от предците. Обожават да се представят като гурме любители, затова често капризничат, когато някой друг им готви. И докато насаме могат да си приготвят прост сандвич или омлет, малко е вероятно да останат доволни от вашето гостоприемство, ако им поднесете нещо просто. Така че, ако искате да изненадате представителите от този знак, пригответе някое сложно ястие, за предпочитане чуждестранна кухня. Близнаците умеят да готвят, често експериментират като съчетават на пръв поглед напълно несъвместими продукти. Но само в два случая - пред гости или да задоволят близките си. Те са консервативни. Предпочитат храна, с която са привикнали от ранна възраст. Не са склонни да опитат нещо ново. Така че ако често са се хранили с пюре с кюфтета например, след това любимата им храна е именно тази. Ако трябва да си сготвят сами, ползват кулинарни книги, които са им по наследство от мама или даже от прабаба. Представителите на тази зодия стриктно следват рецептата, опитвайки да намерят точните съставки, ако нещо не им се получи, се отказват от идеята да го приготвят. Обожават вкусната храна, за тях ограничаването в храна е една от най- сложните задачи. Да ги нахраниш с вегетарианска храна е практически невъзможно. Не могат да живеят без месо - влияе на настроението им и намалява работоспособността им. С удоволствие хапват екзотична храна. Обичат да готвят и да хапват, но предпочитат да не се занимават с това всеки ден. За тях кулинарията е творчески процес. Трябва им вдъхновение и пълна свобода на действие - така получават кулинарните си шедьоври. Към храната имат странно отношение. Като правило в детството и юношеството са се хранили с полуфабрикати или са имали афинитет към сухи храни. Поради този режим, който създава здравословни проблеми, много от тях рязко сменят начина си на хранене в даден момент и преминават към правилното. Много от тях стават вегетарианци или стриктно следят за калориите. Не обичат много да готвят, затова съставят менюто за седмицата, така че възможно по-малко да се доближават до кухнята. Въпреки тава на празник са в състояние да приготвят разкошна трапеза, дори сами да не хапнат от нея. Добре запознати са с тънкостите на готвенето и е трудно да се каже какво обичат повече - да ядат или да готвят. За тях храната е издигната в култ, обръщат внимание не само какво има в чинията, но и как изглежда. Между другото именно затова представителите от този знак са склонни да отделят много време за украсяване на празничната маса - създават цветна композиция от нарязани зеленчуци и плодове, сгъват на фигури салфетките. Везните обичат всичко въздушно - мус, суфле, торти от бутер тесто и т.н. Техните гастрономични предпочитания зависят и от годишните времена. Обичат разнообразието в храната, а най-често при лошо настроение хапват шоколад. В същото време са традиционалисти и предпочитат кухнята от страната, в която са израснали, и не са много склонни да опитват нови блюда. Храната, приготвена от Скорпион, винаги е с пикантен вкус. Използват голямо количество подправки, обожават остри сосове. Ако каните на гости представители от този знак, заложете на ястие с индивидуалност. Обожават да опитват нещо ново, но нямат особени гастрономични пристрастия. Техните вкусови предпочитания зависят от настроението, от хората, с които са в дадения момент, от мястото, където се събират да ядат. И те като Скорпион обичат остри сосове, но повечето ги добавят в храната, ако не им харесва ястието. Готвят от време на време и по необходимост или по желание на душата. Не може да се каже, че са с високи кулинарни умения, но ястията, приготвени от тях, са винаги изумителни, особено предназначени за онези, към които Стрелците имат чувства. Предпочитат храна, която да покаже социалния им статус, затова с удоволствие разказват на познати и колеги какво точно са вечеряли в ресторанта. Въпреки това сами или в компания с най-близки биха могли да хапнат нещо много просто и скромно. Не обичат да готвят много, предпочитат да прекарват времето си с други дейности, но са доста придирчиви към това, което им поднасят. Опитват нещо ново и екзотично само по собствена воля, така че е най-добре да им се сервира традиционно ястие. Като правило внимателно се грижат за себе си, затова предпочитат здравословната храна, но е важно да бъде и вкусна. Така че на празник хапват всичко, което им се предлага, а ако нещо им е много вкусно, на мига забравят, че са на диета. Самите те готвят много вкусно, обожават да експериментират и се опитват да възпроизведат в домашни условия храна, която им е харесала в ресторант или на парти. Привличат ги и традиционната, и екзотичната кухня. Те са придирчиви - ако им се струва, че някои продукти са несъвместими, никога няма да станат част от храната им. Работата е не във вкусовите качества, а в характера им. Но ако нещо им хареса, при никакви обстоятелства не ще се откажат, дори понякога да са за сметка на здравето им. Самите те готвят по необходимост, а не по волята на сърцето. Но ако това стане, резултатът е великолепен. При тях до такава степен е развита кулинарната интуиция, че от най-баналните продукти могат да създадат нещо невероятно.", "date": "2019.04.05", "title": "Меню според хороскопа: Коя зодия какво обича да яде"}
{"url": "https://www.monitor.bg:443/bg/a/view/kursantka-se-prostrelja-dokato-chisti-kalashnikov-161688", "text": "Курсантка от Националния военен университет във Велико Търново се е простреляла в гърдите. Инцидентът станал в четвъртък малко след 19,30 часа. В един от корпусите на университета. При почистване на зачисления и автомат „Калашиков”, той внезапно произвел изстрел. Още същата вечер момичето е било оперирано по спешност в Многопрофилната болница във Велико Търново. С петък сутринта то беше докарано със „Спартан“ във Военно-медицинска академия в София. Положението на пострадалата е изключително тежко, не скриха лекарите от ВМА. В близките дни може да се наложи повторна операция за премахване на горния лоб на белия й дроб, каза началникът на лечебното заведение проф. проф. д-р Венцислав Мутафчийски. Прострелването от автомат „Калашников“, който е изключително мощно оръжие, всякога е много тежко. От упора не в гръдния кош влиза не само проектива от самия патрон, но и взривните газове, които допълнително увреждат тъканите, обясни проф. Мутафчийски. Той разказа, че горната част на левия бял й дроб е напълно деструктирана, откъдето се е получило и силно кръвотечения. Тя е изгубила 3 литра кръв. На скенера, който й е направен във ВМА се вижда почти унищожения горен лоб на левия бял дроб. Огнестрелното нараняване има своята еволюция и то не приключва след момента на изстрела и с първата среща на хирурга. Еволюцията на тези наранявания продължават около 7 дни. При първата операция се овладява кървенето и се отстраняват нежизнените тъкани, видни с просто око, каза проф. Мутафчийски. По думите му има една огромна зона, която се нарича молекулно сътресение, която след това започва да се развива. Затова в близките дни може да се наложи повторна операция за отстраняване на горния лоб на белия дроб. Курсантката, която е с инициали М.М.Н. е на 20 години, от факултет Общовойскови, втори курс. От Висшето военно училище уточниха, че тя е изрядна и образцова курсантка, назначена за командир на отделение. По време на инцидента в служебното помещение е имало и други хора. Със случая вече се занимава военната прокуратура и военната полиция. Това е първият подобен случай на прострелване по невнимание в националния военен университет „Васил Левски”.", "date": "2019.04.05", "title": " Курсантка се простреля, борят се за живота й "}
{"url": "https://www.monitor.bg:443/bg/a/view/danail-kirilov-veche-oficialno-e-novijat-ministyr-na-pravosydieto-161686", "text": "Данаил Кирилов е новият министър на правосъдието. Това решиха депутатите с почти пълно единодушие, като кандидатурата на Кирилов да оглави правосъдното ведмоство бе одобрена със 120 гласа “за” , 15 “против\" и без нито един \"въздържал се\". Със същото решение НС освободи досегашната министърка Цецка Цачева, която подаде оставка след скандала \"апартаментгейт\", при който представители на властта закупили имоти на занижени цени от една и съща строителна компания. Предложението за промяна в състава на Министерския съвет бе включено като извънредна точка в програмата на Народното събрание, а рокадите в кабинета минаха без каквито и да било дебати в пленарна зала.  За гласуването в НС бе дошъл почти целия кабинет, а оставката на Цачева и замяната й с Кирилов бе представена от вицепремиера Томислав Дончев. Кирилов положи клетва точно в 9:09 часа. Все още не е е решено кой ще поеме председателството на правната комисия на мястото на Кирилов. Част от възможните имена, които се завъртяха из кулоарите на НС са две - на Десислава Атанасова и Димитър Лазаров от ГЕРБ. Лидерът на \"Атака\" Волен Сидеров пък предлага за поста Явор Нотев.  В кулоарите на НС самият Кирилов намекна, че не е изключена възможността шеф на комисията да бъде не от ГЕРБ, а от квотата на техния коалиционен партньор - \"Обединени патриоти\". Той поясни, че е участвал в обсъждането за възможните кандидати, но поясни, че решението ще се вземе от ПГ на ГЕРБ и в коалиционен формат. Има възможни варианти, отговори лаконично той на въпроса дали председател на комисията ще е депутат ГЕРБ или от патриотите. Кирилов поясни, че не иска той да предрешава този въпрос.Според него, който и да е колегата, той ще се справи със задачата да ръководи комисията.  Иначе пред медиите Кирилов заяви, че следва стриктно актуализираната стратегия за реформа в съдебната система. По думите му ситуацията била благоприятна и имало възможност да се отчете сериозен напредък, визирайки следващия мониторингов доклад по механизма за проверка от ЕК. Той заяви, че ще следват всички препоръки в предишния доклад на комисията и стремежът е \"съветите да бъдат изпълнени стриктно\". Той припомни, че в предишния доклад има положителна оценка за законодателните промени, като в трите основни кодекса са били съществено изменени.  Кирилов коментира и първата задача, поставена от премиера, общинските съветници да бъдат включени в рамките на антикорупционния закон и да подават декларации  - имотни, за конфликт на интереси или за несъвместимост. Той поясни, че във вторник е имало работна група, на която са участвали експерти от КПКОНПИ, както и от сдружението на общините. Последните се съгласили, че общинарите трябва да подават имуществени декларации. Текстът за основанията за несъвместимост обаче ще бъде преработен, тъй като в момента е трудно приложим. Всички основания ще бъдат обект на деклариране и даде пример. Така един общински съветник лекар, който е наемател на кабинет в общинско лечебно заведение, това няма да е предпоставка за несъвместимост. Той няма да загуби качеството си на общински съветник, но това обстоятелство ще бъде обявено в декларацията, заяви Кирилов. Целта е всички да са запознати и ако то послужи като основания или причина за нарушение на закона и конфликт на интереси, то тогава да се проведе процедура.  заяви пък Кирилов в отговор на въпрос дали и представители на съдебната власт трябва да подадат оставки заради \"апартаментгейт\". Повод пък е фактът, че преди ден главният прокурор нареди проверка на имотите на шефа на КПКПНПИ Пламен Георгиев, на Борислав Сарафов – директор на Националната следствена служба, както и на имотите на съпругата на шефа на ВКС Лозан Панов. \"Не бих коментирал лични решения на нито един от замесените в тези скандали\", каза той, но даде да се разбере, че приветства решението на Пламен Георгиев да излезе в отпуск по време на проверката. Според Кирилов така се давало възможност за разследване от прокуратурата, което да е обективно. Кирилов припомни, че БСП вече ползват правни основния, за да искат освобождаването на Георгиев с внасянето на подписка от 1/5 от депутати за старт на процедура. По думите му така социалистите опровергавали  сами себе си, че няма възможност за контрол. \"ГЕРБ винаги е реагирало съобразно фактите и закона, към настоящият случай не знаем фактите\", каза той на въпроса как биха гласували от ГЕРБ - да има или не процедура за отстраняването на Георгиев от поста на шеф на КПКОНПИ.  заяви пък Кирилов по адрес на бившия правосъден министър Христов Иванов, който в момента се изявява като лидер на \"Да,България\". Той разкритикува  Иванов, който преди ден го обвини, че \"ще бъде предан на корупционния ред\". Кирилов заяви на свой ред, че подобни интерпретации са отвъд добрия тон, но и отвъд правото. \"Искам да кажа на всички, които са на ръба на закона в тези интерпретации, че не са нито по-умни , нито по-красиви от действащите и практикуващите юристи в в НС и независимата съдебна система\", заключи той.  Иначе регионалният министър Петя Авармова коментира в кулоарите на НС решението на ДНСК да спре строежа на небостъргача \"Златен век\" . Тя припомни, че при проверките на сградата са отчели отклонения. Въпреки това тя поясни, че съдът е този, който трябва да каже дали сградата е законна и има ли валидно разрешение за строеж. Аврамова очаква Софийският административен съд да се произнесе дали сградата \"Златен век\" има валидно разрешение за строеж. Тя коментира, че издаденият констативен акт за спиране на строежа е заради нарушения, които касаят подземните етажи, и неизпълнение на дейности, които са залегнали в проекта, но не са извършени, относно подвижни платформи за автомобили, които трябва да обслужват подземния паркинг. Отделно имало и съседен терен, в който се работи, но няма строителни книжа. Аврамова обясни, че има срок от 7 дни, в който възложителите могат да възразят, и след това се издава заповедта за спиране на строежа. Попитана дали след отстраняване на нарушенията строежът на \"Златен век\" може да продължи, регионалният министър коментира, че към момента има проверка на специализираната прокуратура, предадени са всички документи, така че те ще бъдат прегледани - от издаването на разрешението за строеж до настоящия момент на строителството. В същото време инициативният комитет е подал жалба в Софийския административен съд, така че там предстои съдебно дело. \"Аз се надявам, че компетентните институции, които проверяват, както и антикорупционната комисия, на която също сме предали всички документи, ще излязат с решение по казуса \"Златен век\", добави Петя Аврамова.", "date": "2019.04.05", "title": "Данаил Кирилов официално е новият правосъден министър (ОБНОВЕНА)"}
{"url": "https://www.monitor.bg:443/bg/a/view/tradicija-gerb-pyrvi-se-registriraha-za-izborite-161687", "text": "Водещата управляваща партия се регистрира първи за предстоящите европейски избори. От ГЕРБ очакват Манфред Вебер да бъде новият председател на Европейската комисия. Такъв коментар направи председателят на Националния предизборен щаб на ГЕРБ и зам.-председател на партията Цветан Цветанов, след като внесе в Централната избирателна комисия (ЦИК) документите на партията за регистрация за европейските избори. По думите на Цветанов се е превърнало в традиция и стандарт ГЕРБ да внасят първи регистрацията за изборите. Той се надява, че с днешната подкрепа на демократичната общност ще се открои, че Европейската народна партия (ЕНП) и Манфред Вебер ще бъдат председатели на Европейската комисия. В рамките на два дни от необходимите 2 500 подписи от ГЕРБ са събрали 47 200 и то само за ден и половина. Проверката, която ще бъде направена за регистрация ще бъде факт след само няколко дни и часове, убеден е Цветанов. Зам.-председателят на ГЕРБ е на мнение, че всяка една предизборна кампания си има своите компроматни сценаристи, но е убеден, че това, което се случва в страната работи само срещу тях. Цветанов настоява да се покажат какви са евродепутати на ГЕРБ, защото това, което трябва да се направи, е да се \"обединят усилията ни, за да може гласът на България да бъде чут силно в европейските институции\". Цветанов е сигурен, че ГЕРБ ще имат необходимата подкрепа, за да може да изпратят най-много евродепутати, които да подкрепят ЕНП. Цветанов отказа да коментира имотните сделки с думите, че иска България да има политики и политици, които да дават повече позитивни нотки, а не да се върви към конфронтация. \"С конфронтация никой не е успял нито в личен живот, нито в политически план\", категоричен е вторият в ГЕРБ, като допълни, че тяхната евролиста е най-компетентната и най-знаещата. \"Не може БСП да имат депутати с повдигнати обвинения за пране на пари и да дават морална оценка.\" По този начин зам.-председателят на ГЕРБ Цветан Цветанов отговори на социалистите за тяхното събиране на подписки за отстраняването на председателя на КПКОНПИ Пламен Георгиев и неговия заместник. Той не знае какво са внесли от БСП и дали има законово основание за искането на оставката на шефа на КПКОНПИ и заместника му. Цветанов припомни, че през 2013 г. отново се е търсил начин да се дискридитира ГЕРБ и всички участници в Министерския съвет, но това също не оказало съществено въздействие върху изборния резултат. \"Всички тези сценаристи, които в момента чертаят плановете, това са същите тези, които чертаеха планове за Костинброд\", захапа Цветанов опозицията. Цветанов апелира да се даде възможност на институциите да свършат своята работа и допълни, че всеки е невинен до доказване на противното. \"В момента са предприети действия, има отпуск и това е един много ясен знак, че се дава възможност компетентните органи да си свършат работата\", подчерта Цветанов. Вторият в ГЕРБ недоумява защо са двойните стандарти и защо му е зададен въпросът за Пламен Георгиев, а не за председателя на ВКС Лозан Панов. \"Когато някой иска да компрометира някого, това не е политика и не е политически живот\", заяви Цветанов и допълни, че от ГЕРБ ще направят силна информационна кампания, какво могат да направят и как да го направят.", "date": "2019.04.05", "title": "Традиция: ГЕРБ първи се регистрираха за изборите"}
{"url": "https://www.monitor.bg:443/bg/a/view/trymp-da-sprem-da-harchim-miliardi-za-oryjija-161678", "text": "Американският президент Доналд Тръмп заяви пред репортери в Белия дом, че САЩ, Русия и Китай трябва да спрат да харчат пари за оръжия и вместо това трябва да инвестират в дългосрочен мир. \"Всички ние, САЩ, Русия и Китай влагаме стотици милиарди долари в оръжия, включително ядрени, което е нелепо\", каза Тръмп, цитиран от Спутник. \"Мисля, че е много по-добре, ако всички се съберем и спрем да правим тези оръжия ... тези три държави, които мисля, че могат да се съберат, да спрат военните разходи и да харчат за неща, които са по-продуктивни за дългосрочния мир.\" Междувременно Пентагонът обяви вчера, че няма намерение да създава работна група с Турция за решаването на спора с покупката на руските противоракетни системи С-400, предаде Ройтерс.", "date": "2019.04.05", "title": "Тръмп: Да спрем да харчим милиарди за оръжия"}
{"url": "https://www.monitor.bg:443/bg/a/view/zatvor-za-bivshija-hyrvatski-premier-161683", "text": "Бившият хърватски премиер и бивш лидер на Хърватската демократична общност /ХДО/ Иво Санадер отново бе вкаран в затвора след като Върховният съд увеличи присъдата му от 4,5 години на 6 години по дела за корупция. През април 2017 г. Санадер получи 4 години 6 месеца затвор за това, че през 2009 година получил 17 млн. куни (2,28 млн. евро) комисиона за сделка за купуване на сграда от министерството на регионалното развитие, оглавявано тогава от Петър Чобанкович. Парите са били за компанията на Степан Фиолич, бивш високопоставен функционер на ХДО. Наказателния съд призна Санадер за виновен за това, че е оказал натиск върху кабинета на страната, който по онова време е оглавявал, да купи сградата в Загреб на цена, два пъти по-висока от пазарната й стойност. Правителството се съгласило да плати около 10 млн.евро за имота, но 2,3 млн. от тях били дадени на Санадер. 65-годишншят Санадер трябва да възстанови тези пари в бюджета на страната. Санадер твърди, че срещу него „няма нито едно доказателство, само фалшиви показания”. Другите двама подсъдими – бившият депутат Степан Фиолич, който продава сградата на министерството, и ръководителят на компанията, която е оценила имота, Младен Млинаревич, бяха осъдени на по една година затвор. Техните присъди бяха заменени с обществено полезен труд. Санадер беше премиер от 2003 до 2009 г. и изведе страната по пътя към НАТО и Европейския съюз.Той се превърна в символ на корупцията в Хърватия.", "date": "2019.04.05", "title": "Затвор за бившия хърватски премиер"}
{"url": "https://www.monitor.bg:443/bg/a/view/makedonija-za-pyrvi-pyt-na-oficialna-sreshta-na-nato-161684", "text": "Единадесет държави-членки на НАТО са ратифицирали Протокола за членство в Северна Македония в Алианса. Вчера, в един ден, парламентите на Полша и Словакия ратифицираха документа, с който страната официално ще стане 30-тия пълноправен член на Алианса, съобщи МИА. За първи път на двудневната среща на външните министри на НАТО официално е поканена Северна Македония като бъдещ 30-ти член, представляван от външния министър Никола Димитров. Македонският външен министър Никола Димитрое и държавният секретар на САЩ Майк Помпео Генералният секретар на НАТО Йенс Столтенберг, в обръщението си към Конгреса на САЩ по случай 70-годишнината от създаването на Алианса, подчерта, че Северна Македония, с подкрепата на Съединените щати и други съюзници, скоро ще стане 30-ия член на Организацията на Северноатлантическия военен съюз. „Република Северна Македония тази година подписа Протокола за присъединяване и с вашата подкрепа скоро ще стане 30-членна държава. Вратата на НАТО остава отворена. Онова, което започна през 1949 г. с 12 членки, се оказа мощна сила за мир – съюз, в който другите се стремят да се присъединят. Това показва историческия успех на НАТО“, каза Столтенберг. Той подчерта обаче, че успехът на миналото не е гаранция за успех в бъдеще, а пред НАТО има много предизвикателства. „Трябва да бъдем честни, от двете страни на Атлантика се поставят въпроси за силата на нашето партньорство. Има различия, ние сме съюз на много различни нации, с различна география, история и политически партии – републиканци и демократи, консерватори и лейбъристи, независими, зелени и много други. Това е демокрация. Отворената дискусия и различните възгледи не са признак на слабост, а напротив – знак за сила. Затова не бива да се изненадваме, когато виждаме различия между нашите страни. Има разногласия по въпроси като търговията, енергетиката, изменението на климата и иранското ядрено споразумение. Това са сериозни проблеми и сериозни разногласия“, каза Столтенберг. Но, както допълни той, силата на НАТО е, че въпреки различията, съюзниците винаги са се обединявали около основната задача – да се защитават помежду си, да се защитават един друг и да защитават своите граждани. “В миналото ние преодолявахме разногласията си, трябва да ги преодоляваме сега, защото нашият Алианс ще бъде още по-необходим в предстоящото време”, заяви Столтенберг в обръщението си към Конгреса.  Както заяви в сряда посланикът на Словения в страната Милан Язбец, досега нито една страна не е имала толкова много ратификации на Протокола за присъединяване към Алианса само за месец и половина, какъвто е случаят с македонската страна. За него това е най-добрият момент за присъединяване към Северна Македония към НАТО, защото това е символична година, в която се отбелязва 70-годишнината на Северноатлантическия съюз. Първата държава, ратифицирала протокола, беше Гърция, следвана от Словения, Албания, България, Хърватия, Черна гора, Румъния, Литва, Дания и вчера Полша и Словакия. На 6 февруари страните-членки на НАТО подписаха Протокола за присъединяване на Северна Македония към Алианса. След ратифицирането на Протокола в парламентите на всичките 29 членове на Алианса, Северна Македония официално ще стане пълноправен член. Държавният секретар на САЩ Майк Помпео на галавечерята във Вашингтон по повод 70-годишнината от създаването на Алианса заяви, че Държавният департамент официално е представил в Сената на САЩ всички необходими документи за ратифициране на Протокола за членство в Република Северна Македония в НАТО. Тази година се подготвяме да приемем 30-тата страна, Северна Македония, и със задоволство мога да кажа, че миналата седмица официално подадохме документите за ратификация на протокола в нашия Сенат. Заедно членовете на Алианса подобряват взаимната защита. Засилихме присъствието си в регионите на Балтийско и Черно море. Разширяваме подготовката на нашите сили и подобряваме устойчивостта си към хибридни и киберзаплахи“, подчерта Помпео пред ръководителите на дипломатическите мисии на съюзниците на Алианса, събрани във Вашингтон, за да отбележат седем десетилетия на НАТО.", "date": "2019.04.05", "title": "Македония за първи път на официална среща на НАТО"}
{"url": "https://www.monitor.bg:443/bg/a/view/firmite-s-posleden-srok-za-godishnite-otcheti-kym-nsi-161676", "text": "Краят на работната седмица е и последната възможност за фирмите да представят в Националния статистически институт годишните отчети за дейността си. Срокът беше удължен с няколко дни заради технически срив в системата на института. Пропадането попречи на 12 000 фирми да получат входящ номер при подаване на годишния си отчет. От НСИ обаче успокоиха, че той ще се изпраща служебно към НАП при постъпване на документите в системата.", "date": "2019.04.05", "title": "Фирмите с последен срок за годишните отчети към НСИ"}
{"url": "https://www.monitor.bg:443/bg/a/view/zahari-baharov-nauchi-rumynski-za-krimka-na-bi-bi-ci-161525", "text": "Леден поглед, подчиняващ се единствено на главореза, застанал директно над него в хранителната верига на румънската мафия – в такава светлина виждаме Захари Бахаров в поредната му авантюра с европейското телевизионно кино – Baptiste. В продукцията на Би Би Cи, прескачаща свободно през езиковата бариера, като комбинира слова на холандски, английски, румънски и прочие, нашето момче го раздава като – „Бригада Сербилу“. В първите епизоди героят му Николай носи странен носталгичен полъх към Иво Андонов от „Под прикритие“, но за съжаление така и не получава шанс да разгърне потенциала си на малкия екран. Първата му поява в Baptiste го позиционира около масата за билярд заедно с неговия командир Константин (Алек Секареано) в разгорещен спор с по-нисшите от тях относно приходите на бригадата. Освен с хладнокръвното си поведение Бахаров впечатлява и с уменията си в румънския, макар и флиртът му с езика на северната ни съседка да се събира в едва няколко изречения. От другата страна на фронта застава прочутият детектив Жулиен Баптист (Чеки Карио), чиято мантра през целия епизод от 6 епизода е „Не съм това, което бях“. След операция за премахване на тумор от мозъка следователят, познат на зрителя от друга продукция на английската телевизия - The Missing, получава лична молба от бивша изгора и настояща шефка на холандската полиция да издири изчезнало момиче. През цялото време обаче острият му като бръснач ум отстъпва на добрата и честната му дума. Сякаш с магическа пръчка той успява да вдъхне доверие на всеки, замесен малко или много в разследването, което оставя въпроса дали Баптист Неговата „дясна ръка“ пък е Едуард Стратън, чиято вратовръзка до съвършенство затяга Том Холандър. От разтревожен чичо, през ожесточено чудовище, та до изтерзан вдовец – британският актьор се превръща в истински хамелеон на екрана за тези скромни шест епизода. Стартирал като спин-оф на The Missing, Baptiste почти сигурно ще се сдобие и с втори сезон. Това поне загатват отсега Хари и Джак Уилямс, които наливат основите и на двата проекта. Втората порция епизоди вероятно ще се фокусира върху начина, по който Баптист ще се справи с разкритията за деянията на новооткрития му син Нийлс (чудесния Борис ван Северен). Какъв е шансът да видим Бахаров отново на екран с Карио? Отговорът е 0%, след като в последния епизод изтерзаният Стратън (Холандър) го оставя на произвола на съдбата с пронизан корем в собствения си дом.", "date": "2019.04.05", "title": "Захари Бахаров научи румънски за кримка на Би Би Cи"}
{"url": "https://www.monitor.bg:443/bg/a/view/potvyrdih-asamolichnostta-na-zaginalite-v-makedonija-bylgari-161677", "text": "По данни на българското посолство в Република Северна Македония резултатите от извършения ДНК анализ от специалистите на Института по съдебна медицина в Скопие са потвърдили самоличността на четирите жертви в катастрофата с пътнически самолет тип „Чесна”. И четиримата са български граждани. Това съобщиха от пресцентъра на МВнР. Предприети са действия за транспортиране на телата на жертвите в България. Самолетът се разби на 2 април 2019 г. северозападно от връх Солунска глава на територията на Северна Македония.„Огледът се вършеше в изключително лоши метеорологични условия и нямаше възможност самолетът да бъде пренесен от мястото на инцидента до хангар в Скопие”, пък допълни говорителят на Държавното обвинение в Македония Елизабета Найденовска. Първоначално като основна версия за катастрофата бяха посочени метеорологичните условия. „Сега се разследват всички версии - цялата причинно-следствена връзка, за да се случи инцидентът”, допълни Найденовска. Обяснения няма да се снемат от Ръководството на въздушната авиация в Охрид, която дава разрешение за излитане на самолета, въпреки че и там времето е било лошо. „Всеки пилот, който е лицензиран, сам прави своя план за летене, носи го в организацията за изготвяне на плана за летене и сам решава дали ще осъществи полета, или не”, коментира Зоран Илиевски. Загиналият при самолетната катастрофа от 2 април бизнесмен Георги Бошнаков е родом от Белово. В родното си място и той, и съпругата му Калина и двете им дъщери Гергана и Биляна, ще бъдат запомнени като изключително топли, земни, весели и гостоприемни хора. Къщата на Бошнаков на ул. „Христо Ботев“ неведнъж е събирала приятели и съседи на раздумка под двата сенчести прекрасни навеса на двора. Участници в тези типично нашенски събирания дори с тъга споменават „Шенгенския коридор“, както шеговито Георги наричал пътя през комшулуците (малки врати в оградите) между близките къщи, по който за по-пряко влизали в дома му гостите. Човекът ще бъде запомнен и като невероятно скромен – никога не се хвалел нито с успехите си, нито с богатството си. За това, че се е замогнал и преуспява, беловци научавали от странични източници. Самият той обаче не говорел по темата, но за сметка на това умеел да общува прекрасно с всякакви хора като с равни. В неделя бил в имота си. Окосил тревата на двора и споменал, че трябва да бърза, защото искал да заведе жена си и децата си на разходка. Вероятно е ставало дума за фаталната самолетна визита в Македония, завършила със смъртта на четороочленното семейство. Георги Бошнаков е единствен син на покойния вече инж. Ангел Бошнаков и педиатърката д-р Вера Бошнакова. Родът им е голям и много от хората в него са успели и уважавани. Майка му е възрастна и доста болна, а близките им се чудят как ще понесе мисълта, че е изгубила наведнъж и сина си, и снаха си, и двете си внучки. Бошнаков е крупен предприемач с няколко успешни бизнеса, включително производства на плоскости и пелети от отпадъци. Съпругата му Калина Корнажева е известна столична адвокатка.", "date": "2019.04.05", "title": "Потвърдиха самоличността на загиналите в Македония българи"}
