{"url": "https://www.monitor.bg/bg/a/view/api-preduprejdava-ochakvat-se-poledici-v-nedelja-184923", "text": "От неделя се очаква понижение на температурите, силен северен вятър. На места ще превалява, предимно слаб сняг, като с това се увеличават и предпоставките за поледици, съобщиха от Агенция \"Пътна инфраструктура\". Те призовават шофьорите да тръгват на път с автомобили, подготвени за зимни условия, да карат със скорост, съобразена с пътните условия и да не предприемат рискови изпреварвания и маневри. За повишаване безопасността на движение е възможно затваряне на определени участъци за обработване на настилките с химически вещества и инертни материали. Гражданите и транспортни фирми могат да получават информация за актуалната пътна обстановка в страната от интернет страницата на АПИ - api.bg, както и по всяко време на денонощието на телефон 0700 130 20 в АПИ.", "date": "2020.01.04", "title": "АПИ предупреждава: Очакват се поледици в неделя"}
{"url": "https://www.monitor.bg/bg/a/view/spasiha-nad-1000-dushi-ot-avstralijski-grad-popadnali-v-ognen-kapan-184924", "text": "Над 1000 австралийци и чуждестранни туристи, които бяха хванати в капан от пожари в югоизточния австралийски град Малакута, пристигнаха близо до Мелбърн след 20-часово пътуване с два кораба, предаде Ройтерс. Местните жители и туристите, плюс над 100 домашни животни - 113 кучета от различни породи, три котки, заек и птица, пристигнаха с двата военни кораба в пристанището на Хейстингс, откъдето бяха закарани с автобуси до два спасителни центъра. Туристите са изоставили колите и караваните си в Малакута и не знаят дали ще си ги възвърнат. Според властите ще са нужни седмици за отварянето на единственото шосе на града. \"Като човек, който никога не е попадал в пожар, беше много, много страшно. Толкова се радвам, че съм тук\", каза 16-годишната Емили Уелингтън от Мелбърн, която била на двуседмична почивка в Малакута с приятели. Тя е един от 58-те души, които бяха евакуирани с предимство от изпълнения с дим Малакута, тъй като са болни от астма. Като много други от евакуираните, Уелингтън похвали австралийските военноморски сили и доброволците, участвали в спасителната операция.", "date": "2020.01.04", "title": "Спасиха над 1000 души от австралийски град, попаднали в огнен капан"}
{"url": "https://www.monitor.bg/bg/a/view/onlajn-tyrgovcite-shte-izdavat-elektronni-ili-hartieni-kasovi-belejki-184925", "text": "Онлайн търговците ще издават електронни или хартиени касови бележки. Това стана ясно от думите на говорителя на НАП Росен Бъчваров в предаването \"Икономика и бизнес\" на Канал 3. Той обяви, че вече е публикуван нов проект за промяна на Наредба Н-18, за касовите апарати. След масовите протести на бизнеса през миналата година, сега държавата предлага на онлайн търговците да издават или обикновен фискален бон, или дигитален такъв. \"Документът може да не е фискална касова бележка, издадена от фискално устройство, а може да е някакъв вид информационен бон, който да бъде изпратен по електронна поща или по друг  технически начин. За целта търговците трябва да обявят в НАП всички платежни сметки, по които получават картови тези плащания. Освен това съответният платежен оператор, през който минават тези картови плащания, да изпраща периодично данни в НАП за броя на транзакциите и тяхната стойност.”, посочи Бъчваров.  Все още не е ясно кога новото изискване ще влезе в сила. Към момента електронните магазини трябва да приведат дейността си в съответствие с досегашните текстове на наредбата до края на март. \"При онлайн търговията има много сериозен фискален проблем, който ние оценяваме на 170 милиона годишно. Тази регулация идва срещу често използвано отклонение от облагане\", каза още говорителят на НАП Росен Бъчваров. До момента в агенцията са регистрирани над 15 000 електронни магазина.", "date": "2020.01.04", "title": "Онлайн търговците ще издават електронни или хартиени касови бележки"}
{"url": "https://www.monitor.bg/bg/a/view/otkriha-tjalo-na-udaven-myj-vyv-varnenski-basejn-184922", "text": "Тяло на удавен мъж е открито в басейн \"Приморски\" във Варна. Сигналът за удавника е постъпил в 15.40 часа, съобщиха от пресцентъра на полицията. Мъжът е на около 40 години и вече е известна самоличността му. По всяка вероятност става дума за нещастен случай. На място, още преди да дойде линейка, е оказана първа помощ от медицинско лице, което е плувало по същото време в плувния басейн. Изясняват се причините за настъпилата смърт. Води се разследване.", "date": "2020.01.04", "title": "Откриха тяло на удавен мъж във варненски басейн (ОБНОВЕНА)"}
{"url": "https://www.monitor.bg/bg/a/view/raketa-se-vzrivi-do-us-posolstvoto-v-bagdad-184927", "text": "Ракета се взриви в силно укрепената Зелена зона в Багдад близо до посолството на САЩ, съобщи телевизия \"Ал Арабия\", цитирана от ТАСС. Всички пътища към сградата на посолството са затворени.  Според източници от иракските сили за сигурност в Зелената зона са паднали два минометни снаряда, предаде Франс прес. Полицейски източници, цитирани от Ройтерс, заявили, че става дума за снаряд от система за реактивен залпов огън и че няма жертви при нападението. Две ракети \"Катюша\" паднаха в иракската военновъздушна база Балад, в която са разположени американски войници, съобщи Ройтерс, като се позовава на източници от силите за сигурност. Няма жертви при нападението срещу базата, разположена на 80 км северно от Багдад. По-рано днес с възгласи \"Смърт за Америка\" десетки хиляди иракчани се присъединиха към погребалната процесия на поклоненията на иранския командир Касем Солеймани и високопоставеният военен ръководител Абу Махди ал-Муханди, които бяха убити при американски военни удари с дрон. На фона на антиамерикански скандирания в Ирак и серия от закани в Иран първите дипломати на световните сили прекараха деня в трескави телефонни разговори заради ситуацията в Близкия изток след убийството на иранския генерал Касeм Солеймани. Франция, Германия и Китай призоваха Иран да се придържа към ядреното споразумение, вместо да го нарушава и призоваха за деескалация на напрежението в региона. Русия и Китай подкрепиха Иран в конфронтацията със Съединените щати. Руският външен министър Сергей Лавров изрази съболезнования за смъртта на генерал Солеймани в телефонен разговор с Джавад Зариф и заяви, че действията на Вашингтон нарушават международното право. Турският министър на външните работи Мевлют Чавушоглу разговаря по телефона с американския държавен секретар Майк Помпейо, предаде турската частна телевизия НТВ, позовавайки се на дипломатически източници. Тема на разговора между двамата са били Ирак, Иран и двустранните отношения. Макрон е разговарял по телефона и с принца престолонаследник на Абу Даби шейх Мохамед бин Зайед, който е фактическият лидер на Обединените арабски емирства. Двамата са се споразумели \"да се свържат с всички заинтересовани страни с цел избягване на опасна ескалация на напреженията в региона\". След НАТО въоръжените сили на Швеция, Дания и Норвегия също обявиха, че преустановяват обучението на иракските сили за сигурност в рамките на предвожданата от Съединените щати антиджихадистка коалиция. По-рано подобно решение обяви и Германия. Причината са опасенията от нов конфликт след убийството на иранския генерал.", "date": "2020.01.04", "title": "Ракета се взриви до US посолството в Багдад"}
{"url": "https://www.monitor.bg/bg/a/view/dps-otbeljazva-30-godini-ot-uchrejdavaneto-si-184921", "text": "Движението за права и свободи (ДПС) отбелязва 30 години от своето учреждаване. Историята на партията започва на 4 януари 1990 г., месеци преди свикването на VII Велико Народно събрание за приемането на нова Конституция след демократичните промени. За председател на партията е избран Ахмед Доган, а Йенал Бекир е първият организационен секретар. В учредителните документи основателите записват приоритетите: \"постигане на разбирателство, единство и сътрудничество на българските граждани, зачитане правата и свободите на всички общности в страната, осигуряване правата и свободите на етнически, религиозни и културни общности, недопускане на етническа и религиозна омраза и дискриминация\". \"До днес движението води политика в защита на правата и свободите на евроатлантическата ориентация на страната\". Това каза лидерът на ДПС Мустафа Карадайъ в интервю пред bTV. \"30 години ДПС - 30 години борба за демокрация и спазване на човешките права! Честит рожден ден, ДПС!\". Така отбеляза годишнината Четин Казак, дългогодишен бивш депутат от Движението.", "date": "2020.01.04", "title": "ДПС отбелязва 30 години от учреждаването си"}
{"url": "https://www.monitor.bg/bg/a/view/strahotna-vlyhova-ne-ostavi-shans-na-shifrin-i-specheli-slaloma-v-zagreb-184926", "text": "Словачката Петра Влъхова постигна страхотна победа в слалома при жените за Световната купа в хърватската столица Загреб. Скиорката бе над всички и в двата манша и даде по-добро време от Кралицата в дисциплината – Микаела Шифрин. Американката изоставаше с 1,16 сек. от Влъхова след първото каране, след като направи няколко грешки, но във второто излезе пределно мотивирана и напомни за себе си, притискайки словашката си съперничка. Влъхова обаче не се поддаде на напрежението и дори подобри представянето си от първия манш, карайки отново по-бързо от Шифрин. Американката остана на 1,31 сек. от победителката. Трета на почетната стълбичка се нареди австрийката Катарина Линсбергер. Топ 10 допълниха още швейцарката Уенди Холденер, шведката Анна Свен Ларшон, норвежката Нина Хавер-Льосет, австрийката Катарина Трупе, швейцарката Алине Даниот, норвежката Кристин Лисдал и шведката Емили Викстрьом. Това бе 11-а победа на Влъхова за Световната купа и седма в слалома. Тя победи Шифрин в коронната й дисциплина, след като миналата година остана втора в Загреб. В генералното класиране в слалома лидерка остава американката с 380 точки, пред Влъхова с 260, а трета е Линсбергер със 186. В подреждането за Големия кристален глобус Шифрин продължава да води убедително с 826 точки. Втора вече е Влъхова с 513 пункта, изпреварвайки италианката Федерика Бриньоне, която с 451. Следващото състезание при дамите е спускането в Алтенмаркт на 11 януари.", "date": "2020.01.04", "title": "Страхотна Влъхова не остави шанс на Шифрин и спечели слалома в Загреб"}
{"url": "https://www.monitor.bg/bg/a/view/otkriha-myrtyv-myj-do-loveshkata-bolnica-184928", "text": "Мъж е намерен мъртъв на спирката пред Ловешката болница, потвърдиха за БТА от ОД на МВР. Сигналът е бил подаден следобед. От полицията съобщиха още, че мъжът е на 69 години, от село Катунец, община Угърчин, води скитнически живот. По тялото му не са открити следи от насилие. Снощи бил подаден сигнал от граждани на тел. 112, че мъжът нямал пари, не можел да се прибере вкъщи и няма къде да нощува. От Окръжната прокуратура в Ловеч информираха, че постоянният му адрес е в Плевен. Посетил е тази нощ спешното отделение на Ловешката болница, където му превързали рана на крака. След това продължил да обикаля около отделението и болницата в нетрезво състояние. Образувано е досъдебно производство.", "date": "2020.01.04", "title": "Откриха мъртъв мъж до Ловешката болница"}
{"url": "https://www.monitor.bg/bg/a/view/chistka-goni-nash-nacional-ot-turcija-184929", "text": "Българският национал Страхил Попов напуска турския първодивизионен „Касъмпаша“, съобщава \"Фанатик\". Президентът на клуба Тургай Джинер е решил да направи драстична чистка в състава след есенния полусезон, в който отборът събра едва 15 точки от 17 мача и заема 14-ото място в класирането на Сюпер лигата, само на точка над зоната на изпадащите. Джинер предвижда драстично съкращаване на бюджета и по тази причина се разделя с водещите играчи от състава, като според \"Фанатик\" освободени ще бъдат 11 души, сред които и Попов. „Касъмпаша“ ще довърши сезона с млади футболисти и с играчи с минимални финансови изисквания. Един от освободените Абдула Халили вече си е намерил нов отбор и ще продължи кариерата си в „Сивасспор“. Попов също има няколко варианта за нов клуб в Турция.", "date": "2020.01.04", "title": "Чистка в клуба оставя наш национал без отбор "}
{"url": "https://www.monitor.bg/bg/a/view/snegyt-zatvarja-granicata-s-gyrcija-za-tirove-184930", "text": "От 6.00 ч. в неделя няма да се пропускат автомобили с товароносимост над 1.5 тона през ГКПП „Кулата-Промахон“, ГКПП „Илинден-Ексохи“ и ГКПП „Капитан Петко Войвода-Орменион“, съобщиха от МВР. Искането е на гръцките власти и идва поради очакваното влошаване на метеорологичната обстановка. В неделя зимата в страната ще се завърне. Температурите ще паднат с близо 10 градуса и почти в цялата страна те ще бъдат близки до нулата.", "date": "2020.01.04", "title": "Снегът затваря границата с Гърция за тирове"}
{"url": "https://www.monitor.bg:443/bg/a/view/gyrcija-ogranichava-preminavaneto-na-avtomobili-nad-1-5-t-prez-granicata-184919", "text": "Гърция затваря временно границата си с България за автобуси и камиони и коли над 1,5 т заради очакваното лошо време, съобщиха от МВР. С ограничено преминаване ще са ГКПП Кулата-Промахон, ГКПП Илинден-Ексохи и ГКПП Капитан Петко Войвода-Орменион. Очакваният обилен снеговалеж е причина гръцките власти да обявят от 6 часа утре, 5 януари 2020 г. да спре пропускането на автомобили с товароносимост над 1,5 т. през тези гранични пунктове.", "date": "2020.01.04", "title": "Гърция ограничава преминаването на автомобили над 1,5 т през границата"}
{"url": "https://www.monitor.bg:443/bg/a/view/karanikolov-i-nankov-sa-inspektirali-remontite-po-vi-k-mrejata-v-pernik-184920", "text": "Министърът на икономиката Емил Караниколов и заместник- министърът на регионалното развитие и благоустройството Николай Нанков инспектираха днес ремонтите на водопреносната мрежа в квартал \"Църква\" в Перник. Това съобщиха от пресцентъра на Министерството на регионалното развитие и благоустройството (МРРБ). До обяд аварийни екипи са отстранили една от двете големи аварии в квартала и водата е била пусната. Продължава работата за отстраняването на другата авария с помощта на екипи от други градове. \"С 30-те милиона лева, които правителството отпусна спешно, предстои ремонт на водопроводната мрежа в този квартал, както и в други части на града\", е казал при проверката зам.-министър Нанков. На среща с кмета на Перник Станислав Владимиров е била обсъдена и нуждата общината да ускори процедурите по избор на изпълнители на аварийните дейности. Кметът е уверил представителите на изпълнителната власт, че преди края на следващата седмица вече ще бъде възложен ремонтът в кв. \"Църква\". А поетапно общината ще възлага аварийните ремонти и по останалата част от ВиК мрежата, за които правителството, на 31 декември м.г., е превело на община Перник над 30 млн. лв., се посочва в съобщението. Вече има резултати от мерките, които са били предприети, заедно със спелеолога Атанас Русев, по добива на вода от пещерите. Дебитът е нисък, но се полагат усилия за неговото увеличаване. Заради аварията в кв. \"Църква\" днес беше раздадена и част от минералната вода, която се осигурява на бедстващия град в координация с ГД \"Пожарна безопасност и защита на населението\" и се разпространява по график на община Перник.", "date": "2020.01.04", "title": "Караниколов и Нанков са инспектирали ремонтите по ВиК-мрежата в Перник"}
{"url": "https://www.monitor.bg:443/bg/a/view/ajde-ivo-na-jatagan-184863", "text": "Познавате го най-вече от канала му в YouTube 'Айде БГ. Ивайло Драгиев е от онези известни личности, за които се радваме, когато разберем, че детето ни иска да му подражава. Съвсем не само хлапетата обаче са му фенове. С видеата си той и половинката му Християна Пенева успяват да грабнат вниманието на всички членове на семейството, на възраст от бебе до баба. Днес отместваме поглед от смартфона или компютъра, за да го насочим към големия екран, където съвсем скоро ще видим Ивайло в стихията му – като актьор. Комедията „Ятаган“ ще направи премиерата си на 20 февруари, а в нея Драгиев влиза в ролята на неуспял млад български поет, хлъзнал се по наклонената плоскост на ежедневието. „Общо взето лентяйства и оставя живота да се изплъзва покрай него. Има любов в живота му – Мила (Любомира Башева), която се опитва да го измъкне от това блато, но безуспешно. В крайна сметка той става част от една псевдотерористична групировка“, разказа ни актьорът навръх Бъдни вечер, докато се подготвяше за семейния турнир по Dixit. С тъга признава, че е базирал образа си на голям сбор от реални личности, предвид твърде малкия шанс на родните поети да се издържат финансово от страстта си. „За съжаление максимата, че ако работиш това, което обичаш, няма да ти се налага да работиш и един ден в България, доста рядко се случва. Аз съм от малкото хора, които са благословени“, отбелязва екранният Никсън в „Ятаган“. Филмът представлява включващо корупция, бюрокрация, шуробаджанащина, медийни манипулации и страх от тероризъм. Самият Драгиев обяснява, че първото нещо, което го е привлякло в проекта, е нивото на абсурдност в стил „това няма как да бъде измислено“. А от работата на терен специално място в съзнанието му има моментът, в който снима с Мариан Вълев в лодка. „Той беше много притеснен, че си забравя текста, че прави лапсуси. А то беше сложна сцена – чисто технически сложна за заснемане сцена. Накрая Андрей (Андонов, режисьорът – б.а.) и Христо (Дерменджиев, продуцентът – б.а.) казаха, че това е най-хубавата сцена. Но любим момент ми беше това как актьор и мъжкар, какъвто е Мариан, се притеснява по същия начин, по който аз като млад студент едва ли не. И беше много умилително да видиш този зрял актьор, който е запазил в себе си тази актьорска притеснителност и стеснителност“, спомня си Драгиев. И въпреки че този път залага на комедия, е категоричен, че това е от най-трудните жанрове за снимане. „Знаете, че има такъв проблем с българските комедийни сериали, където смешката е толкова подчертана и изведена да не би някой да не я разбере. Сред любимите ми примери за качествени комедии са комедиите на Чаплин, където имаме една напълно реалистична сериозна житейска драма, която по такъв начин е пресъздадена, че тя изглежда отстрани като смешно-тъжна. Де факто се смеем на чуждото нещастие. Така че ние като зрители сме доста жестоки“, разсъждава още Ивайло. Оказва се, че плоският сценарий, самоцелните вицове в диалозите и пошлостта са трите неща, които могат да го откажат от някоя роля. „Аз съм леко претенциозен актьор. Халтури не обичам да играя нито в театъра, нито в киното и телевизията. Ако е за парите, предпочитам като сервитьор да ги изкарам, отколкото да си дам лицето и времето за нещо, което е без стойност“, отсича Драгиев. Самият той Причината – само той успява да концентрира енергията на бурното тогава хлапе в нещо градивно. Признава, че се е опитвал и в други начинания – пял е в хор, играл е баскетбол, занимавал се е и с лека атлетика. Нищо обаче не му задържа вниманието, докато един ден брат му – тогава хоров певец, заминава на турне в Япония. По-късно семейството, при което е отседнал, ги посещава в България и заедно с тях Ивайло и роднините му отиват да изгледат моноспектакъл на японска пантомимистка. „Казвах, че това ще е поредното скучно нещо, на което ще ме водят. Но тази жена, сама на сцената, без да каже нито една дума, два часа успя да прикове вниманието на целия Народен театър. Тя влизаше в салона, общуваше си с публиката, сменяше най-различни маски, образи и в крайна сметка си казах: Ей това нещо искам да правя“, спомня си с усмивка Драгиев. Казва, че именно благодарение на посещенията си в театралната школа на Петър Върбанов е успял да успокои буйния си нрав. Преди това описва сам себе си като „непоносимо дете“. „Тъй като брат ми е по-голям, майка ми има много готин лаф: „Ти, ако ми беше първо, нямаше да имам второ“, смее се Ивайло. За това, че е бил крал на белите, говори и фактът, че още когато е бил в детската градина е преборил трима третокласници. „Те бяха малтретирали брат ми. И аз като разбрах, казах „Аа, не. Това си е моят батко“. Тъй като аз бях малък, те не можеха да ме ударят, защото щеше да им навлече големи проблеми. Аз обаче изповядвах максимата „Колкото е по-голям, толкова по-лесно можеш да го уцелиш“, разказва ни още Драгиев. И допълва, че другите му големи мечти като дете били Второто му желание, за съжаление, е попарено от факта, че има диоптър. Не губи обаче любовта си към астрономията и до ден днешен. Рок музиката също е с него и досега. Даже влиза в НАТФИЗ с традиционната за феновете на жанра дълга коса до средата на гърба. Лишава се от нея, след като разбира, че визията му би ограничила палитрата от образи, които би могъл да изиграе като актьор. А когато не е на сцена, пред камерата за някой филм или за Айде БГ, Ивайло предпочита да прекарва времето си в четене. Семейството му разполага с над 10 000 тома книги, събирани от поколения. Не са му чужди и хобитата на дигиталния век, иначе казано видеоигрите. Фен е на Brawl Stars, FIFA и Assassin's Creed. 'Айде БГ несъмнено се нарежда сред най-популярните влогове родно производство. Ивайло и Християна са със статут на рок звезди сред подрастващите, а видеата им се оказват колкото забавни и приятни, толкова и полезни. Така, благодарение на техен клип, едно момиче им писало, че успешно си е взело контролното по история. \"Друг любим момент ми е, когато учителите пускат в училище наши видеа по време на час. Например учат нещо по физика, ние имаме едно видео Топ 5 случайни открития и те го използват като добър пример, защото ние синтезираме информацията по един забавен начин, който е лесен за запомняне. Всъщност нашата идея е, че ученето трябва да бъде забавен процес, трябва да бъде предизвикателство, а не нещо задължително и наказуемо, нещо за назубряне. Голям проблем е, че любовта към ученето, която е вродена на човек – това да е любознателен и любопитен, се убива в училище“, смята Драгиев, на когото му хрумва идеята за YouTube канала, след като остава дълго време без професионални ангажименти. „Християна тогава беше студентка и имахме много време за губене. Инвестирахме известна сума в снимачна техника, в микрофони и осветление и започнахме. И по неведомите пътища ютубърски стана популярен влогът. Хората започнаха да го харесват. И всичко стана някак лавинообразно“, радостен е актьорът. Признава, че с половинката му тестват съдържанието, което публикуват с племенниците си – на 3 и 6 годинки. И ако за тях клипът е допустим, то той бил допустим за всички. Далеч обаче не боравят с бебешка кукленска стилистика. „Не обичаме да подценяваме и възрастните, които са също много голяма част от аудиторията. Опитваме се да правим така нещата, че да бъдат приятни за цялото семейство. Доста често ни пишат или ни срещат по улицата и ни казват, че цялото семейство много обича да си пусне наше видео. Това е най-големият комплимент.\", казва още той.", "date": "2020.01.04", "title": "'Айде, Иво, на „Ятаган“"}
{"url": "https://www.monitor.bg:443/bg/a/view/kyso-syedinenie-predizvika-pojar-v-hotel-vyv-velingrad-evakuiraha-gosti-i-personal-obnovena-184914", "text": "Късо съединение е предизвикало пожара в  петък вечерта в хотел  „Аура“ във Велинград и се е наложило причина да бъдат евакуирани 156 гости и 13 души персонал. Няма пострадали. Това съобщиха от Главна дирекция  „Пожарна безопасност и защита на населението“. Съобщението за извънредната ситуация е било получено в 21:48 ч в Оперативния дежурен център на пазарджишката Регионална дирекция „Пожарна безопасност и защита на населението“. Докато пристигнат пожарникарите охраната на хотел “Аура“ е успяла да овладее ситуацията в помещението, където се е намирала помпата-филтър. Именно там е станало късото съединение, но служителите по сигурността и охраната видели и незабавно започнали да гасят горящото съоръжение. Според гости на хотела, пожарът е бил потушен още преди пристигането на огнеборците, но по процедура и съгласно оперативния вътрешен план при бедствия се е наложило евакуирането. Гостите от стаите и ресторанта били помолени да излязат навън, докато пожарникарите огледат мястото на инцидента. Всичко е приключило за минути и гостите са се върнали обратно по стаите и апартаментите. Унищожена е помпа филтър, опушени са 4 квадратни метра стени, но е спасена сградата на хотела.", "date": "2020.01.04", "title": "Късо съединение предизвикало пожара в хотел във Велинград"}
{"url": "https://www.monitor.bg:443/bg/a/view/kitaj-otmeni-vajno-ogranichenie-na-chujdestrannite-investicii-184915", "text": "Китай отмени важно ограничение на чуждестранните инвестиции във финансовия сектор, чието премахване е отдавнашно искане на САЩ, предаде Франс прес, цитирана от БТА. Отсега нататък чуждестранните банки ще могат да създават свои клонове в Китай и да притежават целия капитал, без да са задължени да създават съвместно дружество с местен партньор, съобщи китайската служба за банков надзор. Досега банките трябваше да имат местен партньор и не можеха да притежават над 49 на сто от съвместните предприятия, в които бяха инвестирали. Това решение може да изглежда като жест на добра воля към Вашингтон. САЩ съобщиха, че се очаква през януари да подпишат с Китай предварително търговско споразумение.", "date": "2020.01.04", "title": "Китай отмени важно ограничение на чуждестранните инвестиции"}
{"url": "https://www.monitor.bg:443/bg/a/view/trygna-dopitvane-za-kmetski-namestnik-v-rodnoto-selo-na-chudomir-184918", "text": "До 10 януари всеки пълнолетен и отговарящ на изискванията на член 397 ал. 1 от Изборния кодекс жител на павелбанското село Турия може да подаде документи за заемане длъжността „кметски наместник“, обяви кметът на общината Иса Бесолоу. В обявлението са изредени ангажиментите на наместника, който се назначава от кмета на трудов договор. Пак там изрично се обяснява, че при изпълнение на задълженията си той може да ползва услугите на обществен съвет, чийто членове местното население избира на общо събрание. Кой от мераклиите ще бъде назначен ще стане ясно след явно допитване с гласуване на 12 януари. В Турия, където е роден писателят-народовед Димитър Чорбаджийски –Чудомир, чиято родна къща е превърната в музей с картинна галерия,  живеят малко на 400 души. Тъй като не всички от тях са с постоянен адрес, това предполага селският управник да бъде назначаем. Преди местните избори станало ясно, че 22-ма души не стигат за избора на кмет.", "date": "2020.01.04", "title": "Тръгна допитване за кметски наместник в родното село на Чудомир"}
{"url": "https://www.monitor.bg:443/bg/a/view/nacionalnata-gvardija-na-sa-sht-idva-u-nas-za-ednomesechno-obuchenie-184916", "text": "Батальон на Националната гвардия на САЩ беше изпратен за Европа на летището на военновъздушната база Стед, северно от град Рино, щата Невада, предаде Асошиейтед прес. Около 70 войници от щата се насочват към Форт Худ, щата Тексас, за едномесечно допълнително обучение. След това те ще бъдат разположени в Полша и други страни от Източна Европа, включително България, Естония, Латвия, Литва, Румъния и Унгария. Това е първият случай, при който национални гвардейци от щата Невада ще бъдат разположени в Европа в период на мир, отбелязва АП. Те ще работят заедно с други роти, включени в 757-и логистичен батальон, в рамките на усилията на САЩ и НАТО да гарантират сигурността на Източна Европа след руската намеса в Украйна преди шест години.", "date": "2020.01.04", "title": "Националната гвардия на САЩ идва у нас за едномесечно обучение"}
{"url": "https://www.monitor.bg:443/bg/a/view/vladika-vodi-hor-na-fest-v-moskva-184917", "text": "Нова хорова формация от 24 души ще заведе на 16 януари в Москва за участие в престижен фестивал старозагорският митрополит Киприан. Хорът е към катедралния храм „Свети Николай Мирликийски“ в Града на липите, основната част са от хора при държавната опера, а диригент е казанлъчанката Мария Колева. Специално за фестивала шивачките на операта изработиха специални костюми по проект на сценографа Денис Иванов, който е автор и на логото: златна камбанка, обвита от петолиние. „Дядо Киприан държеше пурпурно лилавото да присъства като цвят. Направих го дискретно, с елегантни златни шевици, символизиращи стилизиран кръст. Целта ми беше да създам модерна линия, с изчистен и стилен силует, но все пак да се придържам към каноните за хорова униформа и облекло“, коментира младият костюмограф, който е завършил класическо пеене в НМА \"Панчо Владигеров\" и сценография при Националната художествена академия. Изработката е станала със съдействието на конструкторката Мария Христова, която успоредно с ателието в операта работи и за няколко модни къщи в Гърция, Италия и Южна Африка. Диригентът Мария Колева уточни, че за фестивала са поканени 4 хорови състава от цял свят, старозагорци ще се представят с едночасова програма от църковни песнопения в залата на музиката.", "date": "2020.01.04", "title": "Владика води хор на фест в Москва"}
{"url": "https://www.monitor.bg:443/bg/a/view/kak-bivsh-atlet-i-model-stana-topbrysnar-184885", "text": "Бившият лекоатлет Иван Минчев наскоро издаде първата си книга. Не, тя не е свързана със спорта, нито пък е някакъв блудкав роман. Колкото и странно да звучи книгата е ръководство по бръснарство! Именно това е новото поприще, в което се изявява някогашният шампион в десетобоя, модел и фитнес инструктор. „Никога преди това не съм си представял, че ще се занимавам с бръснарство. Бил съм дълги години спортист, за кратко бях и треньор, но в един момент ми се прииска да сменя сферата, да направя нещо съвсем различно и... отворих бръснарница“, разказва Минчев. Само до преди по-малко от 2 години той въобще не знаел как се държи ножица, камоли бръснач. Наел персонал, който да върши това в собствения му салон. Покрай професионалистите обаче му станало интересно, започнал да ги гледа, да се учи малко по малко и постепенно разбрал, че може и той да го прави. Тръгнал по различни курсове, обучавал се от най-добрите у нас и за година и половина се издигнал до главен бръснар и сам той започнал да обучава. „Добрата мъжка визия се превърна в голяма мода и все повече мъже започнаха да предпочитат да ходят на бръснар, вместо на фризьор“, казва днес Иван. Според него е относително за колко време можеш да се научиш на този занаят. Както можеш за един месец да усвоиш „махането на коса“, така може и 10 години да ти отнеме правенето на хубави прически. За него и за четиримата му колеги в барбър клуба в Студентски град клиентите са еднакво важни и е задължително да си тръгват доволни. „Не ги делим на известни и безизвестни. За всеки полагаме 100% от това, което можем“, казва главният бръснар. Решил да напише книгата „Наръчник на бръснаря“, за да улесни такива като него, които тръгват от нулата и искат да се научат на занаята. „Когато започвах, нямаше откъде да прочета нищо специализирано. Затова реших да събера всичко ценно, което съм научил по курсовете и от практиката си в една книга, която засега е само в електронен вариант. Идеята ми е на пролет да я разширя и да издам хартиен луксозен вариант с много илюстрации и с история на бръснарството, който да бъде още по-полезен“, разкрива 30-годишният Иван Минчев. И ако преди години за него бе също толкова важно да се показва и да печели конкурси дори и на модния подуем, сега на първо място му е да развива бизнеса, за да храни семейството си. А то преди 7 месеца се увеличи с първородния му син, кръстен на баща му Симеон. „Преди да се роди детето, мислех, че ще е доста трудно да съчетавам работата с грижи за него. Но човек, като си планира времето и си нареди правилно приоритетите, нещата се получават“. Въпреки че графикът му в барбър клуба е запълнен за седмици напред, Иван си е отделил сутрините и вечерите за малкия Мони. Атлетиката вече е на заден план. Макар да няма как да я забрави, тъй като си усеща осезаемо всяко една от контузиите, особено като работи по цял ден на крак. „Имам скъсан менискус в едното коляно и хронични болки в кръста, които доста ми пречат на работата, но се надявам с леки упражнения да овладявам положението. Не искам на този етап да се подлагам на операции“. А Иван Минчев има с какво да се похвали на пистата. Няколко години е държавен шампион в десетобоя, където състезателите са наричани атлети на атлетите. За тези си отличия дори през септември бе удостоен със специален плакет за заслуги в спорта по случай 50-годишнината от обявяването на родното му Съединение за град. След като прекрати състезателна дейност, Минчев бе за кратко треньор на деца в столичния клуб „Дарко“, а през повечето време бе фитнес инструктор и е помогнал в извайването на телета на звезди като Венета Харизанова и Мисис България 2012 Илияна Карастоянова. „Понякога чувствам носталгия и дори вина че не съм упорствал достатъчно в атлетиката, както сега го правя с бръснарството, но явно така е трябвало да стане“, заключва философски Минчев. Казва, че синът му задължително един ден ще започне със спорт, който му харесва, но в никакъв случай няма да го насилва да стане професионален спортист. „Като гледам по себе си колко контузии имам и как сега ходя по лекари заради тях, по-добре е да се занимава със спорт само като хоби. Но пък никога не се знае, той може да реши друго“. Самият Иван се запалил по спорта от баща си, завършил спортното училище в Пловдив, а после и НСА. Записал е и второ висше - право в УНСС, но впоследствие се отказва. Преди 10-ина години, още като студент, Иван Минчев се изявява като модел. Печели няколко конкурса за красота – от Мистър НСА, през Мистър Академика до Мистър Менхънт 2013. Още преди да триумфира в престижния конкурс за модели обаче, сексапилното тяло на атлета е забелязано и оценено от звездите на попфолка у нас. Снима се във видеоклипове на Алисия, Андреа, Анелия и на Азис. В тези години обаче се научава и какви негативи може да повлече популярността след себе си, след като жълтата преса го забърква в интрижка с една от фолкдивите.", "date": "2020.01.04", "title": "Как бивш атлет и модел стана топбръснар"}
{"url": "https://www.monitor.bg:443/bg/a/view/vasil-draganov-dobrijat-kojto-iska-she-da-stane-losh-184762", "text": "Всяка година съпругата на актьора Васил Драганов – журналистката Андреа, изпада в колебание кого да покани за интервю на Васильовден. Ако избере половинката си, ще е в явен конфлект на интереси, но пък трудно би се намерил негов адаш, който да е по-забавен събеседник. Има обаче и друго: от известно време Васко не чества именния си ден на 1 януари, а по стар стил – на 14-и. „Установих, че канейки когото и да било на 1 януари, всеки се оправдава, че е преял и препил. Така у нас никой не пие и не яде, а аз само ги ръчкам. И в един момент реших, че ще е на 14 януари, когато е и православната Нова година за руснаци и сърби. Този ден някак дълбоко в душата си го усещам по-различен, събуждам се весел и нещо отвътре ме кара да вярвам, че тогава е моят празник“, обяснява комикът. Освен всичко, обикновено в нощта на 31 декември той е на работа – ако няма представление в театъра, развлича със скечовете си посетителите на елитни хотели и заведения. А на следващата сутрин, или по-скоро обяд, взема семейството си и отпрашва където Драганови притежават малка виличка. Морето си е море и през зимата, а именният ден може да почака още 2 седмици... Паметно за актьора ще остане посрещането на Банго Васил в кв. „Факултета“ преди няколко години. Негов домакин тогава е ромският певец Джаго, който го запознава с местните обичаи, гарнирани с пуйки, музики и масов разгул. „Но аз по празниците не съм особено радостен, ако нямам ангажименти, даже съм леко нервен, защото съм неспокойна натура“, уточнява актьорът от Народния. Дори в еуфорията на най-разпасаните комедии Васил Драганов излъчва някакъв финес и благородство, характерни за професора му по актьорско майсторство в Нов български университет, незабравимия Илия Добрев. „На толкова много неща ни научи, и то не само в професията – да бъдем хора, естети. Той беше финяга, със страхотно чувство за хумор, емоционален, любящ – човек от старата школа, каквито почти няма вече. Благодарен съм, че се срещнах с него: той не просто е мой учител, а мой гуру. Винаги ще е в сърцето ми“, казва Драганов. И добавя, че часовете по сценична реч при Иван Налбантов и едногодишната работа в режисьорския клас на легендарния Леон Даниел в НБУ са също под знака на късмета. „Съдбата ме насочва към правилните хора. На 44 години смея да твърдя, че съм се докоснал до 80% от големите имена на сцената“. Когато постъпва в Народния театър, човекът, с когото най-много иска да се запознае, е Велко Кънев. Но той вече е тежко болен и буквално за дни се разминават, вместо да са заедно в ново заглавие от репертоара, както е предвидено. По-късно Васко разбира, че кумирът му ще летува в къщата на НТ „Иван Вазов“ в Созопол и прави чудеса от храброст, за да си уреди една от 5-те стаи там. Тогава обаче се налага Велко да замине на лечение в Германия... Заради фалшиво пеене Драганов два пъти е късан на приемните изпити в НАТФИЗ, преди да узнае, че Илия Добрев взима клас в друг ВУЗ. Междувременно сменя куп професии. Бил е например стюард, тъй като фамилията му по бащина линия от поколения е свързана с летището. „Моят дядо е вторият пилот в самолетната катастрофа с Паша Христова, в която и той загива. Чичо ми Огнян Драганов също е пилот. Баща ми беше стюард и 2 години и аз летях“, връща лентата Васко. Хваща се с охранителна дейност и се издига до позицията бодигард на топмафиота Поли Пантев. „90-те години бяха същински уестърн“, отбелязва той. Но не след дълго се убеждава, че за тоя бизнес не му достига жестокост. „Някакъв човек имаше да връща пари и започнаха да малтретират жена му. Просто избягах“, признава. Проблемът обаче е, че го търсят – не може току-така да се изнижеш от тия среди по чорапи. „Взех си квартира в краен квартал и се крих с месеци. Отидох за малко и в чужбина, около година не смеех да се покажа“, разказва потомственият софиянец. Днес, вече известен артист, блондинът е наясно, че хрисимата му и сговорчива физиономия донякъде го обрича на еднотипни роли – на добродушния усмихнат глупчо, какъвто е Радко от сериала „Столичани в повече“ или някой от типажите в шоуто „Комиците“. „Чакам големия режисьор, който ще ми повери друго. Скоро си говорехме по темата с Юлиан Вергов – колега, когото много обичам и ценя, и той каза: „Виж сега, брато. Като направя филм, ти ще изиграеш любовника, а аз – шофьора на камион“, цитира го Васко. Ала режисьорите с нестандартно мислене, които да видят възможностите отвъд клишето, са малцина. Все пак не е загубил надежда някой ден да бъде Лошия. От 2010 г. Драганов е актьор в първата ни трупа и част от екипа на „Комиците“. Казва, че и на двете места е попаднал благодарение на шанса. Истинският кастинг за него се е „провел“ по-рано с приемането му в трупата на Държавен пътуващ театър, чийто дългогодишен директор Румен Димитров (понастоящем зам.-министър на културата) го харесва и му подава ръка. Не след дълго закриват Пътуващия и прехвърлят част от бройките към Народния, където се озовава и Васил. Горе-долу по същото време, докато снимат филма „Мисия Лондон“ в британската столица, нашият човек (пак в образа на тъпичък стажант) се запознава със звездата Любо Нейков, който му предлага изява в тв шоуто „Комиците“. „Аз или нямам работа, или изведнъж ми се струпват по две неща. Като студент бях и водещ в радио „Веселина“. Кажете ми, как да съм нормален?!“, шегува се с шизофренната актьорска участ Васко. Той се справя отлично като радиоводещ, защото има дар-слово. А го има, понеже е чел страшно много книги. В I клас учителката поръчва на децата да пускат в една кутия листчета за приказките, които са прочели. В края на годината другите имат по 3-4 листчета, а Васил – 96. Във II клас малчуганът престава да излиза навън, защото го обявяват за несръчен и го изхвърлят от футболния отбор. Така той, обзет от спортна злоба, по цели часове с компот в ръка и с крака върху радиатора, компенсира с литература. В IV клас прабаба му го издава на майка му Люба, че чете порнография – оказва се „Първа любов“ на Тургенев. Когато минава на Достоевски, близките му сериозно се притесняват и се опитавта да го ограничат... „Сега не мога да накарам децата си да четат. По цял ден са с телефоните. В това отношение съм адски разтревожен за поколението им“, споделя бащата на 14-годишната Любов и 6-годишния Давид. Пословично абсурдно е запознанството на актьора с бъдещата му съпруга Андреа – бивша състезателка по художествена гимнастика. Засичат се 3 пъти за един следобед в тоалетната на телевизията, в която по онова време работят, и накрая младият мъж не се сдържа: „Като се оженим, ще ти направя голяма зелена баня, в която по цял ден да си миеш ръцете“. Красавицата е леко шокирана, но още на следващия ден излизат на среща и оттогава са неразделни. Васил Драганов доверява: „Паснахме си като 2 камъчета. Вече 15 години се борим с живота заедно и не мога да си представя да се разделим. И двамата сме семеен тип. Страстта ни преминава в обич и приятелство, даже имаме любима песен на тази тема – новата на Васил Найденов „На случайна гара“. Текстът е на Агент Тенев, а музиката на Стефан Димитров. По празниците непрекъснато я слушахме“. Актьорът почти всяка вечер е на сцената. Участва в 14 постановки – 7 в Народния театър („Един безумен ден”, „Майстори“, „Лунатици“, „Полет над кукувиче гнездо“, „Почивен ден“, „Хъшове“ и последната – „Приятна жена в лоша компания“), в „Скакалци“ в Сатирата (доскоро с великата Стоянка Мутафова), „Джакпот“ в „Сълза и смях“, по 2 в Шуменския и Търговищкия театър. В момента замисля нещо ново с чаровната си колежка Мая Бежанска, с която търсят идеалната пиеса за своя шеметен тандем. Васко има идея с нея да направят и детско представление – „Мечо Пух“ или „Карлсон“ („Една перка и съм готов...“). Очаква разпределение и в нов проект на Михаил Петров на първата ни сцена след големия успех на „Един безумен ден“ по „Сватбата на Фигаро“ от Бомарше.  ", "date": "2020.01.04", "title": "Васил Драганов – добрият, който иска(ше) да стане лош    "}
{"url": "https://www.monitor.bg:443/bg/a/view/lekari-ne-davajte-antibiotik-v-pyrvite-48-chasa-na-gripa-184909", "text": "Важно е да се каже, че високата температура не трябва да бъде причина за антибиотик, а даването му през първите 48 часа на грипа ще бъде вредно. За това предупреди пред bTV пулмологът д-р София Ангелова. Антибиотикът подтиска имунитета, убива бактериите, но има странични ефекти, които могат да бъдат по-страшни за пациентите и техните организми. \"Антибиотик се назначава от лекаря и хората трябва винаги да търсят помощта на лекарите\", акцентира д-р Ангелова. Най-честите усложнения от вирусите са бронхити и пневмонии. Ако организмът на човек е силен той преодолява вирусния грип, но ако е по-слаб и ако в първите дни на грипа се появят допълнителни оплаквания, трябва да се потърси лекарска помощ, изтъкна медикът. Според д-р Ангелова всичко зависи от имунната сила на нашия организъм. За вирусите лекарства няма и за това се борим да си повишим имунизационната система. Тя обясни, че вирусът представлява нещо като кълбо с много шипчета, а белтъци определят вида на вируса. Когато те се променят, се променят и съответните вируси. Едните шипчета помагат да се задържи вирусът, а другите помагат да влезе по-бързо в клетката. Пулмологът разясни, че клиничната картина е с острото начало и високата температура, треска и главоболие са признаците, които налагат човек да остане вкъщи. \"Дори не отивайте в лекарските кабинети, защото се превръщат в инкубатор на вирусите. Информирайте вашия личен лекар и той може да ви назначи антивирусен медикамент. Той предпазва вирусът да не влезе в клетката\", посъветва хората д-р Ангелова. Тя подчерта, че не трябва да се забравя хармонията на човек със себе си и с околния свят, както и това, което ги прави щастливи. Злобата, завистта и гневът убиват имунните клетки, предупреди пулмологът. Д-р Ангелова призова възрастните хората в периода на грипа да останат вкъщи. Когато се обяви грипна ваканция, учениците не трябва да ходят в моловете, защото те също като лекарските кабинети се превръщат в инкубатор на вирусите.", "date": "2020.01.04", "title": "Лекари: Не давайте антибиотик в първите 48 часа на грипа"}
{"url": "https://www.monitor.bg:443/bg/a/view/srina-se-sajtyt-za-nabornata-slujba-na-sa-sht-zaradi-sluhove-za-nova-svetovna-vojna-184908", "text": "Интернет сайтът на Selective Service System - наборната служба на армията в Съединените щати, се срина, а причина за това е огромният трафик към сайта. Заради зачестилите слухове за трета световна война все повече американци отварят сайта, за да видят какви са условията за мобилизация. От самата Служба съобщиха в профила си в Twitter, че \"Огромният трафик е поради разпространена дезинформация\". Въпреки че армията на Съединените щати още от 1973 г. е наборна и войниците работят на трудов договор с държавата, в случай на военно положение някои американци подлежат на мобилизация. Списъците с граждани, които могат да бъдат привикани, е публикуван на сайта на Службата. През седмицата един от най-популярните хаштагове в Twitter беше #WWIII („Трета световна война“). За по-малко от ден потребителите на социална мрежа публикуваха повече от три милиона публикации с такъв хаштаг, голяма част от тях са комични.", "date": "2020.01.04", "title": "Срина се сайтът за наборната служба на САЩ заради слухове за нова световна война"}
{"url": "https://www.monitor.bg:443/bg/a/view/ot-kaljari-potvyrdiha-despodov-se-vryshta-pri-nas-sled-kraja-na-sezona-184906", "text": "Кирил Десподов ще се завърне в италианския „Каляри“. Това бе недвусмислено потвърдено от спортния директор на клуба от Серия \"А\" Марчело Карли. В момента 23-годишният Десподов е под наем в австрийския „Щурм“ (Грац), където се представя много силно. „Следим много внимателно развитието на Десподов. Той израства добре и ще се върне при нас след края на сезона. Той е наш футболист\", категоричен е Карли.", "date": "2020.01.04", "title": "От „Каляри“ потвърдиха: Десподов се връща при нас след края на сезона"}
{"url": "https://www.monitor.bg:443/bg/a/view/18-godishen-pregazi-peshehodka-v-panagurishte-184907", "text": "18-годишен от Панагюрище е прегазил пешеходка и тя е починала в местната болница в резултат на тежките рани. Това съобщиха от Областната дирекция на полицията в Пазарджик. Катастрофата е станала в петък около 23.00 ч. на една от улиците на средногорския град. 18-годишният панагюрец Н.Д., движейки се с лек автомобил „Фолксваген”, блъснал преминаващата през пътното платно своя съгражданка Г.Д.- 45 г. Пострадалата е транспортирана и настанена в панагюрската болница в тежко състояние и за съжаление малко по-късно е починала. На местопроизшествието е извършен оглед от екип на полицейското управление в Панагюрище. Пробите за употреба на алкохол и наркотични вещества от страна на водача са отрицателни. Той е задържан в ареста за срок от 24 часа, а по случая се води дознание.  ", "date": "2020.01.04", "title": "18-годишен прегази пешеходка в Панагюрище"}
{"url": "https://www.monitor.bg:443/bg/a/view/princ-djordj-redom-do-kralica-elizabet-ii-na-istoricheski-portret-184912", "text": "Бъкингамският дворец разпространи нов портрет на кралица Елизабет Втора, сина й принц Чарлз, внука й принц Уилям и правнука й принц Джордж, за да отбележи началото на новото десетилетие, съобщи Ройтерс. Подобен официален портрет на кралицата и тримата бъдещи монарси се издава едва за втори път, уточниха от двореца. На снимката кралицата е с бяла рокля и черна чанта. Принц Чарлз и принц Уилям са в костюми, а принц Джордж носи бяла риза и зелени карирани панталони. Портретът е заснет в Тронната зала на Бъкингамския дворец миналия месец. Автор на снимката е Ранълд Макечни. Предишният официален портрет на кралица Елизабет Втора с тримата преки престолонаследници беше разпространен през април 2016 г. за 90-ия й рожден ден. Той също е заснет от Ранълд Макечни. Портретът беше използван за издаването на юбилейни марки.", "date": "2020.01.04", "title": "Принц Джордж редом до кралица Елизабет II на исторически портрет"}
{"url": "https://www.monitor.bg:443/bg/a/view/mitsubishi-asx-sloji-vtoro-pokolenie-na-dinamichnija-shtit-184894", "text": "От появата си през 2010 година досега компактният кросоувър Mitsubishi ASX беше обновяван няколко пъти, но последната версия се отличава от предшествениците, най-вече в предната част на екстериора и в изцяло новия интериор. Външният вид на Mitsubishi ASX е претърпял коренна промяна, като предната част на кросоувъра е изцяло нова. Дизайнът на модела отпред е подчертано солиден, като традиционната решетка тип „Динамичен щит” е еволюирала във второто си поколение и визуално разширява автомобила. Бронята сякаш обгръща предната част от двете страни, а хоризонталните и вертикалните линии на решетката и маската отдолу вдъхват усещането за сила и мощ. Новите LED светлини, както и подредбата на мигачите и фаровете за мъгла, обособени в квадратни панели в двата края на предницата, отпечатва типичната съвременна визия на Mitsubishi върху автомобила. Отзад новият ASX също е със светодиодни светлини с изострен дизайн, които се разполагат по широчината на автомобила, акцентирайки върху масивната му стойка. Новият ASX се предлага в наситения брилянтен цвят Red Diamond (Червен диамант), енергичния оранжев цвят на Слънцето, изискания кафяв нюанс на дъб и спортния син цвят. В интериора на новото Mitsubishi ASX са използвани по-качествени материали и по-фини детайли. Салонът е станал по-солиден, благодарение на безупречната сглобка. Ергономията е подобрена с нови контролери на климатичната системата и черния таван. Усещането за майсторство се допълва от металните облицовки на централната конзола и меките подложки за коленете от двете страни. Подобренията в интериора позволяват по-добра свързаност с околния свят. Размерът на централния дисплей е увеличен от 7 на 8 инча. На екрана могат да се гледат видео файлове, записани на USB. В по-високото ниво на оборудване Intense има навигационна система Tom Tom с информация за трафика в реално време, достъпна онлайн чрез смартфона на водача. В Европа и у нас новото Mitsubishi ASX се предлага с 2,0-литров бензинов двигател с 16 клапана, съчетан стандартно с 5-степенна механична скоростна кутия. Като опция се предлага вариаторна автоматична трансмисия CVT с шест виртуални предавки за по-спортно шофиране. Автомобилът е наличен във варианти както само с предно предаване, така и със задвижване на четирите колела 4x4. За потребителите, които не поставят динамиката на първо място, 2,0-литровият 4-цилиндров бензинов двигател с мощност 150 к.с. е напълно достатъчен за придвижване в града и извън него. Повече си заслужава комбинацията с автоматична трансмисия и системата за задвижване на всички колела 4х4. При плавно ускорение бензиновият мотор работи спокойно и тихо, но при рязко подаване на газ става шумен. Времето за ускорение от място до 100 км/ч е 12,2 секунди. Комбинираният разход на гориво е 6,8 литра на 100 км, но извън града с умерено темпо пада до 5,5 л/100 км. В града разходът на бензин е в рамките на 9 л/100 км. Компактният кросоувър е много приятен за шофиране, като създава усещането за спокойствие и сигурност. Високата позиция осигурява отличен обзор напред и настрани, а за маневриране на заден ход помага широко обхватната камера с цветен образ. На пътя Mitsubishi ASX вози комфортно, като изглежда неравностите и дупките. Воланът се върти с лекота и осигурява лесно управление. През зимата Mitsubishi ASX не се плаши от преспите сняг, тъй като има висок пътен просвет от 190 мм и е оборудван със система за задвижване на четирите колела с възможност за блокиране на централния диференциал. Задвижването 4х4 предоставя възможност за избор между три режима, с цел водачът на ASX сам да избере най-подходящия според своите предпочитания и пътните условия. Централният диференциал има електронно управление, определящо оптималното съотношение на разпределението на въртящия момент между предна и задна ос на база комплексна информация за автомобила и пътните условия. За шофиране по сух път е предназначен режимът 2WD, при който въртящият момент се насочва към предните колела и се пести гориво. За движение по хлъзгава настилка с ниско сцепление е достатъчно да активирате режима 4WD Auto, при който задвижването е на четирите колела, а разпределението на въртящия момент става автоматично, като въртящият момент е контролиран в широк диапазон от 98% на предните до 2% на задните, както и поравно 50% на 50%. Режимът 4WD Lock се използва при катерене на стръмни наклони и движение с ниска скорост в пресечен терен. При него по-голямата част от въртящия момент се прехвърля към задните колела, за да подобри сцеплението при лоша пътна настилка или когато колата заседне, правейки ASX проходим на практика при всякакви условия. Освен това контролът при завиване въздейства на предните колела, когато не са в една линия, при навлизане в остър завой. Преминаването от един режим в друг е лесно, като водачът трябва единствено да натисне осветения бутон с надпис 4WD, намиращ се на централния тунел между предните седалки. Новото Mitsubishi ASX предлага сигурност и безопасност, благодарение на функции като подсилената конструкция и системата за ограничаване опасността от челен удар. Моделът предлага удобства, които го правят практичен както за ежедневието в града, така и за вълнуващи приключения през уикенда. Леката и компактна конструкция на модела, съчетана с възможностите на всъдеход, превръщат шофирането в удоволствие и осигуряват на ASX отлично представяне през зимата.", "date": "2020.01.04", "title": "Mitsubishi ASX сложи второ поколение динамичен щит"}
{"url": "https://www.monitor.bg:443/bg/a/view/treti-sluchaj-na-svinski-grip-v-burgas-184910", "text": "Възрастна жена е заболяла от грип в Бургас. Това е трети доказан случай на свински грип, съобщиха от Районната здравна инспекция в града. Референтната лаборатория е потвърдила, че става дума за вируса H1N1, популярен като свински грип. Според медицинските специалисти по-сериозна вълна на заболяването се очаква през февруари. „Заболялата е жена на 85 години от община Средец и е хоспитализирана в инфекциозно отделение на МБАЛ Бургас. Пациентката се подобрява, провежда се адекватно лечение. Жената е изследвана навреме, хоспитализирана е и в началото на другата седмица предполагам, че ще бъде изписана”, заяви пред Нова телевизия д-р Величка Григорова от РЗИ-Бургас.", "date": "2020.01.04", "title": "Трети случай на свински грип в Бургас"}
{"url": "https://www.monitor.bg:443/bg/a/view/2020-godinata-na-metalnija-plyh-184878", "text": "На 25 януари започва Годината на Металния плъх по китайския хороскоп. Това е първият знак от зодиака и дава старт на нов цикъл на завъртане на 12-те знака. Затова се счита и за ново начало. Година, в която всички ще се радват на възможности, любов и пари. Периодът е идеален за нови идеи, смяна на работното място и развитие. Според най-типичната черта на Плъха обаче всичко това ще бъде постигнато само ако има ясен план и цел. Планирането на бъдещето ще донесе чувство на сигурност и спокойствие. Необходимо е да бъдем наблюдателни и да забелязваме дори и най-дребните детайли. В тях нерядко се намира ключът към всичко. Ha Изтoĸ плъxът ce cвъpзвa c дocтa пo-пoлoжитeлeн oбpaз, oтĸoлĸoтo cмe cвиĸнaли дa гo възпpиeмaмe. B Индия нaпpимep изoбpaзявaт плъxa ĸaтo eздитнo живoтнo нa бoг Гaнeшa, в Япoния e cпътниĸ нa бoгa нa щacтиeтo. B тeзи cтpaни, ĸaĸтo и в Kитaй,липcaтa нa плъx (мишĸa) в дoмa или нa двopa ce cчитa зa тpeвoжeн знaĸ. Koгaтo плъxът „гpизe“ – тoвa e cимвoл нa бpoeнe нa пapи. B Южeн Kитaй дopи мy ce пpипиcвa poлятa нa митичeн гepoй, дoнecъл нa xopaтa opизoвaтa ĸyлтypa. Пъpвитe дни нa фeвpyapи щe ca изцялo пoлзoтвopни и изпълнeни c мoтивaция, точно като за старт на една чиста и нова година. Предстоящите 12 месеца ще донесат много творческа енергия, сигурност и усещането, че всичко е възможно. Щe ни дoĸaжат, чe вceĸи e твopeц нa coбcтвeния cи живoт и чe имaмe cилaтa дa бъдeм тoзи, ĸoйтo иcĸaмe дa бъдeм. Гoдинaтa нa Πлъxa e пoд знaĸa нa мeтaлния acтpaлeн eлeмeнт, зa paзлиĸa oт почти изтеклата вече Гoдинa нa Cвинятa, ĸoятo бешe пoд eлeмeнтa Зeмя. Bcичĸи дeйcтвия в предстоящия период ще преминават под презумпцията за успех. Tpябвa дa cлeдвaтe цeлитe cи yвepeнo и peшитeлнo. Tpябвa дa ce бopитe, зa дa ги пocтигнeтe, и ниĸoгa дa нe ce ocтaвятe дa ce oбeзĸypaжaвaтe oт пpoвaли, пpoблeми или зaтpyднeния. Повишението ще заслужат тези, които се трудят неуморно и отговорно. Това не е година, в която просто да си лежите на стари лаври. Затегнете коланите, запретнете ръкави и се залавяйте за работа, защото каквото посеете през тази година, ще получите двойна реколта през следващата. Уcпex в ĸapиepaтa cи щe имaт тъpгoвци, xopa нa изĸycтвoтo, финaнcoви eĸcпepти, пpaвисти, филocoфи, пoлитици, мyзиĸaнти, бизнecмeни, бpoĸepи, пpeдпpиeмaчи, ĸpиминaлиcти, дeтeĸтиви, шпиoни, жypнaлиcти, пиcaтeли. Предстои много спокойна любовна година за всички знаци. Личните отношения ще са хармонични, а комуникацията в семейството - добра. Втората половина на годината може да ви предостави някои предизвикателства, свързани с доверието в партньора. Всички зодиакални знаци ще се радват на добро здраве, но тъй като годината е свързана с особен просперитет в работата трябва да се внимава за проблеми с преумората. Спортът ще е най-доброто лeĸapcтвo. Πpeз цялaтa 2020 г. ĸъcмeтът e нa вaшa cтpaнa, нo тpябвa дa ce възпoлзвaтe oт нeгo вeднaгa щoм пoчyĸa нa вpaтaтa ви. Kитaйцитe ĸaзвaт, чe нищo нe плaши ĸъcмeтa пoвeчe, oтĸoлĸoтo ĸoгaтo ce cъмнявaтe в нeгo. Teзи, ĸoитo ca бъpзoaдaптивни, eнтycиaзиpaни и дeйcтвaт бъpзo, щe мoгaт дa гapaнтиpaт cвoя ycпex. Poдeнитe в Гoдинaтa нa Πлъxa ca oбaятeлни, c лeĸoтa пeчeлят пpиятeли, винaги ca цeнтъp и дyшa нa ĸoмпaниятa. Πpитeжaвaт бeзпoгpeшeн yceт ĸъм xopaтa. Bceĸи, ĸoйтo имa нyждa oт cъвeт, cпoĸoйнo мoжe дa ce дoпитa дo тяx. Πлъxoвeтe oбичaт и цeнят пapитe. Aĸo иcĸaтe дa дocтaвитe yдoвoлcтвиe нa няĸoй Плъx, пoдapeтe мy нeщo! A aĸo искате да го накажете, оставете го caм – тoвa мoжe ĸaтeгopичнo дa гo cъcипe! Плъхът в своята същина е елементът Ян – мъжки, чист, видим. Свързва се и с утрото и раждането на новия ден. Китайците възприемат Плъха като предзнаменование за просперитет и благополучие. Плъховете са остроумни, имат бърза мисъл, успешни са в своето поприще, но се задоволяват с тих и спокоен живот, да не кажем посредствен. По принцип са мили и възпитани, но при липсващи звена в комуникацията може да ви се сторят груби и нелюбезни. Справят се доста добре с воденето на бюджета, но в някои крайни случаи биха могли да минат и за скъперници. Наблюдателни са и мнозина от тази зодия са отлични писатели и журналисти. Освен това ги бива да се занимават с персонал и реклама и биха постигнали много в една служба, където имат работа с хора и средства за информация. Уменията им са особено ценени в кризисни моменти, тъй като Плъхът има особено развито чувство за самосъхранение, най-вероятно е решението да бъде открито от някой Плъх. Мъжете, които са родени под този знак, са интелигентни, адаптивни, бързо се ориентират в нова обстановка и умеят да се възползват от предоставените им възможности. Лошото е, че не винаги имат куража да го направят. Въпреки че обикновено са пълни с интересни идеи, те не са подходящи за заемането на лидерски позиции. Жените са традиционалистки. Държат на семейството и умеят да въртят топъл, уютен и подреден дом. Извън тази светлина на перфектната домакиня тези жени също проявяват завидна доза отговорност и лоялност. Стоят като стена зад другите членове на семейството си и поради своя изобретателен, дружелюбен и упорит характер може да сполучат във всяка професия, с която се заемат. Плъховете се разбират доста добре с представителите на Бивол, Дракон, Маймуна. Стихията на Плъха е водна, докато Биволът е земен знак. Ето защо те се допълват прекрасно както в работата, така и в любовния живот. Двойки, формирани от Плъх и Дракон, имат перфектна синергия помежду си и се разбират и без думи. Също както Дракона, Маймуната се разбира прекрасно с Плъха и им предричаме безоблачно бъдеще заедно. Зодии, които са трън в очите на Плъха, са Кон, Коза и Заек.  - 2020 година е вашето време, защото самият Плъх обича да работи. Материалният ви статус ще се подобри, много проблеми в личен план ще се разрешат. В кариерата всички усилия, които сте положили, най-после ще бъдат забелязани и възнаградени. Но трябва да пазите здравето и семейните си отношения. Февруари е удачен месец за планиране на лятната ваканция, като хем ще зарадвате половинката си, хем ще сключите изгодна оферта с по-ниски цени на пакетите. Необвързаните могат да се наслаждават на кариерното си развитие, защото на любовния фронт за съжаление не се задава нищо обещаващо.  - Изморен от целия ураган от емоции от предходната година, през 2020-а фокусът ще остане върху кариерата, като перспективите пред него ще бъдат наистина обнадеждаващи. Важно е да отдели време и за забавление или отдих, за да внесе баланс в живота си. Периодът между месеците март и август ще бъде доста критичен. Дръжте се здраво за вашите приятели и нещата ще се наредят с малко помощ и подкрепа от тяхна страна.  - Трябва да внимавате с каква стъпка влизате в новата година. По природа сте креативни и артистични натури и тези от вас, които се занимават професионално с изкуство, ще имат една доста силна творческа година. Трябва да се оглеждате за всякакви изненадващи предложения и предоставени възможности, за да не се окаже, че пиленцето, което ви е кацнало на рамото, е на път да излети. През юли и октомври очаквайте приказни любовни трепети.  Внимавайте с финансите си, защото сте доста бохемски настроени за идната година. Ще има множество поводи за празници, срещи и контакти. Може дори да срещнете истинската любов. Към средата на годината ще се появят предпоставки за клюки и спекулации по ваш адрес. През април и октомври очаквайте интересни предложения за пътувания.  – Годината, в която мечтите ви се сбъдват. Е, няма да ви бъде спокойно и лежерно ежедневието, но пък можете да постигнете всичко, за което бленувате. Но най-важното е да планирате. Добре организираните дейности са ключът към вашия успех. Ще имате възможност за нова и по-добра работа. Внимавайте обаче с документите и подписите. Особено активен и интересен в кариерен план ще бъде периодът от март до май.  Възход в личния живот. Досега все нещо ви пречеше на добрите взаимоотношения с партньора или свиване на семейно гнездо. 2020-а ще ви донесе така желаната хармония и ще бъде благоприятна за закупуване на собствено жилище. Месец юли ще бъде периодът, в който можете да си починете.  Пригответе се за факта, че животът ви може да се промени глобално. Но тези промени ще бъдат благоприятни, дори и да не са катализирани от положителни емоции. Те ще ви позволят да се отпуснете, да почувствате спокойствието, просто да се насладите на всеки ден и да усетите истинската хармония до близките си. Чакат ви заслужени награди. Пътешествие, за което сте мечтали, или друго удоволствие. Март и август са идеалните месеци за това.  Годината обещава да бъде наистина силна, но само при условие, че планирате умело действията си и не се разсейвате от своите цели. Възможности за постижения в различни области на живота няма да липсват. Финансово нещата също ще са добре – нови приходи ще дойдат изненадващо в семейния портфейл, вероятно от наследство или отдавна реализиран проект със забавено плащане.  Ентусиазмът и решителността са ключовите характеристики, които ще ви отворят всички врати през 2020 година. През цялата година ще валят предложения и възможности към вас, дори ще ви се наложи да избирате кое първо да приемете. Стресът от многото ангажименти обаче също ще бъде наличен. Август, ноември и декември са най-силните ви месеци.  Много ангажименти и събития. Не е удачно да участвате в хазартни игри. Останете фокусирани и целеустремени. Не е изключено да чуете клюки по ваш адрес, които да ви разстроят. Овладейте емоциите си и се опитайте да не обръщате внимание на интригите, за да не ставате част от тях. Месеците април и август обещават успехи на любовния фронт.  Кариерно развитие и финансови придобивки. Неочаквано предложение за нова работа ще ви изненада приятно. Приятелствата ще бъдат изключително важни в живота на Кучетата тази година.  Чакат ви много поводи за забавление. Бъдете бдителни и не се доверявайте на всеки, с когото разговаряте или правите бизнес. Подводни камъни има навсякъде и заплашват спокойното ви плаване през живота. Месеците май и август са особено важни в кариерното ви развитие.", "date": "2020.01.04", "title": "2020 – Годината на Металния плъх"}
{"url": "https://www.monitor.bg:443/bg/a/view/umyrtvjavat-vsichki-24-000-praseta-v-svinekompleksa-v-nikola-kozlevo-184911", "text": "Всички 24 000 прасета, които се отглеждат в партньорска ферма на „Бони Холдинг“ край село Никола Козлево в Шуменско ще бъдат умъртвени. Това беше оповестено на заседание на Областната епизоотична комисия в Шумен в неделя, след като стана ясно, че са потвърдени положителни проби за Африканска чума по свинете (АЧС) у животни в комплекса. \"Прасетата ще бъдат умъртвени по хуманен начин от ветеринар“, обясни директорът на Областаната дирекция на Агенцията по безопасност на храните в Шумен д-р Катя Райкинска, а заместник-управителят на Шуменска област Петко Шаренков допълни, че мястото на загробване на труповете е съгласувано с всички необходими институции. Заради случая в Козлево в Шумен пристигнаха проф. Паскал Желязков – изпълнителен директор на БАБХ, д-р Цвятко Александров – зам. изпълнителен директор на БАБХ, проф. Георги Георгиев – директор на Център за оценка на риска, както и представители на МЗХГ, те участваха и в заседанието на епизоотичната комисия. Според прокуриста на \"Бони холдинг\" Цветан Илиев холдингът ще претърпи загуби от порядъка на 10 милиона лева. Към момента няма яснота за начина по който заразата е проникнала в комплекса, където са въведени драконовски мерки за безопасност. Според Изпълнителния директор на БАБХ проф. д-р Паскал Желязков вероятен приносител на вируса са гризачи, които са проникнали в свинефермата. \"Вирусът е в дивите прасета. В сегашния случай се наблюдава низ от епизоотични контакти. Мерките на биосигурност са високи, но е имало пробив и ние ще трябва да установим къде е станал този пробив. Вирусът може да е внесен от гризачи, с храна.\" - коментира проф. Георги Георгиев. Според шефа на центъра за оценка на риска ще трябват поне шест месеца за обеззаразяване на свинекомплекса и едва след това собствениците ще могат отново да отглеждат животни в него. Свинефермата в Никола Козлево е основана през 1996 г. и е една от най-големите в страната. Собственост е на фирма “Тетрахиб” АД, част от бизнес групата на лидера в производството на свинско месо и колбаси “Бони Холдинг” АД, чийто консолидиран оборот за 2017 г. е близо 200 млн. лв. Основната дейност на “Тетрахиб” е отглеждането на кланични прасета за угояване от 30 кг до 110 кг кланично живо тегло. Угояването на животните става в период от 90 дни, а капацитетът на свинекомплекса е над 40 000 животни. Около огнището в Козлево е определена трикилометрова предпазна зона, в която влизат още селата Каравелово и Пет могили, както и десеткилометрова наблюдавана зона, край Никола Козлево, Красен дол, Хърсово, Вълнари, Цани Гинчево, Векилски и Писарево. 223 прасета от породата Източнобалканска свиня са били унищожени през последните дни в землището на село Бял бряг, община Смядово, стана ясно още по време на заседанието на епизоотичната комисия. На 18 и 30 декември ветеринари констатирали там огнища на болестта в три стада, които веднага са били унищожени.", "date": "2020.01.04", "title": "Унищожават 24 000 прасета в свинекомплекса в Никола Козлево (ОБНОВЕНА)"}
{"url": "https://www.monitor.bg:443/bg/a/view/kmet-zaraadva-s-podaraci-novogodishno-bebe-184913", "text": "Кметът на община Хасково Станислав Дечев изненада с подаръци майката на първото бебе на Хасково за 2020 година. Виктор се роди на 2 януари в АГО Хасково със завидните мерки 3.650 кг и 50 см. Той е втора рожба на щастливите родители Росица и Венцислав Петеви. Най-щастлива от появата на Виктор на бял свят е 5-годишната му сестра Моника. Кметът Станислав Дечев зарадва майката с подаръци за малкия Виктор. „Добре дошъл, Виктор! За Хасково е чест и гордост, че 2020 година започва с твоето раждане, Виктор! Бъди здрав, бъди силен, бъди смел и нека победите те съпътстват през целия ти живот! От цялото си сърце пожелавам на Първото бебе на Хасково за 2020 година да бъде благословено, да живее в мир, обич и спокойствие!  Нека всяка следваща година семейната история започва с щастливи събития, както настоящата 2020 година!” Това написа в поздравителния си адрес до щастливото семейство Дечев. Градоначалникът благодари искрено на екипа, който първи е посрещнал новия живот в Хасково: д-р Добри Добрев, д-р Теодор Филипов, акушерките Айше Юсеин и Ганиме Такиева, анестезиолога д-р Вълев, медицинската сестра Аптула, д-р Лили Йонкова.", "date": "2020.01.04", "title": "Кмет зарадва с подараци \"новогодишно\" бебе"}
{"url": "https://www.monitor.bg:443/bg/a/view/13-grupi-shte-defilirat-v-kukerskija-festival-utre-v-blagoevgrad-184904", "text": "Утре в Благоевград ще се проведе кукерският фестивал. Всяка първа неделя на годината по традиция десетки чанове и дефилиращи сурвакарски групи гонят злите сили, облечени в различни автентични костюми. От 11.00 ч. ще започне представянето на 13-те групи, които и тази година ще вземат участие в традиционния фестивал. Шествието започва от паркинга на ж.п. гарата в Благоевград, тръгва по бул. „Св.Св. Кирил и Методий“ в посока кръговото кръстовище срещу Трето основно училище “Димитър Талев”. Всички групи ще се представят пред компетентно жури, в състав: Румяна Хаджиева - етнограф в Регионален исторически музей, Иван Милушев - директор на Градска художествена галерия Благоевград и гл. ас. д-р. Венцислав Божинов от катедра \"Етнология и балканистика“ към Югозападен университет ,,Неофит Рилски“-Благоевград. Ще бъдат връчени награди в различни категории -  за „Придържане към традициите”, за „Масовост”, „Иновации”, „Най-добра маска и костюм”, „Артистичност”, ,Най-добра композиция‘‘, ,,Най-добра мечкарска група‘‘, ,,Най-артистични старци“, ,,Най-добра колоритна младоженска двойка“, ,,Най-добра танцова група“, ,,Най-добра маска пародия“, ,,Най-атрактивен образ на дявола‘‘ и ,,Хореография“. На всяка сурвакарска група ще бъдат връчени грамоти, купи и медали за най-малките участници в шествието. Жителите и гости на Благоевград ще имат възможността да се насладят на богата програма, наситена с много танци, хора и атрактивни костюми. Общинският фестивал на сурвакарските игри в Благоевград демонстрира и продължава традициите от древността.", "date": "2020.01.04", "title": "13 групи ще дефилират в кукерския фестивал утре в Благоевград"}
{"url": "https://www.monitor.bg:443/bg/a/view/prevozvachite-obviniha-regionalnija-ministyr-v-arogantno-povedenie-184903", "text": "\"Когато не се съобразяваш с бизнеса - това за нас е арогантно поведение.\" Около това мнение се обединиха пред bTV Йордан Арабаджиев и Магдалена Милтенова по повод тол системата. Според превозвачите арогантното поведение е от страна на региналния министър Петя Аврамова в целия процес по въвеждането на тол таксите. Всички транспортни асоциации дадоха един куп предожения и становища за тол таксите, но общо нула са приети, казаха те. Превозвачите настояват за бавен преход от винетна към тол система, за да не бъде шоково поскъпването. За това те се вдигат на национален протест на 13 януари, когато ще се включат и таксиметрови превозвачи. Основните им искания са оставката на регионалния министър Петя Аврамова с аргумент, че не се съобразява с нито едно предложение на транспортния бизнес, както редуциране на таксите за тарифата, обхвата и преференции. По думите на Арабаджиев тол системата не е готова, защото нито един превозвач не знае как да работи с нейните особености. От своя страна Магдалена Милтенова посочи, че философията на въвеждането на тол системата е сбъркана, защото тази, към която се стреми Министерството на регионалното развитие и благоустройството (МРРБ), е постигането на суми, които да бъдат 290 млн. лв. от леките автомобили и над 400 млн. лв. от автобусите и камионите. Според нея общата сума от близо 700 млн. лв. може да се постигне математически, но ще се постигне на гърба на хората. \"Средствата ще дойдат от хората и потребителите и това е арогантното, защото не се казва в регионалното министерство. Извинявайте, но докога ще плаща българският потребител\", запита Милтенова. Ние сме в конфликт с МРРБ за начина на плащане на тол системата. Нека да бъде обхватът такъв, че да обхване всички камиони, но и българският транспортен бизнес да има глътка въздух, включи се отново Арабаджиев. Няма съпротива по отношение на тол системата, а по отношение на цените, защото са изключително високи. Не може един автобус за един курс от София до Бургас да плаща 100 лева за винетка на месец и още 1200 лева за тол такса. В същото време билетите не трябва да поскъпват, защото имаме договори с общините. Това ще доведе до фалити на фирмите. Налагат се едни цени и не са изпълнени исканията на превозвачите, негодува Милтенова. \"Ние трябва да защитим българския транспортен бизнес и да получи глътка въздух от шоковото налагане на тези такси\", каза в заключение Йордан Арабаджиев.", "date": "2020.01.04", "title": "Превозвачите обвиниха регионалния министър в арогантно поведение"}
{"url": "https://www.monitor.bg:443/bg/a/view/otmeniha-start-na-rado-jankov-184887", "text": "Носителят на Световната купа в алпийския сноуборд за 2016 г. Радослав Янков няма да открие Новата година със старт в Австрия. Звездата от Чепеларе трябваше да кара в паралелен гигантски слалом в Лакенхоф в неделя. „Организаторите отмениха състезанието заради лоши атмосферни условия, а следващото ще e на 11 януари в същата дисциплина в Скуол, Швейцария. Дотогава ще се готвя в България“, обясни Янков, който в края на месеца навършва 30 г. След първите три старта за сезона Радо върви седми в генералното класиране с 1090 точки. За малката купа на паралелен гигантски слалом той е 4-и с 950 точки, след като записа четвърто място в Банное (Рус) и пето в Кортина д'Ампецо (Ит).", "date": "2020.01.04", "title": "Отмениха старт на Радо Янков"}
{"url": "https://www.monitor.bg:443/bg/a/view/nov-turisticheski-danyk-vyvedoha-v-amsterdam-184899", "text": "Туристите в Амстердам от 2020 г. ще бъдат принудени да плащат допълнителни 3 евро за всяка вечер от престоя си в града.  Нов данък бе въведен на 1 януари като допълнение към съществуващата ставка от 7% от цената на жилището. Туристите, които решат да резервират през Airbnb, вече ще бъдат принудени да плащат повече - 10% на нощ. Всяка година в Амстердам, в който живеят 1,1 милиона души, идват 17 милиона туристи. Властите наскоро се отказаха от стратегията за привличане на гости в столицата на Холандия и се опитват да се справят със съществуващия огромен поток от посетители. \"За да контролираме ситуацията, трябва да действаме. Вместо да насърчаваме този туристически поток, е време да се ангажираме с неговото управление\", се казва в един от официалните документи, приети в края на 2019 г.", "date": "2020.01.04", "title": "Нов туристически данък въведоха в Амстердам"}
{"url": "https://www.monitor.bg:443/bg/a/view/rjazyk-spad-na-tranzita-na-ruski-gaz-prez-ukrajna-184900", "text": "Повече от пет пъти е намалял транзитът на руски газ през Украйна само за първия ден на новата година спрямо последните дни на декември, сочат данните на украинската компания, която управлява газопреносната система на страната. Така ако среднодневният транзит през декември е бил 261 милиона кубически метра, а на 31 декември през украинската газопреносна система са преминали 220 милиона кубически метра, то на 1 януари тази цифра възлиза само на 50 милиона кубически метра газ. На 2 януари транзитните обеми дори отбелязват още по-рязък спад - до около 40 милиона кубически метра. До момента от Газпром не са дали официална информация за причините, довели до срива в подаваните обеми газ. На 30 декември след неколкодневни непрекъснати преговори Русия и Украйна подписаха петгодишен договор за продължаване на транзита на газ през Украйна.", "date": "2020.01.04", "title": "Рязък спад на транзита на руски газ през Украйна"}
{"url": "https://www.monitor.bg:443/bg/a/view/zadyrjaha-na-letishteto-izdirvan-za-telefonni-izmami-184905", "text": "24-годишен от Кресна, обявен за издирване във връзка с телефонни измами, е задържан от служители на ГДГП и ГДНП на столичната аерогара при пристигане от Германия., съобщиха от МВР. Мъжът е привлечен като обвиняем по досъдебното производство за организирана престъпна група, извършвала телефонни измами. Седем от участниците в групата бяха задържани след операцията на ГДНП и Спецпрокуратурата на 30 август 2019 г., проведена в градовете Левски и София. 24-годишният е привлечен в качеството на обвиняем за участие в организирана престъпна група, заедно с останалите 7 задържани по време на операцията на 30 август. В хода на досъдебното производство са събрани доказателства за съпричастността му към извършена на 1 август в София телефонна измама. В схемата той е участвал като куриер, като е взел от млада жена инкриминираната сума от 11 000 лв. в района на Семинарията. След това заминал за Германия със семейството си, където се е укривал. Мъжът е с наложена от прокуратурата мярка за задържане под стража за срок до 72 часа. Работата продължава под надзора на Специализираната прокуратура.", "date": "2020.01.04", "title": "Задържаха на летището издирван за телефонни измами"}
{"url": "https://www.monitor.bg:443/bg/a/view/ivet-trenira-na-30-gradusa-v-dubaj-184886", "text": "Ивет Лалова започна олимпийската година с тренировки на 30 градуса в Дубай. Там най-добрата ни спринтьорка и съпругът й Симоне Колио посрещнаха 2020 г. Двамата празнуваха на плажа в СПА комплекса „Ники Бийч“, където танцуваха до зори на 1 януари. Веднага след това Ивет поднови подготовката си на пистата и във фитнес залата, а голямата цел са петите й олимпийски игри в Токио. „До вчера олимпиадата беше много далеч, но изведнъж стана близо и започнах да чувам от треньора ми, че вече няма време, коментира Лалова пред сп. „Икономист“. - И е така, наистина. За мен сега предстоят поне два месеца, в които правя основно сила и тези месеци ще бъдат доста тежки, но са много важни. Така че няма време - олимпиадата си дойде. Всеки път началото на подготвителен сезон започва от нулата, всичко трябва да се започне да се гради отново. Но това е неблагодарната част на спорта, че всичко изчезва и губиш всички качества много бързо. Тръгвам доста по-мотивирана и свежа от обичайното, което е много интересно, а и много хубаво. Затова сега с тази свежест и с това, което ми остана мъничко като неудовлетвореност от Доха (остана седма на 200 м – бел. ред.), смятам така да стигна до Токио. Неудовлетвореността от класирането си в Доха превърнах в мотивация”.  ", "date": "2020.01.04", "title": "Ивет тренира на 30 градуса в Дубай"}
{"url": "https://www.monitor.bg:443/bg/a/view/fashion-police-modnite-izdynki-na-2019-snimki-184788", "text": "Не откриваме топлата вода с понятието „модна полиция“. Докато през 2019 година отразихме всички отличници по червения килим на най-бляскавите светски събития, в началото на 2020-а е добре да си припомним и как НЕ трябва да дефилираме под светлината на прожекторите. „Монитор“ подбра знаменитостите, които щяха да получат солена глоба или директно билет за зад решетките, ако наистина съществуваха модни органи на реда. Нека започнем с в Ню Йорк. Това е едно от най-значимите събития в света на модната индустрия. Знаменитостите, чиито имена фигурират в лимитирания до 650 души гест лист, се оценяват според находките сред аксесоарите и материите на костюмите им, а публиката е многомилионна. Именно затова критици следят със зорко око с какви тоалети позират присъстващите. Пример за издънка от последното събитие с елита на шоубизнеса в „Метрополитън” е Тя буквално светна с рокля, наподобяваща няколкоетажен полилей. Тоалетът е дело на дизайнера на Moschino Джеръми Скот, а екипът му е прекарал шест седмици само в инсталиране на камъни Swarovski в материята. За да светят крушките, певицата е имала две големи скрити батерии под роклята. Някои от феновете на годеницата на Орландо Блум похвалиха смелия й избор, но за мнозинството той се яви по-скоро абсурден. Една идея по-добре (но не съвсем) в рамките на „Мет Гала 2019“ се представи Тя се появи на събитието в компанията на творческия директор на световноизвестния бранд Valentino Пиерпаоло Пичоли. Дизайнерът беше скроил за 86-годишната звезда дълга бяла рокля с пера, която е вдъхновена от образа на актрисата в сериала „Династия“. Тоалетът сам по себе си беше красив, но критиците не пропуснаха да отбележат, че е крайно неподходящ за вече преклонната възраст на Колинс. Феновете й пък я обвиниха, че представя „пародия на себе си“. Шегата е за тяхна сметка, защото поради това приятелство Колинс си извоюва правото да е новото лице на Valentino. Тя стана част от коледната рекламна кампания на марката, в която отново е с тоалет, инспириран от „Династия“. Бурни дискусии на тема добър вкус предизвика и по време на 71-вата церемония по връчването на наградите „Еми“. Екранната Бриен от Тарт се появи на събитието с модно творение от новата колекция на Gucci с името Resort 2020. Тоалетът представлява дълга тога, решена в червено и бяло със златни елементи. Актрисата светкавично беше сравнена с редица личности и герои – от Юлий Цезар до Исус Христос. За капак на всичко това тя бе заложила на огромни грозни обеци. Някои от почитателите на кървавата сага на НВО обаче намериха визията за подходяща спрямо образа й в сериала. Ако трябва да търсим пример сред звездите от родния шоубизнес, то трън в очите на предполагаема модна полиция би била През юни певицата разбуни духовете, като сподели в социалните мрежи снимки и видеа от свое участие, на които е с дълги ръкавици, рокля и сутиен отгоре. Към таговете тя написа „тенденции 2019“, но почитателите й останаха на друго мнение. \"Уволни стилиста си!“, \"Направо е ужасяващо зле, изглежда като бабичка\" и \"Е, това не е добре, не знам дали си се виждала в огледалото\", гласят част от коментарите под снимките и видеата на чаровната блондинка. От доста време насам звездата на „Пайнер“ залага на интересни тоалети, като до този заветен момент те бяха сполучливи. Говорейки за лекия жанр, Кралят на попфолка напомни за своя издънка от 2003 година, когато още не беше нормално мъже да обличат рокли. Той го направи с шеговита публикация в социалните мрежи, а повод стана тазгодишната церемония по връчването на наградите „Оскар“. Актьорът Били Портър се появи на червения килим за събитието със „смокинг рокля“, която напомня на тоалет на Азис отпреди 16 години. „Когато си от бъдещето“, намигна родната знаменитост към снимки на своя тоалет и този на Портър. В тази наша класация Портър се вписва идеално, тъй като визията му от наградната церемония също предизвика дискусия. За едни той беше уцелил десетката с избора си на тоалет, а други го порицаха. Когато говорим за модните издънки на 2019-а, не можем да пропуснем и един от най-скандалните продукти. През февруари брандът Gucci оттегли от продажба свой артикул, след като компанията получи обвинение, че е расистки. Дрехата е черен пуловер тип поло с висока почти до очите яка и процеп с червена уста, като според някои дрехата наподобява карикатура на афроамериканско лице. Изявлението на Gucci, публикувано в социалната мрежа, гласеше, че компанията се извинява за обидата, която е предизвикал техният артикул. Той спешно е бил изтеглен от продажба. Модната къща обяви, че ще продължи да се придържа към многообразието - \"основна ценност, която трябва да се съблюдава, да се уважава и да бъде водеща при вземането на всяко решение\".", "date": "2020.01.04", "title": "FASHION POLICE: Модните издънки на 2019 (СНИМКИ)"}
{"url": "https://www.monitor.bg:443/bg/a/view/kameryn-dias-stana-majka-na-momichence-184901", "text": "Камерън Диас започна годината със споделянето на прекрасна новина в своя Инстаграм профил. Тя и Бенджи Мадън са станали родители на момиченце. Ето какво е написала щастливата майка: \"Честита Нова година от семейство Мадън! Много сме щастливи, благословени и благодарни, че започваме това ново десетилетие с новината за раждането на нашата дъщеря Радикс Мадън. Тя мигновено завладя сърцата ни и направи семейството ни цяло. И макар да сме силно развълнувани да споделим тази новина, изпитваме нужда да опазим нейното лично пространство, затова няма да публикуваме никакви нейни снимки или повече подробности, освен факта, че тя е наистина страхотна. Най-добри пожелания от нашето семейство за вашите! Щастлива Нова година и ново десетилетие!“", "date": "2020.01.04", "title": "Камерън Диас стана майка на момиченце"}
{"url": "https://www.monitor.bg:443/bg/a/view/18-svatbi-za-20-02-2020g-v-plovdiv-184895", "text": "Общо 18 сватбени ритуала до първите три дни на новата година има записани за 20 февруари 2020 г., съобщи временно изпълняващият длъжността директор на общинското предприятие „Радостни обреди” в Пловдив Чудомира Пинджева. „Записванията започнаха още от миналата година. Интересът към тази дата е голям. До момента имаме записани 10 ритуала в централния дом на младоженците в Пловдив, което е капацитетът на дома. В зала „Тракия” имаме записани осем двойки, като се очаква и там скоро да достигнем до максималния капацитет”, обясни Пинджева. По думите й за тази дата няма изнесени ритуали, защото се пада в делничен ден и вероятно защото е зимен сезон. „Интересът към 22 февруари 2020г. също е голям от влюбените, като до момента сме записали пет броя ритуала за тази дата. Ежедневно идват двойки и питат как да се запишат. Интерес има и към датата 29 февруари 2020г., въпреки че в бъдеще семействата ще могат да празнуват годишнините си веднъж на 4 години. Но датата е нестандартна и бъдещите младоженци проявяват интерес и към нея”, каза още Пинджева. ", "date": "2020.01.04", "title": "18 сватби за 20.02.2020 г. в Пловдив"}
{"url": "https://www.monitor.bg:443/bg/a/view/edna-jena-kaza-boklukyt-na-mafijata-mirishe-po-taka-184893", "text": "И замириса на боклук. Вече цял месец така. Една жена каза, че за мафиотския боклук няма такса „смет”, защото мирише по-така, на пари и корупция. Не е познала обаче. В този случай боклукът на Ндрангета мирише много на близки арести. Стартът на операция \"италиански боклук\" вече бе даден в Плевен. Ще има и още. Ако някой си е въобразявал, че Страната на розите може безнаказано да бъде превърната в бунище на калабрийската мафия, криво си е направил сметките. Корава нация сме, ще оцелеем и ще пребъдем. Важно е обаче започнатото да бъде довършено. Тоновете италиански боклук, вкарани нелегално в България, няма да се изпарят. Така както няма да изчезнат и участниците в това престъпление, защото е ясно, че калабрийската мафия не е сама.  „Всеки, които мисли, че може да прави далавера на гърба на здравето на българските граждани, ще си получи санкциите”, обеща премиерът Бойко Борисов. Обеща също онези, които са нарушили закона, да приключат кариерата си в Белене. Казват, че в тамошния затвор няма килии, категория лукс. Ние, българите, иначе сме голямо перде по отношение на боклука. Произвеждаме го в такива количества, че на калабрийската мафия може капата да й падне, ако го пренасочим натам. Има един масов спорт – хвърляне на найлонови торбички с боклук от балкона. Практикува се в цялата страна. Обяви ли се инициатива за почистване на предблоковото пространство обаче, главните боклукопроизводители се покриват. Много на важни се правят. Не било тяхна работа да ринат боклуците, които са намятали по най-лесния начин, защото вонята не стига до горните етажи. Там има други проблеми – като течащия покрив, но ония кретени от долните етажи не искат да участват в ремонта, затова им се пада да се заринат до ушите в боклук. Междусъседски войни. Не професионален домоуправител, професионален надзирател им трябва на блоковете, за да се реши проблема с боклука. И онези с каруците, за които полицаите често си затварят очите, също практикуват разделно сметосъбиране. Разфасоват торбичките, изсипват боклука на купчина и подбират каквото им трябва. После може евентуално да върнат останалото в кофата, но повечето време не го правят. И да ги види някой, не смее да им направи забележка, за да не се запознае отблизо с контейнера. По малките улички пък са се навъдили селски тарикати на дребно. Разделно си изхвърлят боклука. Обелките от картофите и гниещите зеленчуци се мятат в кофата на съседа, за да не ти вмирисват твоята. Същото се прави и с отпадъците от домашния ремонт. Чукаш и къртиш цял месец, а накрая оставяш чувалите с боклук до контейнера и се правиш на луд – „Не бях аз!”. На някои места в големия град си правят труда да поставят контейнери за разделно събиране. Трябва и глас да им сложат, защото хората не четат. Една жена каза, че разделното сметосъбиране и без друго е идиотия – всичко на едно място отивало. Уж го отричат това, ама жената е сигурна. Прочела го в „БГ мамата” и никой не може да я убеди в противното. Изобщо, ако някой може да види сметката на калабрийската мафия и да доведе разследването докрай, това е мафията на БГ мамите, способни да изринат целия боклук на света със задружни усилия и да разрешат компетентно всички световни проблеми. Не са поискали, не са го направили. Щом приключат гласуването в анкетата в групата „Не, на найлоновите торбички” и нашокат канчетата на създателите на играта „BG mafia”, ще им видят сметката и на калабрийците. По биоразградим начин.", "date": "2020.01.04", "title": "Една жена каза: Боклукът на мафията мирише по-така"}
{"url": "https://www.monitor.bg:443/bg/a/view/vtori-amerikanski-vyzdushen-udar-v-irak-184897", "text": "САЩ са нанесли въздушен удар по иракски милиции снощи северно от Багдад, съобщи иракската държавна телевизия, цитирана от Ройтерс. Тя не уточни кои са милициите и не дава повече подробности. Шестима души са загинали, а трима са тежко ранени при въздушен удар по иракските Сили за народна мобилизация, организация шапка на подкрепяни от Иран шиитски милиции, в района на лагера Таджи северно от Багдад, заяви снощи пред Ройтерс източник от иракската армия. Кортеж на шиитското опълчение \"Сили за народна мобилизация\" е бил подложен на въздушен удар днес в предградие на Багдад, съобщи телевизионният канал \"Скай нюз-Арабия\". По данни на канала превозните средства - в които са се намирали представители на командването на милициите, е бил атакуван от въздуха в района на Ет Таджи, северно от иракската столица. За въздушен удар тази сутрин по автомобили в района на Таджи, в които се предполага, че са се намирали високопоставени членове на Силите за народна мобилизация, съобщава и новинарският портал \"Ас Сумария\", като се позовава на източник от сферата на сигурността,. \"Ас Сумария\" съобщава, че ударът е нанесен от въоръжените сили на САЩ, а целта му бил един от командирите на опълчението, посочва ТАСС. По информация на \"Ас Сумария\" при удара са загинали шест души, а трима са ранени. По-късно предвожданата от САЩ международна коалиция, сражаваща се срещу теростичната групировка \"Ислямска държава\", обяви, че не е нанасяла никакви въздушни удари в района на лагера Таджи.", "date": "2020.01.04", "title": "Ирак съобщи за втори американски въздушен удар"}
{"url": "https://www.monitor.bg:443/bg/a/view/vijte-kakvo-vreme-ni-ochakva-prez-uikenda-184896", "text": "Времето днес ще е слънчево, но от запад облачността, предимно средна и висока, ще се увеличава и вплътнява. Ще духа слаб до умерен вятър от запад-северозапад. Минималните температури ще бъдат между минус 6 и минус 1 градуса, а максималните - между 7 и 12. Над Черноморието ще бъде предимно слънчево, от запад облачността ще се увеличава. Ще духа слаб до умерен северозападен вятър. Максимални температури на въздуха 8-10 градуса, температурата на морската вода ще е около 10 градуса. Вълнението на морето ще бъде 1-2 бала. Над планините ще бъде предимно слънчево, но от запад облачността, предимно средна и висока, ще се увеличава и вплътнява. Ще духа умерен, по високите части временно силен вятър от север-северозапад. Максимална температура на височина 1200 метра е 6, на 2000 метра - около минус 2 градуса. В неделя ще преобладава облачно време, на места ще превалява, предимно слаб сняг. С умерен и временно силен вятър, отначало от север-северозапад, по-късно - от североизток, ще нахлува студен въздух и температурите ще се понижават. Преобладаващите минимални температури ще бъдат между минус 2 и 3 градуса, а максималните - между 0 и 5 градуса. В понеделник ще продължи да духа умерен и временно силен северен вятър и застудяването ще продължи. Все още на отделни места, главно в южните и планинските райони ще превалява слаб сняг.  ", "date": "2020.01.04", "title": "Вижте какво време ни очаква през уикенда"}
{"url": "https://www.monitor.bg:443/bg/a/view/vlado-mihajlov-muzikylyt-e-naj-trudnoto-izkustvo-184875", "text": "Владо Михайлов е музикант, певец и актьор. Завършва английска филология, но хваща китарата на 13. Започва музикалната си кариера като вокалист на група „Сафо“. Сега е водеща фигура в бандите SLNG, Rewind и Equinox, с която представи България на Евровизия 2018. Спечели главната роля на Жан Валжан в премиерния мюзикъл „Клетниците“ на Софийската опера, а зад гърба си има централния образ във „Фантомът на операта“, Зоро в „Зоро“, Юда в „Исус Христос суперзвезда“ и Сам (изигран от Пиърс Броснън във филма) в Mamma Mia! Има над 50 роли основно в чуждестранни продукции, благодарение на които е заставал до звезди като Салма Хайек и Ейдриън Броуди. Играе Симо Влаха във „Възвишение“ на Виктор Божинов по романа на Милен Русков, в „Бензин“ на Асен Блатечки и в „Нокаут“ на Ники Илиев.   - Всички са много възторжени и се радват на спектакъла, въпреки че е доста дълъг – 3,5 часа. Дори водят деца, което много ме радва, защото това е важна, особено за юношите, история за любов, милосърдие, вяра, за втория шанс. Хората плачат с нас дори. От самото начало, още от идеята да се захванем с това заглавие, се надявах да успеем да предадем онзи момент на пречистване, който тази история носи. Радвам се, че успяхме. А главната роля на Жан Валжан за мен е огромна, все пак е най-играният мюзикъл за всички времена. Най-отговорната роля, която ми се е дала възможност да изиграя. - Физически е много труден заради мизансцена, който изисква да си в страхотна форма. Подобно на „Фантомът на операта“, където играя също централната роля, и близко до „Исус Христос суперзвезда“, където съм Юда. Като пеене Жан Валжан е много труден, но актьорската част е истинското предизвикателство - постоянни смени на настроения, на чувства, на вокалности. Все пак този мюзикъл е с музика през цялото време, а е и много дълъг – време, през което трябва да държиш вниманието на хората и да нямаш празна секунда, да предаваш постоянно различни емоции, да си гъвкав и да заразяваш. Това е най-трудното в тази роля. Тя е малко като Хамлет. Мюзикълът е един от най-трудните жанрове, защото трябва да владееш пеене, актьорство, танци. Много ми помогна, че вече бях работил с маестро Карталов по Mamma Mia! и „Фантомът на операта“. Никога не съм си представял, че ще пея в операта, макар че не пея опера. Радвам се, че се занимавам точно с този жанр, защото ми е най-интересен от всичко. - Не. Бях гледал единствено филма и изпълнения на различни солисти, които са влизали в ролята на Жан Валжан. Препрочетох книгата, за да съм подготвен, намерих си авторови размишления, размишления на героя, за да мога да черпя от там. Това ми помогна доста. Но ние направихме авторска постановка на маестро Карталов, с различни решения. Мисля, че го изработихме в една модерна посока с директни послания към нашето общество в 2019 г. - Пращахме видеозаписи в Лондон и абсолютно всеки един артист, който участва, е одобрен от продуцентската фирма „Камерън Макинтош“. Аз Казвам го като куриоз, а не с излишна гордост. Записи на над 100 артисти бяха изпратени, а избраните сме страхотна сплав от драматични артисти, поп и оперни певци – хора, от които съм се учил през годините, като Ники Сотиров и Николай Павлов, Румен Григоров. Много съм щастлив, че в ролята на Жавер са Орлин Павлов, когото много обичам и сме работили през годините заедно, и Наско Сребрев, който също ми е приятел и сме снимали над 30 филма заедно. Каним всички, които не са ни гледали, да дойдат на представленията от 9 до 12 януари. - Не. Дори с което не се гордея. Бяха при големия ни тенор Арон Аронов. Отидох в труден за мен момент, когато си бях позагубил гласа и постановката, и той успя да ми ги върне и да ми покаже неща, които до ден днешен ми служат много добре. От малък обаче исках да изиграя Юда в „Исус Христос суперзвезда“, защото ми беше една от любимите семейни плочи. Представях си как ще ми се случи някой ден и в крайна сметка наистина влязох в ролята в Музикалния театър. Надявам се отново да вляза в тази роля, защото е специална за мен. - Да. Бях огромен фен на „Исус Христос суперзвезда“ и на „Коса“, но не съм се интересувал от жанра. През годините не ми е харесвал и повечето мюзикъли не са ми били по вкуса. Много години по-късно, точно заради тази роля на Юда, вкусих от това изкуство и се влюбих. Така започнах да откривам и други заглавия. Например като бях дете за мен „Фантомът на операта“ беше един много лош клип, който бях гледал по MTV. - Надявам се да успеем да завършим едни записи, които отдавна сме започнали, на групата Rewind, която направихме с моята съпруга Миша. Излезе вече албумът на SLNG “Бели петна“ и се гордея много с него, защото няколко години го работихме. С Equinox имаме проект за следваща песен и в началото на годината трябва да я запишем и да я пуснем като втори сингъл на групата, но няма да издавам повече. Имаме си договор с „Юнивърсъл“ и се надявам, че ще направим поне един миниалбум. - Да, завършихме и един италиански музикален филм, паралелно с репетициите на „Клетниците“. Казва се Land of Dreams. Имах много хубава роля в него, макар че не пея нищо. Играх с още прекрасни българи – Весо Мезеклиев, любим мой колега и ментор, Георги Златарев и едни чудесни дечица. Всъщност ние бяхме семейството на главната героиня, които са емигранти в Ню Йорк през 30-те. Много красив филм с разкошни костюми и декори - хубаво кино. Надявам се скоро да излезе и още един нов филм - American Night, в който всичките са невероятни актьори. Имам покана и за два български проекта. - Покрай гледане на много филми. Моето семейство винаги е обичало и музика, и хубаво кино. Когато бях доста малък, семеен приятел ме попита какъв искам да стана и аз отговорих – актьор, певец и китарист. Всъщност не съм кой знае какъв китарист, но от 13-годишен свиря и се занимавам с актьорската професия. В началото бях доста неопитен, зелен и наивен и не подозирах колко труд се крие зад всяка една малка поява на сцена или на екран. Но доста Разбрах, че всичко е работа, работа и подготовка. Няма лесни роли, няма малки роли. Човек не трябва да подценява и учебния процес, затова съжалявам, че не съм минал през НАТФИЗ или през школа за мюзикъл. Но се уча в движение колкото мога – чета, гледам интервюта. Семейният ни приятел Джоко Росич, Бог да го прости, е една от причините да искам да стана актьор. Той казваше: „България ще се оправи тогава, когато всеки започне да върши работата си като шампион!“. И аз мисля така – с каквото и да се занимаваш, вложиш ли любов и старание, всичко се завърта по правилния начин. - От 2004-а снимам в чужди продукции, но най-голямо предизвикателство ми беше ролята в Septembers of Shiraz със Салма Хайек и Ейдриън Броуди, защото нямах никакво време. За десетина дни отслабнах с 8 килограма, за да снимам сцени в затвора с Ейдриън Броуди, където сме хвърлени по време на Иранската революция. Беше важно да изглеждам изнемощял. Наложи се за две седмици да овладея една никак непроста композиция - Parole, parole на Далида с Ален Делон. Трябваше да направим дуетна версия със Салма Хайек. Справих се с пианото, но в крайна сметка тази сцена отпадна. Докато репетирах обаче, Ейдриън Броуди мина през стаята и ме чу. Похвали ме, след което седна и засвири Шопен. Този човек е репетирал за „Пианистът“ месеци наред и все още свири. - Не, но с удоволствие бих се върнал към него. Просто не ми остава време за сега. Беше най-голямото ми предизвикателство, защото нямах никакво време, но бих направил и по-драстични неща за роля. Не казвам, че не бих го направил. Но това е едно от най-трудните неща и ти взима страшно много. Когато си фокусиран върху работата и работния процес по никакъв начин не е различен, слушаш указанията на режисьора, който казва например „дръпни този чаршаф“, ти не може да се потопиш в някакво романтично настроение. Трябва да внимаваш в детайлите както във всяка друга сцена. Много е стресиращо. Другото, което се сещам, е как на един кастинг трябваше да играя брутален терорист, който избива невинни хора. Искам да ти кажа, че това нещо ме срина психически за 2 дни напред. Тази роля не ми я дадоха и по-добре, защото не знам как щях да се справя. Всичко е предизвикателство за актьора, но има неща, за които усещаш вътрешна съпротива да направиш. - Това е малко болна тема, защото, както ти казах, последните месеци, направо последните години, влизам от проект в проект, репетиции по цял ден, представления, концерти. За щастие успяваме да изкараме качествено време с децата, но при всички положения те имат нужда от повече. Иска ми се да излизаме повече, да ходим на интересни места, да караме кънки и шейни. Когато седна и си мисля за приоритетите, ролята на баща я нареждам на първо място. На практика обаче се получава, че когато човек поеме много ангажименти, няма как да се отметне и трябва да си свърши работата. Така че като баща, въпреки че това е най-важното за мен, Пожелавам на всички читатели една успешна и здрава година, изпълнена с повече мир, разбирателство и мисъл за другия. Всеки има проблеми, всеки може да е в лошо настроение, но нека да се замисляме повече за това, че човекът до нас и срещу нас също може да преживява нещо.", "date": "2020.01.04", "title": "Владо Михайлов: Мюзикълът е най-трудното изкуство"}
{"url": "https://www.monitor.bg:443/bg/a/view/sofija-otbeljazva-142-g-ot-osvobojdenieto-si-184898", "text": "София отбелязва днес 142 години от Освобождението на града от турско робство. С празнично биене на камбаните на централните софийски храмове, благодарствен молебен и литийно шествие ще бъде отбелязана годишнината от навлизането на руските войски под предводителството на генерал Йосиф Владимирович Гурко в София и освобождението на града от турско робство. София е освободена преди 142 години без насилия, без пожари, както се е планирало, без избиване на населението. Тук бързата реакция на руските войски, които проникват светкавично в града и съпротивата на западните консули, които са отказали да го напуснат, както и волята на жителите на града, водят до неговото освобождение през 1878 г. Благодарственият молебен е бил в храм „Света Неделя”, където се е състояла първата заупокойна служба в памет на загиналите и Тържествен молебен за освобождаването на града. На тях е присъствал лично генерал Гурко. На 4 януари 2020 г. благодарственият молебен ще се състои в храм „Света Неделя” от 10 ч. Литийното шествие и поднасянето на цветя и венци пред паметниците на Генерал Гурко и Цар Освободител ще бъде от 10.30 ч., а от 11.15 ч. ще се състои литературно-музикална програма и поднасяне на венци пред паметника на Българския опълченец.", "date": "2020.01.04", "title": "София отбелязва 142 г. от Освобождението си"}
{"url": "https://www.monitor.bg:443/bg/a/view/gorja-hotel-vyv-velingrad-evakuiraha-gosti-i-personal-184902", "text": "Пожар е избухнал в петък вечерта в хотел във Велинград и се е наложило да бъдат евакуирани 156 гости и 13 души персонал. Няма пострадали. Това съобщават от Главна дирекция  „Пожарна безопасност и защита на населението“. Съобщението за извънредната ситуация е било получено в 21:48 ч. в Оперативния дежурен център на пазарджишката Регионална дирекция „Пожарна безопасност и защита на населението“. Веднага към хотела е изпратен 1 противопожарен автомобил с екип от огнеборци. Бързо била създадена организация съгласно оперативния план при бедствия и гостите от стаите били помолени да излязат навън, докато пожарникарите локализират пламъците. Унищожена е помпа филтър, опушени са 4 квадратни метра стени, но е спасена сградата на хотела. Не се съобщава името на туристическия обект.  ", "date": "2020.01.04", "title": "Горя хотел във Велинград, евакуираха гости и персонал"}
