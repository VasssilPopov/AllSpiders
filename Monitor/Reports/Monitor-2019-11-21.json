{"url": "https://www.monitor.bg/bg/a/view/bg-madof-si-prizna-che-e-faraon-vse-mu-e-vinoven-deljan-peevski-181475", "text": "Цветан Василев, родният еквивалент на крупния аферист Бърнард Мадоф, предприе нестандартен ход. От основен спонсор и поръчител той се превърна в говорител на кампанията за фалшивите новини, която обслужващи го журналисти водят от години. До тази конфузна ситуация се стигна, след като лично съпругата му Антоанета Василева порица автора на филма, поръчан срещу депутата и издател на „Телеграф медиа“ Делян Пеевски. В бясна реакция ексбанкершата скастри Николай Стайков от Антикорупционния фонд, че не е отговорил на очакванията им. Само няколко дни по-късно дъщерята на афериста – Радосвета Василева, се скара и разграничи от НПО-то „БОЕЦ“ на Георги Георгиев, силно доверен доскоро човек на банкера беглец и негово лично оръжие. Пак Радосвета скръцна със зъби на журналиста Явор Дачков, направил програмно интервю с Василев преди време. В необуздан пристъп на ярост тя призова в Туитър писанията на Дачков да бъдат „четени с противогаз“ и уточни вещо, явно преглеждайки хронологията на връзките: „Мислете колко евтини могат да бъдат думите“. След тази наказателна серия, разтълкувана като снемане на доверието от изброените журналисти, банкерът беглец демонстрира на платените си клакьори как се правят нещата. В почти едночасова онлайн връзка София-Белград Цветан Василев наговори цял куп лъжи, прекъсван само на няколко пъти от формално водещата интервюто с него слушателка – Люба Кулезич, която направи уводно встъпление, че не получавала пари от него. По време на дългия си монолог банкерът беглец се опита да замаже гафа, който допусна само преди няколко дни. В декларация до спецсъда, подсказана му от неговите скъпоплатени с окрадени от КТБ пари адвокати, аферистът буквално призна, че банката е работила като пирамидална структура, а той самият е главният фараон. От изявлението му стана ясно, че под негово ръководство „Фирмата“ е раздавала кухи кредити и е била източвана, а рухването на банката е било неизбежно. Признанието на БГ Мадоф е закъсняло. Три авторитетни източника вече потвърдиха, че КТБ е пирамида, а Василев - кредитен фараон. Първи, още през август 2014 г. световноизвестният финансист Стив Ханке, наричан Бащата на валутния борд у нас, заяви: „Случаят с КТБ прилича на откровена измама от типа инвестиционни пирамиди“. Същият факт беше огласен и от международната разследваща компания „АликсПартнърс“, която според Цветан Василев издавала „платени индулгенции“, както и от авторитетния Вашингтонски арбитраж, за който банкерът беглец още не е измислил „подходяща квалификация“. Той и адвокатите му обаче много добре знаят, че Василев, който ужили вложителите с между 5 и 6 млрд. лева, може да получи 20 години затвор. Именно заради това им е изгодно да правят внушения. Декларацията с признанието, че Василев е фараон, е грандиозен гаф, който трудно може да бъде изчистен. За да излезе от конфузната ситуация, Цветан Василев за пореден път претопли фейковете, многократно тиражирани от неговите пионки – Огнян Стефанов и Илиян Василев - съответно агент Академик и агент Сашо (Драган) от ДС. Последният даже имаше наглостта да заяви преди време най-безцеремонно, че КТБ не била черна дупка, а сега усърдно петни репутацията на основния враг на Цветан Василев – депутата Делян Пеевски, при все че е всеизвестен факт, че той не е участвал в управителни или надзорните органи на КТБ и не е бил акционер в банката. Навремето семейството му е имало кредити към КТБ, които са погасени ефективно и това е безспорен факт, който аферистът Василев и марионетките му се опитват да заменят с манипулации. Голата истина, която банкерът беглец не може да преглътне, е, че Пеевски заедно с колегите си от ДПС Хамид Хамид и Йордан Цонев внесе закона, с който бе спрян вторичният грабеж на активите на трезора след обявяването на банката в несъстоятелност. Законът развърза ръцете на синдиците и те успяха да върнат 500 млн. лева в масата на несъстоятелността. Твърденията на фараона Василев, упорито лансирани и от медиите бухалки на неговия нов приятел по интереси – олигарха Иво Прокопиев, не отговарят на истината. Но в стремежа си да „опровергаят“ всички официални институции и лица, които потвърждават това, Василев и Прокопиев разпръснаха съвместно опорната точка, че Пеевски трябвало също да бъде привлечен като обвиняем по делото заедно с БГ Мадоф. По време на изслушването си кандидатът за главен прокурор Иван Гешев заяви: „Ще кажа, че по делото са налице доказателства, че всички фирми, които могат да бъдат свързани с него (Пеевски – бел. ред.), са погасили кредитите си целево, така че няма данни, които да ангажират наказателната отговорност на посочения депутат“. Този отговор обаче не устройва клакьорите на задкулисието. В пороя от лъжи обаче Василев и компания се объркаха. И ако той твърди, че действията на прокуратурата спрямо КТБ били „рейдърска акция“, а що се отнася до Делян Пеевски – той пък имал 575 млн. лева кредити – фантасмагория, която циркулира единствено в главата на БГ Мадоф. А понякога и в тази на довереницата му Вера Ахундова, известна още като агент Ана Хранова от ДС и курдисана от банкера като негово подставено лице в НПО-то му „Ние, гражданите“. За да се натегне на своя господар, агент Ана Хранова пресоли манджата и завиши „сумата“ на уж невърнатите кредити на Пеевски до 700 млн. лв. За разлика от Кулезич обаче Ахундова никога не е твърдяла, че лоялността й към шефа й е безплатна и безвъзмездна. Интервюто за кабеларката „Евроком“, в което банкерът беглец говори, а лифтинговата журналистка Люба Кулезич кима утвърдително, вместо да контрира събеседника си с въпроси, както правят професионалистите, имаше и втора сюжетна линия, в която БГ Мадоф се опита да отреже театрално посивелия си руски мустак. Цветан Василев получи амнезия за близките си контакти с православния олигарх Константин Малофеев. В опит да се измъкне, той заяви само, че не е имал „договор с него“. От думите му излиза, че белгиецът Пиер Луврие, който заедно с него се опита да измъкне под носа на държавата 6 от „златните авоари“, финансирани от трезора, се появил буквално от нищото и му се самопредложил. Всъщност, що се отнася до вторичното разграбване на КТБ, именно Цветан Василев заедно с руските си приятели от агентурата и подставените си лица в България е човекът, който планира и това разграбване. В списъка бяха „Дунарит“, „Сана спейс“, „Хелт енд уелнес“ и др. дружества, купени с ограбените от КТБ средства, но след фалита на банката продължиха да играят ролята на „черна касичка“, от която Василев точи пари, за да плаща на адвокати, лобисти, журналисти и телохранители. След проваления опит с Луврие пък Цветан Василев се заигра с друг руснак – Дмитрий Косарев, който също се оказа човек на Малофеев. Договорката с него вече бе 80 към 20 в полза на руснака, но с изричното условие, че Косарев ще поеме ангажимента да охранява Василев и семейството му в Белград. През годините във вторичния грабеж Василев беше подпомаган и от солидните си руски връзки, в лицето на близкия до Кремъл олигарх Константин Малофеев, на когото беше обещал най-големите хапки срещу подкрепа и защита. Заедно с екссъветския генерал от КГБ Леонид Решетников те са подготвяли пълзящ преврат с крайна цел геополитически завой на страната ни и превръщането й от прозападна държава с евроатлантически профил в сателит на Русия. Основен двигател у нас на „Планът България“, както условно е бил кръстен проектът, пък е бил именно бившият соцдепутат, ексиздател на партийния вестник на БСП „Дума“ и председател на движение „Русофили“ Николай Малинов, а за целите на реализирането на заговора е трябвало да бъдат прехвърлени активи от Цветан Василев за 1 млрд лева. Василев обаче не само не оцени това, но и нарече Малинов „дребен шмекер“ и „комсомолски ентусиаст“. Това впрочем бе заявено още преди няколко седмици от съпругата му Антоанета Василева, когато нахока Николай Стайков от Антикорупционния фонд, че е осветил връзката с Малинов. Отричайки се трижди от всичките си руски контакти, Василев зачеркна и участието си в „Южен поток“. Всъщност филмът на Антикорупционния фонд, от който Василев и семейството му останаха разочаровани, бе истински бумеранг, защото изпълнителят на поръчката Стайков реално потвърди дебелите московски връзки на Цветан Василев, в това число и контактите му с един от най-доверените хора на Кремъл – Александър Бабаков. От филма стана ясно, че руснакът е бил един от посетителите на банкера беглец, като на 22 ноември 2013 г. е ходил на крака в кабинета му в сградата на столичния бул. „Борис III“ №159. Счита се, че Бабаков, който е депутат от горната камара на руския парламент, е и един от хората, лично натоварени да наблюдават развитието на проекта „Южен поток“. А за да бъде затвърдена връзката между него и Василев, от Антикорупционния фонд показаха и документ, доказващ, че КТБ е издала гаранция за 2,5 млн. евро за проекта на името на руската фирма „Стройтрансгаз“. С половин уста Цветан Василев се опита да зачеркне всички тези неща, но в опита си да отреже мустака си, прехвърли своите руски контакти на Пеевски. Страхът, който кара Василев да се отрича от кремълските си покровители, има и косвен повод. Тази седмица Обединената следствена група (ОСГ) със седалище в Холандия, която разследва свалянето на малайзийския боинг над Източна Украйна през 2014 г., публикува нови записи от разговори на ръководители на самопровъзгласилата се Донецка народна република (ДНР). Те съдържат нови доказателства за виновността на офицера от руската Федерална служба за сигурност (ФСС) Игор Гиркин-Стрелков, който официално бе обвинен през юни т. г. за гибелта на 298-те души на борда на самолета. По време на трагедията той е бил „министър на отбраната“ на ДНР и е ръководил сепаратистките сили. Гиркин-Стрелков е считан за човек на руския олигарх Константин Малофеев и е изключително близък с неговото подставено лице – белгиеца с руски паспорт Пиер Луврие, за когото вече стана дума. Всъщност това, което банкерът беглец упорито се опитва да скрие, е, че всички парични потоци към „Южен поток“ щяха да минават именно през неговата пирамида – КТБ. За да имат той и семейството му още възможности да гарантират разхитителния си начин на живот. И за да твърдят, неуспели да утроят милиардите си с още грабежи, че са „изгнаници“. Де да бяха всички като тях.", "date": "2019.11.21", "title": "БГ Мадоф си призна, че е фараон, все му е виновен Делян Пеевски"}
{"url": "https://www.monitor.bg/bg/a/view/opitite-za-hakerski-ataki-sreshtu-nap-prodyljavat-181468", "text": "Хакерските атаки над сървърите на НАП продължават. Засега обаче приходната администрация успява да ги преодолее. Това стана ясно от изслушването на шефката на НАП Галя Димитрова пред ресорната комисия. По думите й, в един ден хакерски атаки са били хиляди. Имало е втори подобен опит. Сигналите за това са подадени на ГДБОП. Оказва се, че няма кадри по информационна сигурност. За това НАП обявила конкурс за директор на дирекцията, но подходящ кадър така и не е намерен и приходната администрация решила да даде на аутсорсинг тази дейност. НАП има нужда от изграждане на нова ИТ архитектура, стана ясно още от думите й. Министерството на финансите плаща за десет услуги за мрежова сигурност. Според ведомството на Владислав Горанов средствата, които се инвестирали в сигурността на системите, били достатъчни. В средата на юли стана ясно, че от базата данни на НАП са източени лични данни на над 5 милиона български граждани. Комисията за защита на личните данни провери данъчното ведомство и му наложи глоби от 5,1 млн. лв. От НАП обаче заявиха, че ще обжалват решението. Организацията, ангажирана с международния обмен на данни даде конкретни препоръки на служителите на НАП, които биха довели до оптимизиране на всички процеси, стана ясно още на заседанието на парламентарната комисия. \"Експерт от Глабалния форум пристига на посещение и заедно с нашите колеги ще работи по отстраняването на установените слабости в системата\", съобщи на депутатите директорът на НАП Галя Димитрова. По думи на главния секретар към МФ Таня Георгиева, Национална агенция по приходите работи в тясно сътрудничество с финансовото министерство по поддръжката и усъвършенстването на IT сектора в страната. По време на заседанието депутатът мил Димитров призова в бюджета за 2020 г. да бъдат включени средства за опазване на киберсигурността на гражданите.", "date": "2019.11.21", "title": "Опитите за хакерски атаки срещу НАП продължават"}
{"url": "https://www.monitor.bg/bg/a/view/315-000-na-voden-rejim-v-stranata-181473", "text": "315 хиляди души са на воден режим в страната. Нарушено водоснабдяване има в 17 области на страната, 40 общини, 12 града, 160 села. Това стана ясно от думите на зам.-министъра на регионалното развитие Николай Нанков. Той бе на изслушване в парламента по повод водната криза в Перник. Сред по-големите градове, засегнати от воден режим, са Ловеч, Тетевен, Плевен, Перник, Добрич, Котел и Омуртаг. \"Пред нас стоят две предизвикателства. Първото е в максимална степен да усвояване европейските фондове и да намираме по-социално щадящи механизми ефективно да разходваме публичен ресурс в рехабилитация на ВиК мрежата, която в повечето случай е изграждана преди 50-60 години“, обясни Нанков. Според него втората наложителна мярка е да се строят нови язовири. \"Без изграждане на нови язовири и България, за съжаление, в дългосрочен план е изправена пред сериозна криза, свързана с нормалното осигуряване на питейно водоснабдяване за голяма част от населението\", добави той. Според Нанков водният режим в миньорския град трябва да е само сутрин или само вечер, тъй като в друг режим няма да е ефективен. \"Кметът на Перник трябва да прецени кой е най-добрият воден режим за града\", допълни зам.-министърът. По думите му над 75% са загубите на вода по тръбите в Перник. Той опроверга твърдението, че язовир „Студена“ е бил източван заради ремонта на язовирната стена. По думите му източването на водното съоръжение се извършвало единствено когато нивото е над 20 млн. куб. метра. „Долна Диканя“ не е алтернатива за снабдяване на Перник с вода, уточни Нанков. Според него свързването на двата язовира ще е много скъпо, а и Най-вероятният и осъществим вариант е Владайския канал. Прехвърлянето на водите от канала към язовира обаче ще отнеме поне един месец. Нанков каза още, че през 2018 г. авариите по мрежата са били 1300, а за тази година само до момента са 2700. С водния режим те щели да се увеличават. Вчера от \"БСП за България\" поискаха изслушване на двама министри заради водната криза в няколко области в страната. Лидерът на БСП Корнелия Нинова обвини управляващите в безхаберие, защото за 10 г. сменили само 0,5 от водопроводната мрежа и прехвърлили вината върху ВиК операторите, директорите на дружества и кметовете. В отговор на това в кулоарите Нанков отговори, че соцкметът на Перник се е забавил с решението за обявяване на воден режим и това допълнително усложнило обстановката.", "date": "2019.11.21", "title": "315 000 на воден режим в страната"}
{"url": "https://www.monitor.bg/bg/a/view/deputatite-prieha-moratoriuma-vyrhu-otkrivaneto-novi-vuzove-181470", "text": "С 13 гласа „за“ и 6 „въздържал се“ депутатите от образователната комисия в парламента приеха мораториума върху откриването на нови вузове и филиали към държавните университети. Мярката е заложена в промените в закона за висше образование, които бяха разгледани днес на първо четене и ще бъде наложен до приемането на национална карта на висшето образование. По време на дискусията председателя на Съветът на ректорите проф. Любен Тотев отбеляза, че идеята за мораториум за разкриване на нови университет, филиали и специалности в университети, за които те не са специфични, е по идея на членовете на съвета и държат тя да бъде приета. „Това ще допринесе за регулиране на система на висшето образование в голяма степен.“, заяви той. Сред другите промени, които според Тотев трябва да бъдат задължително заложени в закона, е и краят на „летящите професори“ и един преподавател да участва в акредитацията само на едно висше училище. Васил Велев от Асоциацията на индустриалния капитал в България също изрази подкрепата си към законопроекта и предвиденият в него мораториум. Той отбеляза, че всички работодателски организация приветстват идеята за въвеждане на финансов механизъм, по който студентите, които имат сключен стаж с фирма след като завършат, да не плащат такси или те да бъдат частични. Според образователният министър Красимир Вълчев това ще помогне за задържането на студентите у нас. Регламентирането на четиригодишен срок за направата на програмната акредитация на всеки вуз срещна отпор в част от становищата на ректорите и пожелаха да бъде увеличен с две. Шефката на Националната агенция за оценяване и акредитация (НАОА) проф. д-р Петя Кабакчиева обаче заяви, че няма как той да бъде 6-годишен. Тя уточни, че целта с промените е да се създадат критерии, с които разликата между оценките да не бъде толкова малка. Договорите за управление, които университетите трябва да сключват с министъра на образованието и науката, също станаха обект на дискусии. Цветан Стоянова от НХА смята, че така се губи автономността. Депутатът на БСП Николай Цонков пък заяви, че те можело да бъдат използвани за политически цели. Образователният министър обаче отрече, че това е целта или пък може да стане. При представянето на промените в закона Вълчев посочи, че идеята е да има възможност за възлагане на определени политики, цели и задачи на вузовете, те да отчитат финансовото си състояние. В края на дискусиите шефката на образователната комисия Милена Дамянова обясни, че януари ще се съберат работни групи, които да обсъдят всяка една от промените по отделно и целта е да бъдат готови до края на месеца.", "date": "2019.11.21", "title": "Депутатите приеха мораториума върху откриването нови вузове"}
{"url": "https://www.monitor.bg/bg/a/view/bylgarin-prerjaza-gyrloto-na-baba-si-v-ispanija-181476", "text": "69-годишна българка е убита в сряда в дома си в Мадрид, след като е била намушкана с нож във врата. За убийството на възрастната жена е заподозрян 30-годишният й внук, който е арестуван от Националната полиция, съобщават полицейски източници. Убийството е извършено Мадрид. Екип на Службата за спешна медицинска помощ, който се отзовал на сигнал за ранена жена, потвърди смъртта на жената. В семейното жилище са били дъщерята и внукът на починалата, казаха източници от 112. Първоначално от полицията в Мадрид беше съобщено, че за убийството на възрастната жена е задържан синът на жертвата, но впоследствие се установило, че това е 30-годишният й внук. Испанските власти в Мадрид са задържали 30-годишен българин, заподозрян в убийството на 69-годишната си баба. По информация на испанския ежедневник El Pais мъжът е прерязал гърлото на жената в жилището им в столичния квартал ''Карабанчел'' в сряда около 20 ч. Освен мъжа в семейното жилище е била и дъщерята на жертвата, с която вече работи психолог. Задържаният Вероятно семейството е от гурбетчии, които работят в района. Това тепърва се установява от полицията, както и какво е довело до кървавата разправа. 25-годишна българка беше убита от съпруга си в Германия в средата на април тази година. Трупът на жената беше открит в германския град Бад Наухайм, съобщи \"Дарик\". За убийството беше обявен за издирване и по-късно заловен от германските власти 24-годишният съпруг на жертвата Кирил Челебиев, предава \"Билд\". Според свидетелски показания Челебиев е с психически проблеми. Той беше заловен в магазин за строителни части.  За убийството на 25-годишната жена се разбра, след като неин роднина не успял да я открие по телефона. Германският прокурор Томас Хаубургер определи престъплението като „изключително жестоко“. Според тях убийството е било предварително планирано.", "date": "2019.11.21", "title": "Българин преряза гърлото на баба си в Испания"}
{"url": "https://www.monitor.bg/bg/a/view/ulichnite-pesove-v-sofija-namaleli-sys-7400-10-000-kotki-skitat-v-plovdiv-temata-181472", "text": "Бездомните кучета, скитащи из софийските улици, са намалели с над 7400 за 11 г. Ако през 2007 г. скитащите четириноги са били 11 124, през 2018 г. те са се стопили до 3589, сочат данни на общинското предприятие „Екоравновесие“, предоставени на „Монитор“.  „Направените преброявания на безстопанствените кучета на територията на Столична община показват явна тенденция за намаляване – 67% за 11 г.”, изтъкват от „Екоравновесие“. От там посочват, че по-голяма концентрация на кучета има в промишлените и вилните зони, както и в крайградските райони. Основна мярка за ограничаването на популацията на бездомните кучета е кастрацията. През 2018 г. са кастрирани 2941 кучета, от началото на 2019 г. до настоящия момент кастрираните кучета са 2353. 909 дворни кучета са кастрирани и регистрирани безплатно. В рамките на кампанията стопаните могат също да ги обезпаразитят, ваксинират и да им поставят микрочип. Всички кастрирани кучета са освободени от годишна такса, която за територията на столицата е в размер на 24 лв. 793 кучета са осиновени от приютите в София от началото на годината, сочат данни на „Екоравновесие“. В момента в общинските приюти 1731 кучета чакат своя нов стопанин. През юли между Столичната община и германската неправителствена организация „Щройнерхилфе Булгариен“ бе сключено споразумение да се търсят домове на кучетата, настанени в приютите на \"Екоравновесие\". По програмата вече 43 бездомничета са осиновени в Германия. Всеки, който желае да осинови куче, може да отиде и да се запознае с кучетата от общинските приюти в с. Горни Богров, където са настанени кучета над 1 година, и в кв. „Слатина“, където са палетата. Улични кучета и от Шумен масово „емигрират” в Германия. Кучешкият приют „Тонка Петрова”, който носи името на покойната журналистка и природозащитничка, работи в партньорство с германската фондация „Бернд-Штефан-Тиршуц”. Там в момента има 220 кучета. 34 кучета са осиновени в България, а 163 са намерили свои „човеци” в Германия. За четири години германската фондация е а „германци” са станали 759 четириноги. Само през 2018 фондация „Бернд-Штефан-Тиршуц” и организацията „Причина за надежда” са финансирали съвместно работата на приюта за улични животни в Шумен с над 100 хиляди евро.  124 кучета от зооветеринарния комплекс в Пловдив са били осиновени от началото на тази година. Бройката е с 20% повече от миналата, когато свои стопани са си намерили 103 бездомни четириноги. Общо за миналата 2018 г. ловците от зооветеринарния комплекс в Пловдив са заловили 435 улични кучета. След като са били откарани в зооприюта, лекарите там са ги прегледали, ваксинирали, обезпаразитили и кастрирали. \"При последното преброяване в Пловдив бяха установени около 600 бездомни кучета и около 10 000 улични котки. В Пловдив проблемът не е с кучетата, а с котките, които раждат два пъти през календарната година\", обясни шефът на комплекса Георги Божев. Капацитетът на приюта във Велико Търново е за около 80 животни и почти постоянно е запълнен 100 процента. Според общинската наредба животните престояват там 45 дни, след което, ако не бъдат потърсени или осиновени, се пускат обратно на свобода. Според служители от приюта през последните години е нараснал броят на хората, желаещи да им помагат при отглеждането на животните. Има и случаи на осиновяване, но те все още са единични. Един от последните случаи е, когато училище си осинови куче по европейски проект, за да пази градината на школото, в което растат гъби трюфели. Очаква се до края на декември да бъде готов новият приют на Стара Загора в околностите на близкото село Могила с капацитет до 200 животни, за който общината е Седмично на горещия телефон се получават между 10 и 20 сигнала за безпризорно скитащи кучета. Единични са случаите на нападнати и ухапани жители, като по-често нападението е от страна на домашни любимци, пуснати без повод от стопаните си. В Хасково от тази година вече има приют за бездомни животни. От отварянето му през януари до сега са кастрирани 226. В приюта в момента има 4 кучета. Две от тях са агресивни, ако не успеят да се социализират, ще бъдат евтаназирани, другите две чакат осиновители. В Добрич пък частно сдружение с нестопанска цел „Обич за обич“ приютява бездомни четириноги и се грижи за тях. Капацитетът на частния приют е за около 450 – 500 животни и почти винаги е пълен. През последните две години са били осиновени над 350 кучета, предимно от чужденци. Осиновителите българи са хора, които търсят четириноги пазачи. До момента в общинския приют са кастрирани 238 кучета. В Добрич до момента не е провеждано стандартно преброяване на бездомните кучета чрез действаща методика, но приблизителната цифра е 3000. Тенденцията е за задържане популацията, но продължава масовото изхвърляне на домашни кучета, особено от по-едрите породи, и липсата на контрол върху същите, казват от общината. В Пазарджик пък проект за наредба изисква от хората, които хранят улични кучета и котки, да ги регистрират, ваксинират, обезпаразитяват, както и да им плащат такса като за домашни любимци. Гражданите ще бъдат освобождавани от такса обаче, ако ги кастрират. В проекта са предвидени и глоби за тези, които не изпълняват изискванията. Заради вдигналото се в социалните мрежи недоволство обаче кметът Тодор Попов внесе успокоение, че няма да има нито такси, нито глоби, а и наредбата още не е приета. По-строги правила обаче се въвеждат за собствениците на домашни любимци, които за тази година са едва 21 регистрирани в общината. В Пазарджик особено наболял е проблемът с бездомните кучета, тъй като в региона няма общински приют и безстопанствени четириноги свободно се разхождат из града и най-вече край заведения за обществено хранене, училища и детски градини, където търсят храна.", "date": "2019.11.21", "title": "Уличните песове в София намалели със 7400, 10 000 котки скитат в Пловдив (ТЕМАТА)"}
{"url": "https://www.monitor.bg/bg/a/view/razpitvat-i-djipito-na-pochinaloto-3-godishno-dete-181471", "text": "Прокуратурата ще разпита и личния лекар на 3-годишния Александър, който почина в София, съобщи обвинител №1 Сотир Цацаров. Момченцето почина на 14 ноември, а родителите му обясниха, че са били разкарвани между три болници в столицата - Педиатрията, \"Пирогов\" и болница \"Лозенец\".  Личната лекарка на Александър не го е преглеждала преди фаталния ден, тъй като е била в отпуска, съобщи БНТ. За последно го е виждала, когато подготвяла документите му за детска градина. Момченцето е било здраво и без хронични заболявания.  Прокуратурата вече е започнала разследване. Разпитани са родителите, предстои това да стане и с лекарите и медицинските специалисти от три болници, обясни Цацаров. Иззета била и медицинската документация, включително тази с резултатите от аутопсията и назначеното хистологично изследване, както и записите от телефоните на родителите. \"Родителите предадоха записи от телефоните си, които малко или много на обективната истина\", обясни Цацаров. Предстои да се вземе документацията и от личния лекар, който също да бъде разпитан. Очаква се да се назначи и съдебномедицинска експертиза, действията по която вече са започнали и се определят вещите лица. \"Нека от този случай не правим обобщение за качеството на хората, които упражняват медицинската професия, защото те заслужават уважение. Но ще бъдат положени максимални усилия за изясняване на обективната истина\", категоричен бе Цацаров. Докато малкият Александър бил подготвян за хоспитализиране и се чакали изследванията му, в Педиатричната болница се наложило да бъдат направени размествания заради недостиг на места. Това стана ясно по-късно от изказване на приелата го там педиатърка д-р Елена Георгиева пред бТВ. По думите й, за да освободи легло за кърмаче след операция и с епилептични гърчове, се наложило тя да изпише и В болницата няма анестезиолог на 24-часово разположение, каза още д-р Георгиева. В лечебното заведение идвали да работят такива специалисти от други болници. При нужда лекарите викали колеги от „Пирогов“. За случая с Александър, по думите на д-р Георгиева, е пристигнал един от най-добрите детски анестезиолози от там. Когато се е наложило детето да бъде интубирано, е било придружено от него с реанимобил до спешната болница. Лекарката припомни, че Педиатрията не разполага със спешно отделение, а само с приемен кабинет. и посочи, че хеморагичната пневмония е необратимо състояние. „Не знам колко хора, които не са медицински специалисти, могат да си представят какво представлява хеморагичната пневмония. Това е ангажиране постепенно на цялата дихателна система. Увреждане на дихателните пътища, увреждане на дихателната повърхност на белия дроб, което се развива в рамките на часове. Едновременно с това увреждане и на съдовете- с по-малки или по-големи кръвоизливи. Нарушават се дихателните функции на белия дроб, независимо дали детето е интубирано или не. Какво означава двустранни надбъбречни кръвоизливи – в един момент организмът губи каквато и да е възможност за собствена защита”, обясни Георгиева, която има 36-годишен опит като педиатър и пулмолог. Тя настоя, че се е запознала със състоянието на детето 30 минути преди то да постъпи в клиниката, като по разказа ѝ първоначалното му състояние не е било за интензивно лечение.  „Има заболявания, които за съжаление не могат да бъдат повлияни”, добави д-р Георгиева. Педиатърката подчерта, че от петимата лекари, които с се борили за живота на 3-годишното дете, единствено тя е поставена под прожекторите на публичното внимание. Г-н Борисов търси възмездие. Ние живеем в правова държава и аз разчитам на справедливост, заяви още д-р Елена Георгиева, която в момента е в неплатен отпуск.   ", "date": "2019.11.21", "title": "Разпитват и джипито на починалото 3-годишно дете (ОБЗОР)"}
{"url": "https://www.monitor.bg/bg/a/view/s-chujdo-egn-minavat-tehnicheski-pregledi-obzor-181461", "text": "Председатели на комисии на пунктовете за техническа прегледи умишлено въвеждат грешни ЕГН-та на собствениците на автомобили, за да избегнат проверката в базата данни на финансовото министерство и на общините. При прегледа в пунктовете пишат данни на изрядни шофьори с платени данъци и така се избягва плащането им от задължените, призна зам. изпълнителният директор на ИА „Автомобилна администрация“ Дамян Войновски. с подобрения, платени с европейски средства. И в момента пунктовете са вързани с ДАИ, сканираните документи се изпращат към агенцията и протоколите се попълват автоматично. На ГТП-тата е дадена възможност ръчно да въвеждат данни за МПС-то и собственика им, ако няма връзка с интернет или при прегледа се предостави ксерокопие на големия талон на автомобила, който често е нечетим. Ползвателите на „вратичката“ са основно длъжници с мощни автомобили, които не са плащали налози на общината с години. Има случаи данъците да са на по-голяма стойност от самите возила. Да се хванат подобни измами, е трудно в реално време, казва зам. изпълнителният директор на агенцията Дамян Войновски, защото Ето защо срещу един милион лева агенцията въвежда подобрения и нови услуги в системите си. Всички данни за автомобила ще се извличат онлайн от архивите на МВР, а в пунктовете ще бъде ограничено попълването на още данни. До края на годината при преглед вече няма да се носи полицата за „Гражданска отговорност“, защото ще се извличат автоматично данни от Гаранционния фонд дали автомобилът е застрахован. С технология вече бяха пресечени и опитите на изпитите по теория да се явяват с фалшиви лични карти с истински данни, но с подменена снимка. Чрез връзка с МВР защото в базата данни вече се сверяват снимките от личните, както и снимка на лицето, което се явява на препитването. Една от новите електронни услуги на бившата ДАИ ще дава възможност подаване на заявления без електронен подпис. Чрез лицево разпознаване и приложение за телефон ще може да се подават заявления за явяване на изпит за придобиване на правоспособност, обясни Бойко Рановски, директор на ИА \"Автомобилна администрация\". Улеснения с нови услуги ще се ползват и от бизнесът. Контролът по пътищата ще се облекчи за шофьорите на тежки камиони, а работата на даяджиите ще стане прозрачна. Държавата предприема нови действия за по-малко бюрокрация при проверките. 80 екипа на ИА „Автомобилна администрация“ ще бъдат оборудвани с таблети, принтери и ПОС терминали. В реално време централното управление ще знае къде и какво проверяват екипите на 27-те административни звена на агенцията. Графикът на 160 служители ще се прави автоматично от софтуер без човешка намеса. При проверка на пътя инспекторите електронно ще сверяват данните от документите на шофьора и камиона. При издаване на протокола ще се изпраща онлайн, а на чужденците ще се издава и хартиен вариант. В него на английски език ще бъде посочено нарушението, а плащането на глобата ще става на момента чрез ПОС терминал. Новите услуги за гражданите и бизнеса ще заработят до октомври догодина, обяви още Дамян Войновски.", "date": "2019.11.21", "title": "С чуждо ЕГН минават технически прегледи (ОБЗОР)"}
{"url": "https://www.monitor.bg/bg/a/view/zornica-rusinova-vseki-dostavchik-na-socialni-uslugi-s-licenz-181474", "text": "Лиценз за качество и контрол за спазването на стандартите на социалните услуги ще упражнява новата Агенция за качество към социалното министерство. Това съобщи и зам.- министърът на труда и социалната политика Зорница Русинова във Велико Търново. Новата агенция ще заработи от януари догодина. В България в момента са на социални услуги. Това са общините, неправителствени организации, търговски фирми, които ще се лицензират да изпълняват услуги - няма да има разлика дали това ще са услуги за деца за или възрастни, те ще подлежат на нов начин на лицензиране в новосъздадена агенция, разясни Русинова. Ще има и нови наредби, които ще регламентират изискванията към качеството на социалните услуги, както и изискванията към специалистите, които ще работят в тях, обясни още зам.-министър Русинова. Тя припомни, че мерките са важни и наложителни и заради статистиката, според която в В новата Агенция за качеството ще има възможност всеки индивидуално да кандидатства за допълнителен стандарт, като ще се осигуряват и средства за необходимите грижи или специалисти. Законът за социалните услуги ще даде възможност и всички потребители на социалните услуги да получават това, от което имат нужда, без да се натоварва финансово институцията, в която те са настанени. Досега физически и юридически лица, предоставящи социални услуги, бяха вписани в регистър на Агенцията за социално подпомагане. Eдинствено доставчиците на социални услуги за деца подлежаха на лицензионен режим от Държавната агенция за закрила на детето. Новата агенция ще контролира спазването на закона и на стандартите за качество на социалните услуги. Ще проверява как общините и другите доставчици изразходват държавните средства. През 2021 година ще е готова и първата у нас. Документът ще покаже индивидуалните нужди от социални услуги във всеки един регион на България, заяви още Русинова. Тя подчерта, че основната идея е да се преодолеят проблемите с липсата на социални услуги на различни места.", "date": "2019.11.21", "title": "Зорница Русинова: Всеки доставчик на социални услуги с лиценз"}
{"url": "https://www.monitor.bg/bg/a/view/oficialno-obviniha-netanjahu-za-korupcija-181477", "text": "Израелската върховна прокуратура повдигна обвинения срещу премиерът на страната Бенямин Нетаняху за корупция. Това вероятно ще бъде и края на продължилата десетилетия политическа кариера на Нетаняху. Главният прокурор Авишай Манделбилт „реши да повдигне обвинения срещу премиерът Бенямин Нетаняху за провиненията приемане на подкуп, измама, и злоупотреба с доверие“, се казва в изявление на кабинета на министър-председателят. В него се казва, че той и адвокатите му са получили копие от обвиненията. Нетаняху, който яростно отрича обвиненията, се превръща в първият израелски министър-председател, който бива призован в съда докато още е на служба. Очаква се прокуратурата да излезе с официално изявление, което Нетаняху също вероятно ще коментира. Според израелското законодателство премиерът не е задължен да напусне поста си, това ще е така само ако той получи присъда, но той вероятно ще бъде подложен на сериозно политическо напрежение. Той обаче може да поиска от парламента да получи имунитет срещу съдебно преследване. Нетаняху е на власт от 2009 г. и е най-дълго служилият премиер на страната, доминиращ оттогава политическата сцена.", "date": "2019.11.21", "title": "Официално обвиниха Нетаняху за корупция"}
{"url": "https://www.monitor.bg:443/bg/a/view/totnym-otrjaza-mourinio-za-novi-prez-zimata-181454", "text": "Новият мениджър на „Тотнъм“ Жозе Моуриньо е бил информиран от ръководството на клуба, че няма да може да разчита на средства за трансфери в предстоящия зимен прозорец. Португалецът, който наследи Маурисио Почетино на поста с договор за три години и половина, се надяваше да използва стабилното финансово положение на клуба. Моуриньо обаче също заяви, че е готов да използва играчите от академията на клуба. По време на преговорите със собственика Даниел Леви, Жозе е настоял Хари Кейн да не бъде продаван през следващото лято. Това е било ключово условие. Въпреки информациите за липса на трансфери Моуриньо е погледнал сериозно на възможността да върне обратно в Лондон халфа на „Реал“ (Мадрид) Гарет Бейл. Уелсецът игра за лондончани от 2007 до 2013 година. Също така Специалния е обявил пред Даниел Леви играчите, които иска евентуално да привлече в състава в най-скоро време. Португалецът е погледнал към своя сънародник в „Спортинг“ (Лисабон) Бруно Фернандеш, който беше трансферна цел и на Почетино през изминалото лято, защитника на „Бенфика“ Рубен Диас и Неманя Матич от „Манчестър Юнайтед“.", "date": "2019.11.21", "title": "„Тотнъм“ отряза Моуриньо за нови през зимата "}
{"url": "https://www.monitor.bg:443/bg/a/view/28-godishen-zagina-na-magistrala-trakija-181453", "text": "Тежък пътен инцидент е станал следобед в района на 62-ри км от АМ \"Тракия\" в платното по посока за София. Водачът на лек автомобил \"Мерцедес\" е загубил управление над автомобила . Колата се е завъртяла и се ударила в крайпътната мантинела и се преобърнала. След получаване на сигнал за случилото към мястото са насочени екипи на \"Пътна полиция\", пожарната в Септември и Спешна помощ. В резултат на инцидента е починал шофьора, който е 28 -годишен жител на смолянско село. Заедно с него са пътували още 3 души, двама от които са ранени и са транспортирани от линейка на \"Спешна помощ\" в МБАЛ-Пазарджик. На мястото има дежурен автопатрул на \"Пътна полиция\". Водачите да преминават през района на 62-ри километър с повишено внимание и с много по-ниска от разрешената скорост по автомагистралата.", "date": "2019.11.21", "title": "28-годишен загина на магистрала “Тракия“"}
{"url": "https://www.monitor.bg:443/bg/a/view/levski-i-cska-v-bitka-za-nigeriec-ot-loko-pd-181451", "text": "Столичните грандове „Левски“ и ЦСКА влязоха в трансферна битка за нигерийския защитник Стивън Езе. Договорът на 25-годишния бранител с „Локомотив“ (Пд) изтича в края на годината и той може да подпише като свободен агент. До момента фаворит за подписа му бяха „армейците“, но от скоро в битката се включи и „Левски“. „Сините“ са извадили подобрена оферта, а преговорите се водят лично от изпълнителният директор Павел Колев. Очаква се в близките дни самият Езе да обяви в кой отбор ще продължи кариерата си, като вече се сбогува официално с феновете на „Локо“ (Пд). Междувременно „Левски“ се включи в мащабна кампания за борба с рака на простатата. „Сини“ легенди изиграха демонстративен мач заедно със спортни журналисти и уролози, за да привлекат общественото внимание към сериозното заболяване, което всяка година се открива у над 1 милион мъже в света. Във футболния мач участие взеха Димитър Телкийски, Станислав Ангелов, Даниел Боримиров, Дончо Донев, Ангел Станков, Емил Велев, Емил Спасов и други, а съдии бяха Християна Гутева и Павлета Рашкова. Една много важна функция на всеки футболен клуб е социалната и поемам ангажимент пред вас, че “Левски“ ще участва всяка година в тази кампания и също така ще направи всичко възможно да подкрепим и други\", заяви Павел Колев. Информационни видеа за кампания пък ще продължат да се излъчват на „Герена“ преди всеки мач. Следващото изпитание пред „сините“ е домакинство на „Царско село“. Срещата е в неделя от 17:45 часа, а БФС даде наряд на съдията Георги Давидов. Мачът е много важен за „Левски“, защото грешна стъпка до голяма степен ще сложи край на шампионските амбиции и битката с „Лудогорец“ за първото място.", "date": "2019.11.21", "title": "„Левски“ и ЦСКА в битка за нигериец от „Локо“ (Пд)"}
{"url": "https://www.monitor.bg:443/bg/a/view/cik-globi-s-2000-leva-volen-siderov-za-povedenieto-mu-v-referendum-181455", "text": "2000 лева глоба налага Централната избирателна комисия на лидера на \"Атака\" Волен Сидеров, заради поведението му в предаването \"Референдум\" по БНТ.  Това става ясно от решение на комисията от днес, публикувано на сайта на ЦИК. Централната избирателна комисия е решила, че с действията си той е нарушил добрите нрави, честта и доброто име на кандидатите, които са участвали в предаването. За нарушенията, които Сидеов е извършил, законът предвижда глоба от 2000 до 5000 лв., но ЦИК е решила да наложи минималната санкция, след като е взела предвид принципа за съразмерност на наложеното наказание с извършеното нарушение. По време на предизборната кампания за местните избори в началото на октомври Сидеров беше отстранен от предаването \"Референдум, след като направи скандал в студиото. Според решението на ЦИК нарушението на Сидеров се изразява в това, че \"по отношение на Ангел Джамбазки Волен Сидеров е използвал квалификации като \"гей\" и \"водещ гейпарада\", а спрямо водещата и останалите две участнички е отправил обръщението \"ма\". Волен Сидеров, след отнемане на думата му, е заявил, че Красимир Каракачанов е откраднал от българския народ 1 милиард лева, като ги е предоставил на САЩ\". Сидеров може да плати доброволно глобата си или да я обжалва пред Софийския районен съд чрез ЦИК в седемдневен срок от връчването му на нарушителя.      ", "date": "2019.11.21", "title": "ЦИК глоби с 2000 лева Волен Сидеров за поведението му в \"Референдум\" "}
{"url": "https://www.monitor.bg:443/bg/a/view/stojcho-mladenov-iska-zakonova-zashtita-za-treniorite-181463", "text": "Стойчо Младенов призова професията треньор да бъде узаконена както е в почти всички западноевропейски страни. По този начин треньорите биха придобили значително повече юридически права и честите им смени биха излезнали твърде скъпо на клубовете. Това Младенов направи на пресконференция, а поводът беше наградата му за треньор номер 1 в Казахстан през 2019 година. Селекционерът на „Кайсар“ акцентира върху отношението към треньорите и наличието на нелицензирани такива начело на клубове от Първа лига. Екзекутора на „Ливърпул“ направи апел да бъде потърсена помощ от Бойко Борисов и Красен Кралев, които той сам определи като „влюбени във футбола“. „Във футбола две неща са важни - ръководителят и старши треньора, който е всичко в клуба, той отговоря за всичко. При нас обаче старши треньорът е господин никой. Някои колеги се държат като мижитурки, защото не си отстояват името и авторитета. Това е бич за българския футбол. Треньорът отговоря за развитието на футболистите. Защо сега на Почетино му плащат обезщетение? Защо правилата са коренно различни от тези в западния футбол?“, категоричен бе Младенов. Той подчерта, че ръководството на БФС не е спомогнало за развитието на българския футбол и не вижда нищо позитивно в състоянието на националния отбор. Според Младенов успешната формула за управление на футбола ни би била сплав между футболните хора и тези от държавата. Той вижда Наско Сираков като достатъчно компетентен и смята, че с помощта на някой образован и подготвен човек, биха могли да дадат положителен тласък на българския футбол. Междувременно стана ясно също, че до края на седмицата треньорът на „Кайсар“ ще получи дължимите си 240 620 лева от фалиралия ЦСКА. Той ще спази обещанието си от преди година и ще дари 10% от тази сума за школата на клуба. За нея Младенов заяви, че няма да спре да ражда таланти и даде за пример юношата Валентин Антов, който според него продължава възходящото си развитие и се надява, че му предстои бляскаво бъдеще. Сравнявайки футбола ни с този в Казахстан, Младенов пък заяви: „Само хубави неща за футбола в Казахстан мога да кажа. Там няма отбор с бюджет под 10млн. долара. Никой не ми се меси в работата. Постоянно се инвестира, чувстваш сигурност, а конкуренцията е много сериозна“.", "date": "2019.11.21", "title": "Стойчо Младенов иска законова защита за треньорите"}
{"url": "https://www.monitor.bg:443/bg/a/view/dancho-lazarov-federacijata-ne-e-vyv-falit-181452", "text": "\"Българската федерация по волейбол не е във фалит\", обяви президентът на централата Данчо Лазаров. Той определи като несериозни твърденията на инициативния комитет за проблеми във федерацията. В интервю за Канал З Лазаров категорично отрече обвиненията в оказване на натиск върху клубове и наличието на мъртви души, който гласуват по време на заседанията на управителния съвет. Опозицията ще обяви кандидата си за президент на 27-и ноември. Данчо Лазаров сподели, че не се притеснява от назначената проверка на министерството на младежта и спорта във волейболната федерация. Той призна, че към момента не възнамерява да отстъпи поста си. ", "date": "2019.11.21", "title": "Данчо Лазаров: Федерацията не е във фалит"}
{"url": "https://www.monitor.bg:443/bg/a/view/sestri-stoevi-na-chetvyrtfinal-v-republika-koreja-181450", "text": "Българките Габриела Стоева и Стефани Стоева се класираха за четвъртфиналите на двойки на силния турнир по бадминтон от сериите \"BWF World Tour Super 300\" в Гуанджу (Република Корея) с награден фонд 200 хиляди долара. Европейските шампионки победиха във втория кръг преминалите през квалификациите представителки на домакините Хие Уон Ом и Мин Джи Ким с 21:18, 14:21, 21:6 след почти час игра. Българките направиха обрат от 14:15 точки в първия гейм, но във втория южнокорейките поведоха още от началото с 4:0, а след това увеличиха аванса си до 8:1, за да изравнят резултата. В третата част сестри Стоеви доминираха. Те дръпнаха с 12:2 и до края нямаха проблеми. За място на полуфиналите българките ще спорят утре срещу петите в схемата Со Хи Ли и Сън Чан Коршин (Република Корея).", "date": "2019.11.21", "title": "Сестри Стоеви на четвъртфинал в Република Корея"}
{"url": "https://www.monitor.bg:443/bg/a/view/petima-ginat-vyv-fabrika-za-fojerverki-v-italija-181443", "text": "Мощна експлозия в стогодишна фабрика за фойерверки край сицилианския град Месина уби на място вчера привечер петима души, а други двама берат душа от изгарания в болниците на Палермо и Катания.  Изпепелени са административната сграда и основният цех на предприятието, а намиращите се недалеч къщи са с изпочупени от взрива прозорци и с изпопадали от покривите им цигли. Тленните останки на първата жертва, извлечена изпод развалините от дошлите на място пожарникари, е съпругата на собственика на фабриката – Венера Мацео, а единият пък от двамата тежко ранени мъже е неговият по-голям син. Според капитана от корпуса на карабинерите Джанкармине Карузоне най-вероятно причината за всъщност двете яки експлозии, тътените от които са чути на десетки километри, е искра от оксижен. Сякаш по ирония на съдбата въпросната искра може би е тръгнала от уреда за заваряване на работници от външна фирма, повикани да укрепят точно противопожарната инсталация на реномираното и тачено в района предприятие. Въпреки взетите от тях мерки, най-вероятно искра от оксижена им е попаднала на случайно разпръснат барут или върху друг лесно възпламеняем препарат, който избухва и предизвиква верижна реакция с финал огнен апокалипсис. Потвърждение на становището на капитан Карузоне за причините на трагедията е фактът, че четирите жертви от експлозията са работници от фирмата, поканена да подсили противопожарната сигурност на фабриката. Прокуратурата в Месина обаче не изключва и вероятността огненият ад да е предизвикан от злонамерени действия на конкуренти на прочутите от десетилетия сицилиански майстори на фойерверки.  ", "date": "2019.11.21", "title": "Петима гинат във фабрика за фойерверки в Италия"}
{"url": "https://www.monitor.bg:443/bg/a/view/lejbyristite-rysjat-obeshtanija-pri-pobeda-na-izborite-181431", "text": "Британската Лейбъристка партия обещава радикални промени, ако спечели парламентарните избори на 12 декември, предаде Асошиейтед прес. Опозиционната партия представя днес подробната си предизборна програма. В нея има обещания за увеличаване на обществените разходи и за засилване на ролята на държавата при предоставянето на жилища, в сферата на транспорта и предоставянето на битови услуги. Партията предвижда увеличение на годишните обществени разходи с 82,9 милиарда паунда до финансовата 2023/2024 г. в случай на изборна победа, отбелязва Ройтерс. Лейбъристите, които са в опозиция от 2010 г., направиха рязък завой наляво под ръководството на Джереми Корбин след центристките години при бившите премиери Тони Блеър и Гордън Браун. Партията обяви, че в програмата й се съдържа обещание за построяването на 150 000 нови домове, които да бъдат давани под наем на хора с нужда от жилище. Лейбъристите обещават и създаването на стотици хиляди \"зелени работни места\" с цел борба срещу климатичните промени чрез употреба на възобновяеми енергийни източници и намаляване на въглеродните емисии. Лейбъристката партия обещава и безплатен достъп до интернет за всички домакинства и компании във Великобритания. Премиерът Борис Джонсън от Консервативната партия разкритикува лейбъристите в планове за безразсъдно харчене на обществени средства и старомодни социалистически идеи. Консерваторите обаче също обещават повече пари за инфраструктура, здравеопазване и обществени услуги, ако спечелят изборите, отбелязва Асошиейтед прес.", "date": "2019.11.21", "title": "Лейбъристите ръсят обещания при победа на изборите "}
{"url": "https://www.monitor.bg:443/bg/a/view/grigor-potvyrdi-uchastie-v-hustyn-181444", "text": "Григор Димитров е заявил участие на турнира на клей в Хюстън, похвалиха се организаторите. Надпреварата ще се проведе в периода 6-12 април 2020 г., непосредствено след „Мастърс“-а в Маями и преди този в Монте Карло. Димитров ще участва в Хюстън за втори път в кариерата си. Първият бе през 2011 г., когато на старта българинът се наложи над Райнер Шутлер, но във втория кръг отстъпи пред Теймураз Габашвили. „Хюстън е един от любимите ми градове в САЩ и се радвам, че отново ще играя там”, сподели Димитров за официалния сайт на турнира, който е от категория АТР 250. Шампион тази година стана Кристиан Гарин, а сред сигурните участници догодина са още финалистът Каспер Рууд, американската надежда Франсис Тиафо и Сам Куери, който два пъти е стигал до мача за титлата в четвъртия най-голям град в САЩ. В същото време в Мадрид световният номер 1 Рафаел Надал изведе Испания си до втора победа за купа „Дейвис\". Той стигна до успех над Борна Гойо (Хър) с 6:4, 6:3 без особени затруднения. По този начин испанците завършиха на първото място в група В и се класираха за 1/4-финалите. Австралия също си осигури място в следващата фата, след като постигна втора победа и завърши на върха в група D. Ник Кириос победи Стив Дарсис от Белгия с 6:2, 7:6(9), а след него това направи и Алекс де Минор срещу Давид Гофен - 6:0, 7:6(4). Отборът на САЩ надви Италия с 2:1 победи след втория най-късно завършил мач в историята на тениса. Сам Куери и Джак Сок надделяха над Симоне Болели и Фабио Фонини със 7:6(4), 6:7(2), 6:4 в двубоя, който завърши след 4 часа сутринта местно време.  ", "date": "2019.11.21", "title": "Григор потвърди участие в Хюстън"}
{"url": "https://www.monitor.bg:443/bg/a/view/syvetnici-ne-iskat-bivshe-kino-za-180-000-evro-181441", "text": "Новоизбраните старейшини в старозагорския местен парламент отказват общината да придобие някогашен имот на БДЖ, ползван за дом на културата и кино въпреки сравнително ниската цена, поискана от приватизатора . Имотът, познат на старозагорци като кино „Никола Вапцаров“ е със 780 кв м застроена площ, в която се включва театрална зала със сцена е предложен за закупуване от общината срещу 180 000 евро. Офертата е внесена от собственика на „Орфей“ЕООД, гръцкият гражданин Матеос Брулис на 11 ноември т.г., сградите са построени преди десетилетия върху терен общинска собственост. През годините там бе приютена трупата на операта след унищожителния пожар в уникалната сграда , чийто ремонт се проточи от 1991 до 2010 година. На свое заседание членовете на постоянната комисия по въпросите на културата, туризма и вероизповеданията вкупом /само с един въздържал се/ отказаха да дадат зелена светлина на сделката. Аргументът за отказа е неяснотите по бъдещата функционална характеристика на имота, нуждата от сериозен и скъп ремонт и последваща издръжка. През тази година общината инвестира близо 3 млн лв за реновирането на зала в бившия синдикален дом, над 1 млн лв бяха вложени и за реконструкцията на дарена за културни нужди масивна сграда в центъра на града, която тепърва ще се изпълва със съдържание.От ремонт се нуждае сградата на драматичния театър „Гео Милев“, предстои цялостен ремонт на  лятната сцена в парк „Митрополит Методи Кусев“, където финансирането е по оперативна програма „Региони в растеж“. Решението предстои да бъде обсъдено на 28 ноември, когато е следващото заседание на съвета, вероятността то да бъде в полза на сделката е минимална.", "date": "2019.11.21", "title": "Съветници не искат бивше кино за 180 000 евро"}
{"url": "https://www.monitor.bg:443/bg/a/view/marija-gabriel-e-izbrana-za-viceprezident-na-enp-181440", "text": "Българският еврокомисар Мария Габриел бе избрана за първи вицепрезидент на Европейската народна партия (ЕНП). Новината пръв оповести премиерът Бойко Борисов в четвъртък в Загреб, където се проведе конгрес на евродесницата и бе излъчено новото й ръководство начело с досегашния председател на Европейския съвет Доналд Туск. \"Поздравявам Мария Габриел за избирането ѝ за първи вицепрезидент на ЕНП с най-добрия резултат от всички кандидати! Това е поредното признание за опита и възможностите, които тя притежава. Мария е изключително отговорна и работлива и съм сигурен, че ще работи добре по важните за Европа приоритети\", написа във Фейсбук Борисов. За Габриел гласуваха общо 442 делегати и по този начин тя събра най-голяма подкрепа спрямо останалите 9 заместници на Туск. Тя изпревари дори фаворита Дейвид Макалистър, който получи 440 гласа. Освен тях дамата вицепрезидентски пост ще заемат Хелън Макенти, Йоханес Хан, Естер де Ланге, Антонио Таяни, Зигфриг Мурешан, Франк Пруст, Пауло Рангел и Петери Орпо. „Доналд Туск е много твърд човек, на нас ни е нужен точно такъв човек“, коментира избора на Туск Борисов. Относно това как очаква кандидатурата на Габриел да помогне по източноевропейските теми, премиерът даде пример с това как новият шеф на ЕК Урсула фон дер Лайен е представила Габриел. „С такъв аплон, с такава радост, че работи с нея и то по такива теми, като образование, Еразъм, младежта, спорта, културата, всичко, което сме искали България да получи. Видяхте радостта на всички канцлери, комисари и президенти, които са тук. Смятам, че и с избора на Кристалина Георгиева за президент на МВФ затворихме устите на много хора. Всички лъжи рано или късно биват опровергавани“, заяви премиерът.", "date": "2019.11.21", "title": "Мария Габриел е избрана за вицепрезидент на ЕНП (Обновена)"}
{"url": "https://www.monitor.bg:443/bg/a/view/rekoltata-ot-malini-nadmina-10-hil-t-181460", "text": "\"Производството на малини бележи 30 на сто ръст спрямо миналата година. В България за 2019 г. реколтираните площи с малини са 22 хил. дка, а прибраната продукция е над 10 хил. тона\". Това е казала заместник-министърът на земеделието, храните и горите Вергиния Кръстева по време на 5-тото издание на ежегодния форум-семинар на производителите на малини и ягодоплодни култури в България, цитирана в прессъобщение от МЗХГ. Пресните, първично преработени и замразени малини са от основните продукти от сектор \"Плодовете и зеленчуци\", които имат положително експортно салдо. Малини изнасяме основно за Гърция, Унгария и Италия, а ягоди за Румъния, Нидерландия и Великобритания, е информирала Кръстева. По данни на МЗХГ през последните години при малините се наблюдава нарастване на плододаващите площи, които през 2018 г. достигат близо 25а000 дка. При ягодите се наблюдава запазване на плододаващите площи, около 10 000 дка. Към 2019 г. реколтираните площи с ягоди са 9 919 дка, а прибраната продукция - 8 372 тона. През тази година, в подкрепа на сектора земеделското министерство е стартирала Схема за държавна помощ \"Помощ за инвестиции в материални активи в земеделски стопанства, свързани с първично производство на растениевъдна земеделска продукция\". Тя се прилага по предложение на браншовите организации в сектор \"Плодове и зеленчуци\". Разработена е с активното участие на асоциациите в сектора, като са взети предвид всички техни предложения по отношение на допустимите по схемата инвестиционни разходи, припомни зам-министър Кръстева.", "date": "2019.11.21", "title": "Реколтата от малини надмина 10 хил. т"}
{"url": "https://www.monitor.bg:443/bg/a/view/zdravi-i-krasivi-ryce-i-nokti-v-studenoto-vreme-181464", "text": "Красивите, добре поддържани ръце са изключително важни, затова грижата за тях е от особено значение особено сега, когато времето застудя и кожата се зачервява, загрубява и се напуква от студа, а ноктите стават чупливи. За да ги запазим здрави, е нужно да използваме подходяща козметика за ръце, като за сезона се препоръчва да се наблегне на такава, която съдържа масло от ший. Счита се, че то е най-добрата грижа за кожата през студените дни, тъй като е богато на витамин A, E и мастни киселини и осигурява необходимите влага и хранителни вещества.  REFAN предлага разнообразен избор от лосиони и кремове за ръце, които включват в състава си „женското злато“, както още е известно ценното масло от ший. Можете да се доверите на лосиона за ръце Shea/Karite - добавете го към козметичния си несесер и ще се радвате на мека, гладка и подхранена кожа в студените месеци. Бутер кремовете за ръце на REFAN Musk&Orange, Lemon cream&Milk, Magnolia&Rose petals, Cotton Blossom&Honey, Eucalyptus&Rosemary и Cedar wood&Spices също са предназначени за ежедневна грижа при суха и загрубяла кожа на ръцете и са подходящи за студено време. Свежите им плодови и цветни аромати внасят настроение и екзотика, а богатата им формула с натурални масла от ший и какао изглажда, подхранва и омекотява. Ценна добавка в тях е Витамин В3, който намалява загубата на вода и има анти-ейдж ефект, изглажда кожата, намалява пигментацията и стимулира еластичността. Добър избор за грижата на кожата на ръцете е и кремът Antistress. Комбинацията от екстракт от върбинка и масло ший в него регенерира кожата, а етеричното масло от портокал отпуска съзнанието след ежедневния стрес и внася нотка свежест и настроение в мрачните дни. Всеки един от разнообразните продукти за ръце на REFAN нежно и ефективно се грижи за кожата, като я предпазва от изсушаване и вредните атмосферни влияния. Техните натурални съставки подхранват, хидратират, регенерират и омекотяват кожата на ръцете, без мазни следи.", "date": "2019.11.21", "title": "Здрави и красиви ръце и нокти в студеното време"}
{"url": "https://www.monitor.bg:443/bg/a/view/furnadjiev-othvyrli-napadkite-sreshtu-sebe-si-181449", "text": "Вицепрезидентът в оставка на БФС - Атанас Фурнаджиев, публикува официално писмо, в което отхвърли нападките по негов адрес. Той заяви, че винаги е открит пред медиите и затова ще даде пресконференция, за да може да спрат инсинуациите. ПРАВО НА ОТГОВОР от Атанас Фурнаджиев във връзка с материал, излъчен в централната новинарска емисия на телевизия БТВ, на 20.11.2019 г., което публикуваме без редакторска намеса: Уважаеми дами и господа, използвам законовото си право на отговор на материал разпространен от БТВ, в който беше замесено и моето име. Правя конкретни уточнения към свързаните с мен твърдения: 1. Излъченият материал е подготвян повече от 6 месеца. В този период аз, като публична личност, съм присъствал на множество събития, на които е присъствал и екип на БТВ. Учудва ме твърдението на журналист в национална телевизия, че не е успял да ме намери в рамките на цели 6 месеца, цитирам: „Без успех останаха опитите ни да се свържем с Атанас Фурнаджиев”. Настоявам за отговор – кога точно и по какъв начин ме потърсихте, при положение, че на служебната ми поща, която е публична, няма пристигнало запитване по разработваната тема, нито съм получил СМС на телефона си от Вас. 2. Дружеството „КП Имобилиен” ЕООД, чийто собственик съм, наистина е основният инвеститор в „Белведере Холидей Клуб”, Банско, като се занимава с продажбата на апартаменти в него. Към днешна дата, над 80% от наличните в сградата имоти са собственост на частни лица – български и чуждестранни граждани. Дружеството „КП Имобилиен” ЕООД не се занимава с хотелиерска дейност и не е бенефициент на БФС. 3. Аз – Атанас Фурнаджиев, по никакъв начин не съм участвал пряко или косвено във вземането на решения, къде и кога да бъдат тренировъчните лагери на отборите в детско-юношестките школи. По програмата за детско-юношески спорт в БФС има комисия с председател Емил Костадинов и членове проф. Лъчезар Димитров и Антон Петров. Те се спират на туроператорска фирма, която на свой ред избира и предлага подходящи за целите на тренировъчни лагери хотели. Всеки треньор сам решава, в кой хотел да проведе подготовката на своя футболен отбор, а туроператорската агенция е предложила хотели в Сливен, Боровец, Говедарци и Банско. 4. За информация, „Белведере Холидей Клуб” е единственият хотел в Банско, който има собствен стадион и това го прави предпочитана дестинация за тренировъчни лагери на множество спортни клубове, както български, така и чуждестранни. 5. Относно изнесената в материала на БТВ цена за тренировъчен лагер от 75 лева на човек, уточнявам, че нетната цена, която хотелите получава на човек, след приспадане на ДДС и комисионна на туроператор, е 56 лева. Срещу нея се предоставят следните услуги по време на тренировъчен лагер: нощувка, закуска, обяд, вечеря, транспорт, пране, ползване на стадион, наличие на линейка с медицински екип, ползване на външен басейн, вътрешен басейн и СПА-център. Възможно е, както се цитира в материала, в базите на НОИ цената да е 50 – 60 лв. на човек, но тя е само за закуска, обяд, вечеря и нощувка и то в хотели с 1 или 2 звезди, без всички гореизброени допълнителни условия, които предлага един 4-звезден хотел. 6. И последно, смятам, че за всеки родител, какъвто съм и аз, при това на 4 деца, е изключително важно детето да бъде на тренировъчен лагер с адекватни условия и качество на услугата, отговарящи пълноценно на нуждите на един младеж, занимаващ се интензивно със спорт и подготовка за състезания. Уважаеми дами и господа, това са фактите, които бихте научили от първа ръка, ако наистина ме бяхте потърсили. В заключение добавям, че на 28.11.2019 г. ще присъствам на Изпълкома на БФС, както и на пресконференцията след това и ще бъда на разположение за отговор на всички журналистически въпроси. Атанас Фурнаджиев 21.11.2019 г.", "date": "2019.11.21", "title": "Фурнаджиев отхвърли нападките срещу себе си"}
{"url": "https://www.monitor.bg:443/bg/a/view/lozan-gotvi-grantadjijski-linch-za-geshev-i-kirilov-181445", "text": "Лъсна връзката между скандалния председател на ВКС Лозан Панов и 150-те съдии, подписали писмо с искане за извинение от правосъдния министър Данаил Кирилов и зам.-главния прокурор Иван Гешев за поведението им на 14 ноември т.г. по време на повторното гласуване на кандидатурата за главен прокурор. В началото на заседанието на пленума на ВСС в четвъртък Панов попита пристигнало ли е писмото в съвета, включено ли е в дневния ред, кога ще бъде включено и ще се обсъжда ли. Представляващият ВСС Боян Магдалинчев, който председателстваше заседанието на пленума, обясни, че писмото е в съвета, но не е включено в дневния ред, който по Конституция и закон се утвърждава от министъра на правосъдието. Съдия №1 замълча, но не миряса. Въпреки, че въпросното писмо е подписано от малка част от над 2000-те съдии в страната, Панов явно е твърдо решен да осъществи грантаджийски линч за Гешев и Кирилов. Няколко часа по-късно чрез пресслужбата на ВКС той разпространи писмото, което е изпратил до министъра на правосъдието. В него Панов пита Кирилов защо не е включил в дневния ред на пленума на ВСС обръщението на съдиите, които вече били над 170. Панов се жали на правосъдния министър какъв въпрос задал на пленума и какъв отговор е получил от Магдалинчев. Накрая той моли Кирилов за позиция защо прословутото писмо на съдиите не е било включено в дневния ред на заседанието на пленума. Преди дни Иван Гешев заяви, че няма намерение да се извинява на кадровичката Атанаска Дишева, която заяви, че се чувства застрашена от думите му, че може би би била блестящ общински съветник. “Не смятам да се извинявам на някой затова, че този някой няма чувство за хумор. Иначе, дай Боже, и мен така да ме заплашват, че имам блестяща политическа кариера“, заяви Гешев. Юристи коментираха пред „Монитор“, че страховете на Дишева са несъстоятелни, тъй като кариерното развитие на нито един съдия, каквато бе тя преди да стане член на ВСС, не зависи от главния прокурор, а от съдийската колегия.", "date": "2019.11.21", "title": "Лозан готви грантаджийски линч за Гешев и Кирилов"}
{"url": "https://www.monitor.bg:443/bg/a/view/eksperti-sreshtu-ezika-na-omrazata-trjabva-da-se-borim-vsichki-nie-181448", "text": "Посланици и експерти по защита на малцинствата се обединиха около мнението, че отговорността за премахване на словото на омразата е на всички нас. Те събеседваха по въпроса за ксенофобията по време на семинара на тема \"Няма място за реч на омразата\", по инициатива на Организацията на евреите в Европа, Световен еврейски конгрес и Американски еврейски комитет. На него присъстваха и посланикът на Република Полша Мачей Шимански, посланикът на Израел Йорам Елрон и заместник-посланикът на Федерална Република Германия Йорк Шуграф, които откриха събитието. В речта си Елрон наблегна на необективното отразяване на новините относно Израел в някои световни медии и съответно омразата, която те предизвикват у мнозина. Посланиците посочиха и отговорността на журналистиката за премахванеъто на речта на омразата от нашето общество. Участниците бяха единодушни, че ксенофобското слово поражда действия на омразата, които станаха причина за смъртта на мнозина. Те посочиха убийството на журналисти от \"Шарли Ебдо\" от 2015 г., както и трагедии, случили се през тази година. За пример дадоха и масовата стрелба в синагогата в германския град Хале, която бе извършена от младеж с ксенофобски нагласи. Ърнест Херцог - ръководител на отдела по глобална сигурност на Световния еврейски конгрес, заяви, че следи за неговите намерения е могло да бъдат намерени в неговите социални мрежи. Въпреки развитието на технологиите и способността им да различат реч на омразата или оръжие, налично в качена снимка или видео, не се прави опит да се ограничат подобни постове и изказвания, отбеляза той. Херцог заяви, че е важно да се работи в тази посока, защото подобни прояви изграждат дискриминиращи сегменти на обществото, които застрашават живота на малцинствените групи. В края на дискусията участниците призоваха медиите да бъдат толерантни при отразяването на новините, а потребителите - да сигнализират при откриване на коментари или публикации, внушаващи омраза.", "date": "2019.11.21", "title": "Посланици: Срещу езика на омразата трябва да се борим заедно"}
{"url": "https://www.monitor.bg:443/bg/a/view/lift-stenmark-vozi-rado-jankov-na-trenirovkite-v-tarnabi-181446", "text": "Най-добрият български сноубордист Радослав Янков провежда в момента последния си тренировъчен лагер преди старта на сезона за Световната купа. Радо и неговият треньор Георги Атанасов са в Тарнаби (Швеция), където прохожда за ските легендарния алпиец Ингемар Стенмарк. Националът ни дори провежда тренировките си на лифта, кръстен на рекордьора по победи за Световната купа в алпийските ски. Янков се подготвя съвместно с първия тим на Германия. Той ще остане в Тарнаби до 27 ноември. Стартът за сезона в паралелните дисциплини за него ще е на 7-8 декември в Баной (Русия), където ще има паралелен гигантски слалом и паралелен слалом. За Радо тренировките в Швеция са най-успешните му досега.", "date": "2019.11.21", "title": "Лифт \"Стенмарк\" вози Радо Янков на тренировките в Тарнаби"}
{"url": "https://www.monitor.bg:443/bg/a/view/montiraha-nov-bastun-na-pencho-slevejkov-181447", "text": "Статуята на баща и син Славейкови на едноименния столичен площад вече има нов бастун, след като в края на миналата седмица старият беше откраднат, предаде БГНЕС. Преди дни заместник-кметът на Столична община д-р Тодор Чобанов съобщи, че за да се предотвратят подобни вандалски актове, извършителите трябва да бъдат установени бързо и осъдени с ефективна присъда. Той поиска строги правила за всеки, който си позволява да краде елементи от скулпторите и да поругава паметниците на културата. Част от бронзовата статуя на Петко и Пенчо Славейкови изчезна. Синът остана без бастуна, на който се подпираше. Това се случи само шест месеца след като скулптурата бе поставена на обновения площад \"Славейков”. Преди години композицията на Георги Чапкънов отново бе жертва на вандализъм, след като хулигани бяха огънали бастуна. На по-малко от 100 м от площад \"Славейков\", в Такевата градинка, преди години изчезна друго произведение на Чапкънов - \"Отвличането на Европа\".", "date": "2019.11.21", "title": "Монтираха нов бастун на Пенчо Слевейков"}
{"url": "https://www.monitor.bg:443/bg/a/view/gryckata-policija-ne-moje-da-izgoni-samonastanili-se-migranti-v-centyra-na-atina-181430", "text": "Гръцката полиция отправи ултиматум към самонастанилите се лица, давайки им срок от 15 дни - до 5 декември, за да напуснат заетите от тях сгради - обществени или частни, най-вече в Атина, предаде АФП. Улитиматумът бе отправен на фона на зачестилите полицейски операции срещу жилища, обитавани от самонастанили се лица, особено в гръцката столица. Министерството за защитата на гражданите уточни, че срокът за опразване на сградите е 15 дни от датата на публикуване на съобщението в печата, а именно от вчера. Десетки сгради, главно в гръцката столица, са заети от леви групировки, особено след голямата мигрантска криза от 2015 г., според полицейски източник. В съобщението се посочва, че кандидатите за убежище, заселили се в тези сгради, ще бъдат прехвърляни в центрове за прием на мигранти или в бежански лагери в страната. Най-малко десетина сгради, разположени основно в атинския квартал \"Екзархия\", близо до центъра на гръцката столица, вече бяха принудително опразнени от полицията през последните месеци и семействата на кандидатите за убежище, които се бяха настанили там, бяха прехвърлени в лагери. Правителството на премиера Кириакос Мицотакис, дошло на власт през юли, се ангажира да възстанови реда, особено в квартал \"Екзархия\" - средище на крайнолеви и анархистки движения.", "date": "2019.11.21", "title": "Гръцката полиция не може да изгони самонастанили се мигранти в центъра на Атина "}
{"url": "https://www.monitor.bg:443/bg/a/view/kilyryt-na-sina-na-vajczeker-bil-psihichno-bolen-181429", "text": "Германската прокуратура иска предполагаемият убиец на Фриц фон Вайцзекер да бъде вкаран в психиатрична болница, докато тече разследването, предаде ДПА. Петдесет и девет годишният Фон Вайцзекер, син на Рихард фон Вайцзекер, който бе президент от 1984 г. до 1994 г., бе намушкан с нож във вторник, докато е изнасял публична лекция в болницата в Берлин, където работи. Нападателят, чиято самоличност не е установена, е на 57 години и е от западната провинция Райнланд-Пфалц според информация, предадена на полицията. Мотивът за убийството е неизвестен. Прокуратурата говори за \"изострена психична болест\". Тежко бе ранен при нападението и 33-годишен полицай, който не е бил на служба, но се е притекъл на помощ на жертвата. Полицията съобщи, че той е бил опериран и е без опасност за живота.", "date": "2019.11.21", "title": "Килърът на сина на Вайцзекер бил психично болен"}
{"url": "https://www.monitor.bg:443/bg/a/view/konfiskuvat-5-8-mln-evro-na-mirko-vuchinich-zaradi-neplateni-danyci-181434", "text": "Прокуратурата в южния италиански град Лече конфискува 5,8 млн. евро в недвижими имоти и пари на черногорския футболист Мирко Вучинич. Известният в близкото минало 36-годишен нападател, който първо бе титуляр в „Лече“, после играе в „Рома“ и „Ювентус“, а приключва кариерата си в клуба от Абу Даби „Ал Джазира“, е квалифициран от магистратите като „опасен данъчен беглец“. Просто защото укритите от него и дължими на италианската държава налози надхвърлят „толерантната“ и позволяваща сключването на споразумение с хазната сума от 150 хил. евро. Поради тази причина живеещият в Лече със семейството си Вучинич ще бъде съден и може да бъде наказан със затвор до 5 г. и връщане на дължимите пари, плюс лихви. Специализираните в разкриването на данъчни престъпления магистрати от Лече начело с прокурора Масимилиано Кардучи стартират разследването си срещу черногорския футболен ас в средата на миналата година по сигнал на Националната агенция по приходите. Той е обвинен, че не е платил нито цент данъци и от трансфера си в „Ал Джазира“ през 2014 г., когато клубът от Абу Даби се изръсва за него с 6,8 млн. евро. Вучинич играе там до началото на 2018 г., като за изявите си получава още милиони, изпраща ги в Италия и другаде, но не плаща никакви налози. Любопитен е фактът, че адвокатите на Вучинич от прочута и скъпа римска кантора изготвят в негова защита 650 страници опровержения, но те са изцяло игнорирани от прокурора Масимилиано Кардучи и хората му, разпоредили конфискацията на имотите и парите на черногореца.", "date": "2019.11.21", "title": "Конфискуват 5,8 млн. евро на Мирко Вучинич заради неплатени данъци"}
{"url": "https://www.monitor.bg:443/bg/a/view/turizym-ekspo-destinacija-varna-sybra-nad-100-organizacii-i-firmi-181433", "text": "Третото издание на изложението „Туризъм експо рестинация Варна“, което събира на едно място хотелиери, ресторантьори и всички, работещи в сферата на туризма, отвори врати в Двореца на културата и спорта в морската столица. Събитието беше открито от областния управител Стоян Пасев. В тазгодишния форум, който ще продължи до 23 ноември, се включиха близо 100 български и международни браншови организации, транспортни компании, хотели и хотелски вериги, фирми за хотелско и спа-оборудване, висши и средни училища в областта на туризма, както и предлагащи иновативни услуги. През трите дни в рамките на изложението е предвидена и конференция, по време на която ще се коментират актуални теми в областта на туризма като нови дестинации, нови полети и възможности за региона през 2020 година. Дирекция „Туризъм“ на Община Варна ще представи резултатите от туристически сезон 2019, както и какви са тенденциите и перспективите за следващата година. Бъдещето на дигиталния туризъм, силата на смарттехнологиите и оптимизацията на разходите в хотелите и туристическите обекти са теми, които също ще бъдат коментирани на Експото. Входът е свободен за всички посетители, като варненци и гостите на морската столица имат възможност да участват и в томбола за награди. Сред тях са СПА-почивки, ски ваканция в Боровец, куверти за Новогодишната нощ, вечери за двама, телевизори и още много изненади. Изложението е отворено за посетители всеки ден от 10 до 18 часа.  ", "date": "2019.11.21", "title": "„Туризъм експо дестинация Варна“ събра над 100 организации и фирми"}
{"url": "https://www.monitor.bg:443/bg/a/view/pyrvijat-vnosen-tok-prez-borsata-ni-izleze-po-58-82-evro-mvtch-181437", "text": "Първата вносна електроенергия на платформата „В рамките на деня“ вчера бе изтъргувана на средна цена от 58,82 евро за мегаватчас, сочат данни предоставени на „Монитор“ от Българската независима енергийна борса (БНЕБ). Общо доставените от чужбина количества в сряда са били 590 мегаватчаса. Вчера бе първият ден след включването на България в единното свързване на пазарите в рамките на деня - SIDC (доскоро известно като XBID). Страната ни се присъедини към пазарното обединение през българо-румънската граница. 25 търговеца регистрирани на пазар „В рамките на деня“ са реализирали 327 вносно-износни сделки. Вносът на ток през БНЕБ бе реализиран от 8 страни от ЕС - Германия, Румъния, Унгария, Словения, Чехия, Хърватска, Австрия, Естония. Износът на електронергия от България вчера бе реализиран за 7 страни от Общността - Хърватия, Германия, Унгария, Австрия, Румъния, Словения, Дания. Средната цена на експортните сделки бе 57,18 евро за мегаватчас, уточниха от БНЕБ. Изнесените зад граница количества електроенергия през нашата борса обаче са били 80,6 мегаватчаса или с над 7,3 пъти по-малко от внесения в страната ток. От енергийната борса уточниха, че е възможно в страната да се доставя електроенергия или продава зад граница по сделки сключени с фирми, които не са регистрирани на БНЕБ.", "date": "2019.11.21", "title": "Първият вносен ток през борсата ни излезе по 58,82 евро/мвтч"}
{"url": "https://www.monitor.bg:443/bg/a/view/borsov-skopie-trjabva-da-zabrani-antibylgarskata-retorika-181435", "text": "Антибългарската реторика не само трябва да бъде забранена, но и да са убедени, че не е правилна. Това заяви премиерът Бойко Борисов пред журналисти в Загреб за европейската интеграция на Северна Македония, където е на където е на работно посещение. Той съобщи, че е разговарял с председателя на македонската ВМРО-ДПМНЕ Християн Мицковски и му е обяснил, че София няма да прави компромиси по историческите въпроси. Мицовски пък го е уверил, че присъединяването на Република Северна Македония към ЕС и НАТО, е приоритет за ВМРО.  „За да може една страна уверена да върви към двата съюза, всички партии трябва да са го декларирали и приели“, изтъкна премниера. Той обясни, че няма да позволи да се лепи етикет на България като \"фашистки окупатор\" заради ролята ѝ през Втората световна война. По думите му прочитът на историята е такъв, какъвто историците са го казали и какъвто сме го възприели от векове. „Ако искат да вървят напред, ясни са ценностите. Компромиси в тези неща няма. Те са го чули от мен, повторил съм го в тяхно присъствие и съм ги накарал да го декларират”, даде да се разбере Борисов. За вчерашната му среща с кандидат за зам.-председател на ЕНП от Холандия Естер де Ланге, Борисов каза, че „тя е един от приятелите на България и си е направила труда да прелети над границата, за да разгледа системите ни за контрол. „Каза, че е изключително впечатлена. Считам, че това е важно. Ние сме държава, която се справя с контрабандата, с мигрантите”, добави Борисов. „Доналд Туск е много твърд човек, на нас ни е нужен точно такъв човек“, коментира премиера. Попитам как очаква кандидатурата на Габриел да помогне на източноевропейските теми, Борисов даде пример с това как Урсула фон дер Лайен представи Мария Габриел. „С такъв аплон, с такава радост, че работи с нея и то по такива теми, като образование, еразъм, младежта, спорта, културата, всичко, което сме искали България да получи. Видяхте радостта на всички канцлери, комисари и президенти, които бяха тук. Ако гласуват за нея за зам.-председател, би било едно голямо признание за България“, подчерта той. „Смятам, че и с избора на Кристалина Георгиева за президент на МВФ затворихме устите на много хора. Всички лъжи рано или късно биват опровергавани“, смята премиерът. По- късно Борсисов подкрепи кандидатурата на Мария Габриел за заместник-председател на ЕНП и й пожела успех, а по-рано пък проведе среща с хърватския си колега Андрей Пленкович. Той консултира колегата си приоритетите на предстоящото хърватско председателство на Съвета на ЕС, което ще стартира през първата половина на следващата година.", "date": "2019.11.21", "title": "Борисов: Скопие трябва да забрани антибългарската реторика"}
{"url": "https://www.monitor.bg:443/bg/a/view/speshna-pomosht-za-vsichki-181439", "text": "Почти не минава ден, в който да не научаваме за гафове в спешната здравна помощ. Някои случаи завършват с фатален край, както бе с тригодишното момченце. В други се стига до посегателства върху медици. И започват взаимни обвинения, които обикновено се размиват във времето. Без някой да е понесъл отговорност. А възмездието да е обеца на ухото за тези, които са произнесли хипократовата клетва. Добре, че има и добри новини. Не само за спасени човешки животи. Но и за конкретни действия, с които спешната ни помощ ще постигне европейски стандарти. Съобщеното от здравния ни министър,( след среща с германския му колега, шеф на здравна комисия в Бундестага), че ще кандидатстваме за еврофинансиране за закупуването на хеликоптери за спешна помощ, че се купуват 400 линейки и се модернизират медицински центрове, както и се работи по създаването на Национална здравна информационна система, не може да не ни радва. Въпросът е докога ще се говори в бъдеще време, след като е известно още от началото на лятото, че страната ни остана май единствена в Евросъюза, без хеликоптер за спешна помощ. И че военните помагат, но предимно при трансплантациите на органи. Но в случаи на инциденти в планината, планинските спасители са оставени сами да се борят с животоспасяващото време. Същото се отнася и за информационната система. Видя се през последните дни до какво доведе липсата на такава бърза връзка между лечебните заведения. Това, което трябва да се направи, е да се ускори този процес максимално. А ако има забавяне, да не се чака, а да се търси алтернативно финансиране. Всички имат интерес от бързо и ефикасно здравеопазване.", "date": "2019.11.21", "title": "Спешна помощ за всички"}
{"url": "https://www.monitor.bg:443/bg/a/view/izzeha-zlatni-grivni-prysteni-i-sindjiri-bez-dokumenti-za-proizhod-181426", "text": "Немалко количество накити от злато са иззети от служители на сектор „Противодействие на икономическата престъпност“ при ОДМВР-Пазарджик. Служители от сектора извършват множество проверки на търговски обекти на територията на пазарджишкия квартал „Изток“. Вчера съвместно с колегите им от местния полицейски участък  извършили проверка в търговски обект, обособен като златарски магазин. Негов собственик 66-годишният И.Ф. от Пазарджик. Вътре били открити множество златни накити без документи за произход и без никаква маркировка от лаборатория за контрол върху изделията от благородни метали. Част от изделията били гравирани с логото на известни търговски марки. Полицаите иззели общо 444 накити с общо тегло от 2510 грама. На мястото е извършен оглед,  образувано е полицейско производство за престъпление по чл. 172 „б“, ал.1 от Наказателния кодекс. Проверките на магазини и други търговски обети на територията на квартала продължават, уточняват от пазарджишката полиция. ", "date": "2019.11.21", "title": "Иззеха златни гривни, пръстени и синджири без документи за произход"}
{"url": "https://www.monitor.bg:443/bg/a/view/mitropolit-kiprian-sluji-na-hramov-praznik-181438", "text": "Света божествена литургия отслужи за Деня на християнското семейство старозагорският митрополит Киприан, който избра за място служението един от най-старите православни храмове „Свето въведение Богородично“, откъдето  цар Фердинанд на 5 октомври  1912 година прочита манифеста за началото на Балканската война. Храмът  е била съграден върху останките на изпепелената през Руско-турската освободителна война едноименна черква, изписването й става две десетилетия по-късно. Неотдавна, при реставрация на стенописите и почистване на иконите бе открита неизвестна до сега голямоформатна икона на свети Николай Мирликийски , която се оказва дело на чешкия живописец Иван Мърквичка. Иконата е останала непозната повече от век поради грешен запис в кондиката , където  в късен препис от средата на 50-те години на ХХ в. е записано, че тя е дарена от щаба на пребиваващия през 1921-1927 г. в България Донски казачески корпус за 50-та годишнина от Руско – турската освободителна война и че е работа на непознат руски иконописец.След свалянето на саждите от вощениците в левия долен ъгъл на иконата се появил надпис с точно указание за годината на изработването – 1914. В съседство се появило името на дарителя-търговеца К.Т. Маджунов, разказа художник-реставраторът Лука Делийски. Най-отдолу „изплувало“ и името на истинския зограф: И. В. Мърквичка. Това е единствената запазена на територията на Старозагорската епархия работа на чеха, който заедно със старозагорския художник  и негов голям приятел Антон Митов са основатели на държавното рисувално училище, прераснало по-късно в Художествена академия. Предполага се , че даряването на иконата е свързано с направения по онова време в храма паметник на загиналите в сражения и от болести през Балканската война 64 старозагорци. Сред дарителите на църквата „Свето Въведение  Богородично“ е и Фердинанд, който платил 5 720 златни лева през 1888 година за направата на нов иконостас, по негово искане там бил изрязан и личният му вензел с бурбинските лилии. След 9 септември 1944 г. вензелът е бил обезобразен и скрит, възстановили го при последната реставрация по запазени рисунки. По –късно през деня митрополит Киприан отслужи водосвет за здраве и в старозагорската съдебна палата.", "date": "2019.11.21", "title": "Митрополит Киприан служи на храмов празник"}
{"url": "https://www.monitor.bg:443/bg/a/view/zadava-se-nova-vylna-na-povishenie-na-bankovite-taksi-181427", "text": "Таксите по основни банкови операции ще поскъпнат отново - предупреждение за това може да се види на интернет страниците на част от банките, а новите по-високи цени идват в навечерието на влизането в сила на европейска директива, според която трансграничните преводи в евро поевтиняват от 15 декември. В коментар по темата пред БНР Десислава Николова от портала „Моите пари“ обясни, че новият регламент предвижда таксите, начислявани от доставчика на платежни услуги за презгранични преводи, да бъдат равни на таксите, начислявани от този доставчик при национални плащания: „Това означава, че таксата за презграничен превод в страна членка от Европейския съюз, след влизането в сила на тази директива, не трябва да надвишава 3-5 лв. Всъщност, защото това е размерът на таксата в момента за местен превод, нареден през системата на БИСЕРА“, допълни Николова. Тя отбеляза, че още в оценката на въздействие, изготвена за новия европейски регламент, е посочено, че съществува риск банките да направят опит да компенсират част от загубите си, като увеличат размера на таксите за национални операции или такси за обслужване на сметки. Според финансовия анализатор повишаването на таксите е очакван процес и не бива да става повод за истерия, като част от тях може да бъдат избегнати от клиентите чрез използването на интернет банкиране. „Всъщност се увеличава размерът на таксата за обслужване на разплащателна сметка - месечната такса за обслужване на разплащателна сметка, както и касовите операции в клоновата мрежа на банките. От една страна това са най-масовите операции, които се извършват в банките. Таксата за поддръжка на сметка не може да избегнем - нейният размер си го заплащаме за това, че ползваме сметката“, каза анализаторът, но добави: „Докато част от касовите операции - примерно за теглене, внасяне на суми, могат да бъдат избегнати с интернет банкиране за междубанкови, вътрешнобанкови преводи. Така че, от гледна точка на това има алтернатива“. Увеличенията на банковите такси е един от инструментите за стимулиране алтернативните канали за банкиране, каквото е интернет банкирането, припомни Десислава Николова. Алтернативите на банковото обслужване вече представляват доста сериозна конкуренция и клиентите, които ползват тези платформи постоянно се увеличават, което „в някаква степен спира банките да увеличават още повече таксите“. „В интерес на истината, аз очаквах увеличението, което те предприемат да бъде доста по-сериозно“, отбеляза Десислава Николова. Тя пресметна, че средно с 12 лева годишно ще се повиши таксата за обслужване на разплащателна сметка.", "date": "2019.11.21", "title": "Задава се нова вълна на повишение на банковите такси"}
{"url": "https://www.monitor.bg:443/bg/a/view/kobrata-moje-bi-e-po-dobre-che-zagubih-ot-klichko-181432", "text": "Интересно признание направи професионалният боксьор Кубрат Пулев по повод прословутия си двубой с Владимир Кличко преди 5 години. Тогава българинът бе нокаутиран от украинеца в сблъсък са световната титла в тежка категория. \"От щаба на Кличко бяха учудени от публиката и от това колко българи дойдоха да ме подкрепят. Бях много добре подготвен, но стратегията ми беше супер грешна. Бях сам дори срещу \"Зауерланд\". Допуснах грешки от първи клас в бокса. Може и да е по-добре, че не го победих, иначе щях да съм много голям. Така е трябвало да стане. Сега е много по-интересно\", коментира Кобрата пред бТВ. \"За нищо не съжалявам. Действията ми на ринга бяха прибързани, бях зелен въпреки опита при аматьорите. Поемам изцяло вината и отговорността, защото най-важна бе стратегията на ринга\", добави Пулев. Боксьорът разкри, че прословутата му реплика след въпросния мач – \"Продължаваме напред\", се е превърнала в мотивация за много хора, включително и за такива със здравословни проблеми. \"Това ме топли и ме радва – че са получили подкрепа в трудни мигове. Мен ме движи желанието за победа. Силата е в духа, а не в парите или колите. Затова ме е яд за България, но това е друга тема\", заяви още Кубрат Пулев.", "date": "2019.11.21", "title": "Кобрата: Може би е по-добре, че загубих от Кличко"}
{"url": "https://www.monitor.bg:443/bg/a/view/bashta-otvleche-sina-si-i-katastrofira-181418", "text": "Пиян баща отвлече сина си след семеен скандал и катастрофира. За късмет детето и татко му не са пострадали, съобщиха от областната дирекция на МВР в Монтана. Битовият екшън се разиграл в сряда вечерта в село Сталийска махала. Малко след 23 часа е получен сигнал в районното управление в Лом за семеен скандал и отвлечено дете от пияния си баща. Оказало се, че прекалилият с алкохола съпруг се изпокарал с жена си. Побеснял от гняв, той грабнал 6-годишния си син и тръгнал с колата си - „Мерцедес Ц200”, без да каже къде отива. Тогава изплашената майка потърсила помощ от полицията. След около 40 минути униформените намерили мъжа и сина му катастрофирали. Колата била в крайпътна нива, близо до Лом. Ченгетата тествали водачът за алкохол с дрегер. Техническото средство е отчело 1.34 промила в издишания от шофьорът въздух. Бащата е задържан и са му съставени два акта за извършените нарушения.", "date": "2019.11.21", "title": "Баща отвлече сина си и катастрофира"}
{"url": "https://www.monitor.bg:443/bg/a/view/galena-i-fiki-gotvjat-nov-duet-181419", "text": "Поп-фолк звездите Галена и Фики зарадваха феновете си с новината, че пускат нов съвместен проект. Това загатна синът на Тони Стораро в социалните мрежи. Премиерата на дуетното парче ще се състои в рамките на съвместното им турне в САЩ и Канада. Певците ще отправят музикален поздрав към меломаните в Лас Вегас на 27-и ноември, в Торонто на 29-и ноември и в Чикаго на 30-и ноември. След това изпълнителите ще останат в САЩ за няколко самостоятелни концерта. Припомняме, че Галена и Фики имат няколко хитови общи песни - „Кой“, „Боже, прости“, „С друг ме бъркаш“ и „Изневериш ли ми“.", "date": "2019.11.21", "title": "Галена и Фики готвят нов дует"}
{"url": "https://www.monitor.bg:443/bg/a/view/kim-chen-un-otkaza-predlojenie-na-ujna-koreja-181436", "text": "Севернокорейският лидер Ким Чен-ун е отклонил предложение на южнокорейския президент Мун Дже-ин да посети Южна Корея, предаде Асошиейтед прес, като се позова на севернокорейски медии. Става дума за предложение за участие в регионална среща, която ще се проведе следващата седмица в южнокорейския град Пусан. В съобщение на севернокорейската информационна агенция КЦТА се казва, че няма причина Ким да посети Южна Корея в условията на една мрачна атмосфера. Агенцията разкритикува правителството на Мун, че не е изпълнило споразуменията, договорени между двамата лидери при трите им срещи миналата година. Според КЦТА офисът на Мун е изпратил на 5 ноември писмо до Ким с покана той да присъства на двудневната среща в понеделник и вторник, чийто домакин ще е Южна Корея и на която ще присъстват лидери на страните от Югоизточна Азия. Севернокорейската информационна агенция отбелязва, че в писмото се е съдържала и молба Северна Корея да участва на срещата със свой специален пратеник, ако Ким Чен-ун не може да присъства. Американският министър на отбраната Марк Еспър приключва азиатската си обиколка със същите проблеми, на които се натъкна при пристигането си на Корейския полуостров миналата седмица, отбелязва Асошиейтед прес. Най-сериозният от тези проблеми е отказът на Северна Корея да възобнови преговорите с Вашингтон за елиминирането на ядрените си оръжия. Марк Еспър се надяваше, че решението му да отложи военновъздушно учение с Южна Корея ще допринесе за завръщането на Северна Корея на масата за преговори. Надеждите на министъра обаче не се оправдаха, тъй като КНДР отказа да преговаря. Еспър заяви днес пред журналисти в Ханой, че е разочарован от отрицателния отговор на Пхенян.", "date": "2019.11.21", "title": "Ким Чен Ун отказа предложение на Южна Корея"}
{"url": "https://www.monitor.bg:443/bg/a/view/720-uchiteli-obucheni-v-cern-za-9-godini-181420", "text": "Над 720 учители са посетили Европейската организация за ядрени преминали и са преминали обучение в ЦЕРН (Европейска организация за ядрени изследвания) за последните 9 години. Това заяви образователният министър Красимир Вълчев при откриването на изложба, посветена на 20 години от членството на България в ЦЕРН. „Близо 40 български компании участват в ЦЕРН. Там работят 120 наши учени, а над 720 учители са посетили Европейската организация за ядрени изследвания и 4000 ученици.“, обясни за родното участие в Женева. По думите му ЦЕРН показва, че днешната наука трябва да бъде все по-международна, тъй като страната ни трудно би успяла да направи големи пробиви във фундаменталната наука. „Българската система на научни изследвания стимулира съвместната работа с останалите държави, най-вече в паневропейските научи структури, които бяха включени в европейската пътна карта. Това е обединение на учени в рамките на Европейския съюз“, допълни Вълчев. До момента най-голямото постижение на родните учени в ЦЕРН е доказването, че интеграцията и сътрудничеството в изследване структурата на материята оказват изключително плодотворно влияние за развитието на много научни области у нас, като физика на високите енергии, ядрена физика, информатика, електроника, медицина. Около 50% от инвестицията на страната ни чрез членския внос за ЦЕРН, който е 3 390 550 швейцарски франка на година, са се върнали чрез бизнеса, посочи още образователният министър. От 2010 г. страна ни започва и да изпълнява индустриални поръчки за ЦЕРН и за тези предприятия са получили поръчки на обща стойност над 21 милиона швейцарски франка до настоящата година. „Ако оценим проекта от тази гледна точка, той ще бъде губещ. Но ако го оценим приноса му към световното технологично развитие, ще видим, че той е огромен.“, смята министърът.", "date": "2019.11.21", "title": "720 учители обучени в ЦЕРН за 9 години"}
{"url": "https://www.monitor.bg:443/bg/a/view/liderite-v-basketbola-ni-aut-ot-evropa-181428", "text": "Големите фаворити в българския баскетбол \"Балкан\" и \"Левски Лукойл\" загубиха шансове да продължат в следващия етап на турнира ФИБА Къп. Шампионите отстъпиха в Ботевград пред румънския \"Клуж\" със 76:86, а сребърните медалисти от миналия сезон претърпяха поражение от БК \"Киев\" в Украйна с 66:86. Двата отбора имат по още един двубой в групите си, с което ще приключат участието си в евротурнирите и ще насочат усилията си изцяло към българското първенство. Със загубата от \"Клуж\" ботевградчани вече имат четири поражения в надпреварата, плюс само една победа и ще завършат трети или четвърти в групата, а румънският тим си осигури място в следващата фаза. \"Балкан\" приема шведския \"Сьодертале\" в последния си мач. В Ботевград шампионите започнаха лошо, а румънците контролираха целия двубой. По 13 точки срещу \"Клуж\" вкараха Алекс Симеонов и Марко Радонич. С 11 точки завърши Джордан Калахан, а Кени Хол реализира 10. Старши треньорът Йовица Арсич очаквано бе разочарован след отпадането на тима му от ФИБА Къп. \"Нямахме достатъчно енергия. Тяхната класа не ни даде възможност за обрат\", заяви сръбският специалист. \"Реално с \"Клуж\" и \"Енисей\" няма как да има шанс. И двата отбора играят в по-силни първенства, имат далеч по-високи бюджети и по-класни чужденци. И аз, и състезателите дадохме това, което можем. Има много причини да не сме на високо ниво. На моменти показахме, че можем да играем по-добре\", коментира още Арсич. Вицешампионите от \"Левски Лукойл\" също вече са наясно, че няма да продължат напред, заради по-лошите си показатели в директните мачове с \"Цмоки\" (Минск) и БК \"Киев\". \"Сините\" са с актив 2-3 в момента и дори при успех при гостуването над \"Днипро\" в последния кръг, не могат да се класират. Воденият от Тити Папазов състав отново бе без Христо Захариев и Чавдар Костов, а домакините тотално владееше ситуацията на терена. Българският отбор изигра по-добре финалните минути от третата част, но и вече изоставаше с 23 точки. Американецът Брандън Йънг завърши с 15 точки за \"Левски\", а по 11 добавиха Йордан Минчев, Куан Чийтъм и Джайлс Смит. Последните двама овладяха съответно 11 и 10 борби.", "date": "2019.11.21", "title": "Лидерите в баскетбола ни аут от Европа"}
{"url": "https://www.monitor.bg:443/bg/a/view/sardini-v-nejen-ustrem-sreshtu-mateo-salvini-181421", "text": "Франция си има „жълти жилетки“, а пък Италия тези дни се сдоби със „сардини“. Но ако мощното движение отвъд Алпите се бори срещу статуквото повече от година и с насилие, това, родено на Апенините преди само седмица и нараснало до огромен „пасаж“ от „дребни риби“, е мирно и тихо. Като заформилото се за нула време движение дори няма враг, а само „крехък неприятел“ в лицето на лидера на партията „Лига“, екс вицепремиер и бивш министър на вътрешните работи Матео Салвини. Който обаче за безобидните и беззащитни, но „плуващи“ в компактно ято хиляди „сардини“, „копърки“, „цаци“ и т.н. олицетворява омразата, ненавистта, нетолерантността. И поради тази причина просто не бива да му се дава власт нито на национално, нито на местно равнище. За рождена дата на движението на „сардините“ може да се смята 14 ноември – деня, в който Матео Салвини бе организирал в Болоня митинг на негови привърженици във връзка с частичния административен вот в областта Емилия Романя на 26 януари догодина. От втората световна война тя е „червена“, тоест управлявана е била винаги от левицата и лидерът на „Лига“ не крие амбициите си предвожданата вече от него десница да я пребоядиса. Но той остава истински изненадан, когато разбира, че докато пред него на площада в Болоня стоят 5 – 6 хиляди докарани с автобуси и влакове симпатизанти, недалеч са се събрали спонтанно на „контрамитинг“ към 16 хиляди млади хора в ръце с нарисувани сардини. Те са поканени чрез флашмоб да се противопоставят на Салвини, като инициаторите – четирима дипломирани в университети милениъли, са написали във фейсбук почти на шега, че за да се отличават, участниците трябва да носят в ръце плакати или листове с евтината риба върху тях. Няма лозунги на този „контрамитинг“, няма лидери, няма оратори, чуват се само песни от рода на прочутия италиански антифашистки химн „Бела чао!“, смехове и шеговити подвиквания. „Пасажът“, тоест събраното от флашмоб-а множество, е спонтанно, единно, решено да се противопостави на зажъднелите за власт хора на Салвини интелигентно, мъдро, без насилие, като брани, но без да напада. Изглежда този начин на демонстрация на гражданска съвест и активност се харесва, защото в понеделник в Модена се събират под дъжда над 7000 „сардини“. Докато вместо да спретнат запланувания митинг, лидерът на „Лига“ и хората му са принудени да останат в салоните на местен голям хотел. А само между понеделник и вторник страницата на рибешкото движение във фейсбук набъбва от 965 записали се официално членове с... 46 000 имена! В анализите си на новото социално и политическо явление политическите наблюдатели в Рим и Милано подчертават,", "date": "2019.11.21", "title": " „Сардини“ в нежен устрем срещу Матео Салвини"}
{"url": "https://www.monitor.bg:443/bg/a/view/otvarjat-ledenata-pyrzalka-v-ruse-181425", "text": "Ледената пързалка в Русе е готова да посрещне първите любители на кънките. И тази година тя ще е на площад „Света Троица“ пред сградата на Държавната опера. Ще бъде официално открита на 25 ноември, съобщават от кметството. Първоначално бе предвидено пързалката да започне да работи към средата на месеца, но заради необичайно топлото време за сезона, стартът закъсня. В програмата за откриването са включени изпълнения на спортисти по фигурно пързаляне от клуб „Ледени искри“ в София, а специален водещ ще бъде бате Енчо. Пързалката ще работи от 10,00 до 22,00 часа всеки ден. На разположение са 200 чифта кънки от 25-и до 46-и номер. Цената за възрастни е 5 лева на час, а за ученици – 3 лева, а за ползването на кънките ще се доплаща 2 лева. Има и абонаменти. За начинаещите са предвидени 12 обучителни тренажора. На място ще има квалифициран медицински екип. Зимното съоръжение ще функционира до 21 януари.", "date": "2019.11.21", "title": "Отварят ледената  пързалка в Русе "}
{"url": "https://www.monitor.bg:443/bg/a/view/novoto-semejstvo-adams-strada-ot-humorna-nedostatychnost-trejlyr-181424", "text": "Малки и големи от всички краища на света си падат по зловещото семейство Адамс, което се роди в комиксите на Чарлз Адамс още през 30-те години на миналия век. Основният двигател за симпатиите на възрастните е черното чувство за хумор, вплетено в характера и приключенията на членовете на прочутата фамилия. Този месец на голям екран у нас се появи новата анимация „Семейство Адамс“, зад която стоят режисьорите Конрад Върнън („Шрек“) и Грег Търнън („Томас и приятели“). Лентата може да се похвали с не повече от пет добри смешки. Сюжетът се върти около опитите на телевизионната водеща Паркър Наийдлър да промени мрачния дом на семейство Адамс, за да може той да се впише в градската идилия. Уенсдeй Адамс разкрива как водещата наблюдава с камери всички жители, като някои от тях ползват тоалетната на обратно и обличат котките си в костюми. Поуката е, че всички семейства си имат своите странности, не само Адамс. Другата основна нишка е подготовката за празника в чест на възмъжаването на Пъгсли, заради когото всички роднини идват на гости. Сред тях е и любимеца на зрителите - братовчеда То, чийто персонаж е поверен на Снуп Дог. Така и не става ясно защо се набляга на участието на рапъра, при положение, че той няма реплики или музикални изяви в 145-минутната продукция. Добрата новина е, че малчуганите в киносалоните искрено се забавляват на лентата. За тях е достатъчно смешен фактът, че момиченцето е кръстено на ден от седмицата (Уенсдeй идва от Wednesday, в превод сряда). Ако обаче сте част от отбора на „възрастните с афинитет към добри анимации“, това не е филмът за вас.", "date": "2019.11.21", "title": "Новото \"Семейство Адамс“ страда от хуморна недостатъчност (ТРЕЙЛЪР)"}
{"url": "https://www.monitor.bg:443/bg/a/view/s-tablet-i-printer-dajadjiite-shte-sledjat-trafika-181416", "text": "Контролът по пътищата ще се облекчи за шофьорите на тежки камиони, а работата на даяджиите ще стане прозрачна. Държавата предприема нови действия за по-малко бюрокрация при проверките. 80 екипа на ИА „Автомобилна администрация“ ще бъдат оборудвани с таблети, принтери и ПОС терминали. В реално време централното управление ще знае къде и какво проверяват екипите на 27-те административни звена на агенцията. Графикът на 160 служители ще се прави автоматично от софтуер без човешка намеса. При проверка на пътя инспекторите електронно ще сверяват данните от документите на шофьора и камиона. При издаване на протокола ще се изпраща онлайн, а на чужденците ще се издава и хартиен вариант. В него на английски език ще бъде посочено нарушението, а плащането на глобата ще става на момента чрез ПОС терминал. Нововъведенията се въвеждат от бившата ДАИ по европейски проект на стойност 990 000 лева. Част от тях вече са въведени при провеждането на теоретичните изпити за шофьорите, разработват се електронни услуги, които заедно с новостите в контрола на бившата ДАИ, ще заработят до октомври догодина, обяви зам. изпълнителен директор на агенцията Дамян Войновски.", "date": "2019.11.21", "title": "С таблет и принтер даяджиите ще следят трафика"}
{"url": "https://www.monitor.bg:443/bg/a/view/shefkata-na-nfc-jana-karaivanova-iskam-promeni-za-kinoto-v-tova-chislo-i-finansovi-181417", "text": "Председателят на Националния филмов център Жана Караиванова отговори с писмо до филмовата общност на откритото писмо на продуцента Росица Вълканова, в което тя обяви напускането си на групата за изработване на законопроект за изменение и допълнение на Закона за филмвата индустрия и поиска оставката на шефката на НФЦ. В него Караиванова отбелязва, че законът силно изостава от актуалните нужди на филмопроизводството в България и Европа, а това води до натрупване на много проблеми, съществували дълго преди тя да поеме директорския пост. припомня тя. И още: „...В качеството си на директор на НФЦ съм инициатор на искането за промени, в това число и финансови. Само преди година вече водих тази битка, като в резултат беше приет закон, който възстанови финансирането за българското кино, загубено на 31 декември 2017-а, и добави 1,5 млн. към средствата за производство за 2019 г. Затова тази година няма забавени договори, филмите се произвеждат спокойно, няма забавени траншове към продуцентите, които са изпълнили условията по своите договори, няма несъстояли се сесии. Количеството финансирани проекти нарасна. Най-успешните до момента български филми за 2019 г. бяха произведени благодарение на този факт“. По-нататък в обширното си изложение, в отговор на обвиненията в бездействие, Караиванова изброява част от постигнато в 2-годишния до момента период на управлението й. Сред осъществените инициативи са провеждането на фестивалите „Златен ритон“, „Златна роза“, успешно реализираните български щандове на фестивалите в Кан и Берлин, заседанието на борда на „Евроимаж“ в София. Подписани са над 100 договора с бг продуценти, към които са разплатени 5 млн. лв., както и международни споразумения, разширяващи обсега на възможните държави копродуценти на България и др.", "date": "2019.11.21", "title": "Шефката на НФЦ Жана Караиванова: Искам промени за киното, в това число и финансови "}
{"url": "https://www.monitor.bg:443/bg/a/view/kiril-ananiev-shte-kandidatstvame-za-zakupuvaneto-na-helikopteri-za-speshna-pomosht-181422", "text": "Министърът на здравеопазването Кирил Ананиев се е срещнал с председателя на Комисията по здравеопазване на германския Бундестаг Ервин Рюделс, съобщиха от пресслужбата на Министерството на здравеопазването /МЗ/. По време на срещата е била обсъдена ситуацията в сферата на здравеопазването в двете държави. Ананиев и Рюделс са изразили единодушно мнение, че в България и в Германия имат общи предизвикателства и проблеми в областта на осигуряването на бърза и адекватна медицинска помощ за малките и отдалечени населени места, за които спешно трябва да се предприемат мерки. Министър Ананиев е посочил, че в момента страната ни изпълнява голям проект с европейско финансиране за модернизация на системата на спешната помощ, който предвижда строителство, обновяване и модернизация на 237 обекта на спешната медицинска помощ в страната, както и закупуване на 400 нови линейки. В новия програмен период МЗ ще кандидатства и за закупуването на хеликоптери за спешна помощ. МЗ активно работи и за изграждането на Национална здравна информационна система. Друг фокус в работата на екипа на здравния министър е прилагането на мерки за справяне с липсата на кадри в системата на здравеопазването, е коментирал още Кирил Ананиев по време на срещата. Здравният министър и представителите на Комисията по здравеопазване в Бундестага са се договорили обмяната на опит между двете държави да продължи.", "date": "2019.11.21", "title": "Кирил Ананиев: Ще кандидатстваме за закупуването на хеликоптери за спешна помощ "}
{"url": "https://www.monitor.bg:443/bg/a/view/kolednicheto-krasi-doma-na-rojdestvo-181279", "text": "Коледничето е едно от малкото цъфтящи през зимните месеци цветя – Рождество е времето, в което цъфти най-активно. Именно затова народът го е нарекъл коледниче. Цветето на късия ден принадлежи към групата на сукулентите. По родните си земи е наричано още flor de Maio, защото там то цъфти през месец май.  Коледничето е вид тропически кактус, който отглеждаме у нас като саксийно цвете и за който се вярва, че предпазва дома от негативни влияния и зли сили, носи хармония, доброта и щастие. Освен с интересна символика се отличава още и с голяма продължителност на живота - при подходящи условия може да ни радва цели 30 години. Коледничето е цвете на късия ден – то се подготвя за цъфтеж и цветоноси при продължителност на нощта 12-14 часа.  В естествена среда коледничето не впечатлява с цветово разнообразие, но селекционерите са се потрудили то да ни радва с червени, карминеночервени, розови или бели цветове. Произхожда от влажните бразилски гори, където расте като епифит по стволовете и корените на дърветата. В естествената среда цъфти в разгара на тропическото лято, който съвпада с най-лютата нашенска зима. Но като стайно растение е принудено да променя привичките си – у нас се усмихва на заснежената зима със своите бели, розови и червени цветове и носи много радост в домовете ни, тъкмо за коледните празници домовете ни грейват от неговите изобилни “многоетажни” цветове. Коледничето не е сред големите почитатели на слънцето и до есента трябва да се държи в светли и прохладни стаи, но не и на пряка слънчева светлина. От септември е хубаво да започне да му се осигурят по-малко преки слънчеви лъчи, за да започне да образува цветни пъпки. За да се радва на цветни пъпки, коледничето трябва да се остави в хладно помещение с температура на въздуха около 15-16 градуса. За да има разцъфнали цветове по Коледа, е необходимо да се премести в значително по-топла стая с температура около 25 градуса. От септември до декември е трябва задължително да се поддържа почвата влажна - за да набъбнат цветовете и да се отворят с прекрасни цветове точно за Рождество Христово. След това да се оставя коледничето на сух режим. Напояването е умерено, като през различните сезони се отличава с особен режим. Основното правило е, че горният слой на почвата е показателят, който ни помага да разберем кога растението се нуждае от вода. Ако при разравяне, той е сух, това означава, че е време за поливка. Не трябва да се допускат двете крайности - от една страна: засушаването, което предизвиква окапване на цветните пъпки и изсъхване, а от друга: преполиването, което води до загниване. Постоянното виреене в мокра и неотцедлива почва е състояние, което създава идеална среда за развитие на гъбични заболявания, които унищожават растението - то придобива вид като след попарване от слана и загива.  Растението не бива да се оставя на пряка слънчева светлина при цъфтеж и по време на подхранването. Затова пък през септември, когато се залагат цветните пъпки, освен по-ниските температури то иска пряко слънчево греене и редовно поливано. Влажността на въздуха трябва да е сравнително висока. В горещите дни се нуждае от оросяване, но поливките не бива да се увеличават, докато не започне образуването на цветни пъпки. Почвата е лека и богата на хранителни вещества, като добрият дренаж е задължителен. В търговската мрежа се предлагат готови почвени субстрати за кактуси, които са подходящи и за коледничето. Примерната смес е съставена от торф, пясък, градинска и горска почва (обича леко киселите почви), угнил оборски тор. Подхранва се през пролетта и лятото веднъж месечно и заедно с поливането, като целта е да се стимулира растежът и да се натрупат запаси, които ще са от полза при пъпкообразуването и последващия цъфтеж.  Ако коледничето не цъфти – причините за липсата на цветове могат да бъдат много и различни. Най-често срещаните са следните: много голяма саксия, нарушена коренова система, застой поради недостатъчно често пресаждане, честа смяна на мястото и често пресаждане, недостиг на хранителни вещества, недостатъчно поливане или преполиване, липса на достатъчно светлина. По време на цъфтежа пръскайте с хладка вода. Щом цветовете увехнат, намалете пръскането и поставете растението на хладно. През първите 2 години цъфти обилно, но в по-напреднала възраст формата му се „отпуска“ и цветовете оредяват. Също така за него е характерно, че нараства прекомерно и ограничава свободното пространство на другите стайни цветя. Всичко това налага неговото редовно подрязване. То има за цел да запази привлекателен и компактен външен вид на растението. Подходящи са течните торове за кактуси, които съдържат азот, фосфор и калий. Като епифитно растение коледничето се нуждае и от известни количества магнезий. Можете да използвате натуралните средства за обогатяване на почвата, сред които отлично въздействие оказва захарта (поръсете почвата в саксията с 1 с. л. захар и полейте, за да се разтвори). Прекратете торенето в края на лятото, тъй като ако продължите след това, продукцията на цветовете ще пострада. През зимата няма нужда от подхранване, тъй като цветето не е в период на растеж. Да се наторява с тор за кактуси от март до септември веднъж на един-два месеца. Саксията на това необикновено цвете не трябва да е голяма, в противен случай ще нарасне много на големина, но няма да цъфти. Присажда се през 3-4 години, през август, когато е периодът на покой. Сложете в саксията му добър дренаж, като използвате пясък, торф, дървени въглища, ситни камъчета или друг подобен материал.", "date": "2019.11.21", "title": "Коледничето  краси дома на Рождество"}
{"url": "https://www.monitor.bg:443/bg/a/view/ninova-alternativnijat-ni-budjet-e-na-razvitieto-181409", "text": "Алтернативният ни бюджет е на развитието, защото в него предлагаме освен финансиране на секторите, но и промени в тях. Това заяви лидерът на БСП Корнелия Нинова по време на представянето на алтернативния бюджет на партията в парламента.  \"Традиционно коалиция \"БСП за България\" и парламентарната ни група изготвя, представя и внася в Народното събрание алтернативен бюджет на правителството и управляващото мнозинство\", каза Нинова.  Социалистите залагат на отмяна на плоския данък и въвеждане на прогресивно подоходно облагане. Предлагат 1/5 от данъците на хората да остават в общините. Искат и промяна на пенсионната система, включваща преизчисляване на всички пенсии с нов коефициент. Според БСП е нужна и реформа в здравеопазването. Държавните и общински болници да не са търговски дружества и намаляване на ДДС за лекарствата, както и безплатни лекарства за деца до 14 години. В образователената система от левицата предлагат въвеждане на един учебник по един предмет до 12 клас. Създаването на инвестиционни фондове като такъв за Северозапада също е част от алтернативния бюджет на БСП. По думите на Нинова дефицитът който предлагат е 0,3. \"Бюджетът ни е разумен, експертен и заявка за бъдещо управление\" заяви тя и поясни, че това ще стане, когато народът им се довери и спечелят парламентарните избори.  Съпартиецът и Румен Гечев също взе участия като каза, че алтернативният бюджет на БСП гарантирал икономически растеж чрез използването на бюджетни инструменти. Също така според него бюджетът на ГЕРБ не решавал въпроса за догонващия растеж. \"Реализацията на този бюджет може да стане с едни предсрочни парламентарни избори\", подчерта той. ", "date": "2019.11.21", "title": "Нинова: Алтернативният ни бюджет е на развитието"}
{"url": "https://www.monitor.bg:443/bg/a/view/otrova-ot-grizachi-ubila-9-gosishnoto-momeche-ot-kardam-181412", "text": "Отравяне със силни химически препарати срещу гризачи, поставени в стената на помещението. Това е основната версия за смъртта на  Цацаров коментира, че е имало назначени три екеспертизи - съдебно-химическа, токсикологична и съдебно-медицинска.   \"Няма да правя каквито и да е изводи относно евентуална наказателна отговорност, тъй като това е решение, което в близките дни ще вземат колегите от съответната прокуратура, обясни Цацаров, но допълни, че всички сме станали свидетели на \"едни меко казано, недобри битови условия\".  Причината за смъртта по думите му била свързана и с тези условия.  При детайлните огледи на помещенията се установило, че в отвори на стената имало химически препарати с изключително силно действие, които се използват с промишлени цели за борба с вредители. Самите отрови са били зазидани с кал, но са се намирали много близо до леглото на хлапето. \"Те вече са иззети\", уточни Цацаров  \"Основната версия, по която се работи, е, че тези препарати в конкретния случай са били използвани за евентуалното унищожаване на гризачи в самото помещение. Те са били поставени в отвори, които са били зазидани с кал в стената и според една от водещите хипотези на експертите става дума за много силно действащи промишлени отрови в изключителна близост до леглото на детето и за настъпило в резултат на това силно отравяне и то дори от самото вдишване и непосредствената близост на отровните примамки.\", разясни главният прокурор.  Той коментира и казуса с 3-годишния  Прокуратурата вече е започнала разследване. Разпитани са родителите, предстои това да стане и с лекарите и медицинските специалисти от три болници. Иззета била и медицинската документация, включително тази с резултатите от аутопсията и назначеното хистологично изследване, както и записите от телефоните на родителите. Предстои да се вземе документацията и от личния лекар, който също да бъде разпитан. очаква се да се назначи и", "date": "2019.11.21", "title": "Отрова за гризачи убила 9-годишното момче от Кардам"}
{"url": "https://www.monitor.bg:443/bg/a/view/izrod-trepe-kucheta-s-vyzdushna-pushka-181413", "text": "Изрод убива кучета с пушка в района на габровското село Седянковци, алармира Цветко Комов. Според него едното от убитите женски кучета имало седем малки, за които сега хората там се чудят какво да ги правят. Комов споделя, че е звъннал на спешния телефон 112, за да им съобщи за извършеното престъпление спрямо животни. Оттам го свързали с полицията, откъдето обещали, че ще изпратят патрулка, но такава така и не се е появила. Мъжът споделя още, че знае кой е убиецът, но майка му вече е била заплашвана и от страх за живота и не иска да съобщи името му. Оказва се, че случаят с убитите сега животни не е единственият в Седянковци. Друг от жителите се жалва, че преди един месец също било стреляно по куче, което било зле ранено, но оцеляло. А преди година пък били отровени няколко малки кучета от двор на частен дом, като неизвестният убиец  им хвърлил кюфтета, напоени с антифриз. Кметският наместник Първан Банзаров призна, че не е чувал и не е уведомен за последния случай, но уточни, че той самият не е от Седянковци. Той е кмет на село Гръблевци, но заедно с него отговарял и за още 11 по-малки селца, едно от които било Седянковци.", "date": "2019.11.21", "title": "Мъж стреля по кучета  с въздушна пушка"}
{"url": "https://www.monitor.bg:443/bg/a/view/izvyrshiha-pyrvata-vyv-varna-robot-asistirana-operacija-181411", "text": "Първата във Варна робот-асистирана хирургична интервенция вече е факт. Тя бе извършена от проф. д-р Красимир Иванов, съобщиха от Университетската болница „Света Марина“. С това Медицинският университет и УМБАЛ „Света Марина“ стартира проекта за роботизирана хирургия във Варна. В лечебното заведение е инсталиран робот DaVinci Xi - четвърта генерация, който позволява да се извършват всички видове операции в коремната и торакалната хирургия, в урологията и гинекологията. Това е най-голямата придобивка през 2019 г. за варненското здравеопазване, която ще даде възможност на пациентите да получават хирургично лечение, съответстващо на най-високите световни стандарти. Интервенциите са изключително щадящи пациента и гарантират бързо възстановяване с минимална травма и следоперативен контрол. Роботът Da Vinci Xi е финансиран по проект  BG05M2OP001-1.002-0010-C03 „Център за компетентност по персонализирана медицина, 3D и телемедицина, роботизирана и минимално инвазивна хирургия“, финансиран от Оперативна програма „Наука и образование за интелигентен растеж“ и Европейски фонд за регионално развитие. Медицинският университет във Варна и университетската болница подготвят 4 екипа, които да работят със съвременната роботизирана система, оборудвана с вградени симулатори, чрез които младите хирурзи ще тренират и придобиват необходимите умения. Екипите, ръководени от ректора на МУ-Варна, проф. д-р Красимир Иванов, са преминали обучение във водещи европейски клиники и имат амбицията да се превърнат в център за подготовка на висококвалифицирани лекари за роботизирана хирургия. Ръководствата на Медицинския университет и УМБАЛ „Света Марина“ са поставили пред здравното министерство и НЗОК и въпроса за финансирането на този вид дейност. В момента Здравната каса покрива само робот-асистирани операции в областта на гинекологията.", "date": "2019.11.21", "title": "Извършиха първата във Варна робот-асистирана операция "}
{"url": "https://www.monitor.bg:443/bg/a/view/sybraha-10-820-lv-na-blagotvoritelen-koncert-za-14-godishnija-vanko-181415", "text": "10 820 лв. събраха организаторите на благотворитeлeн концерт „Заедно за Ванко“, в който се включиха танцьори, певци, артисти и приятели, подкрепящи момчето. Акцията бе в помощ на 14-годишния Иван Добромиров Тодоров, който пострада в катастрофа край Варна, при която загинаха майка му и баба му. Благотворителният концерт събра на сцената в най-големия търговски център във Варна в един много емоционален спектакъл десетки малки спортисти, певци, танцьори и акробати, както и магът Арсен и Атанас Кателиев – победител в „Гласът на България“, които дадоха своята подкрепа за каузата. Целта на кампанията е да се съберат средства за 14-годишното момче, което стана жертва на тежка катастрофа през юни и досега е в състояние на будна кома. За лечението на Ванко са нужни непосилните за семейството му 78 000 евро. Тази събота и неделя – 23 и 24 ноември, на ет. 2. в Grand Mall ще има и благотворителен базар в подкрепа на Ванко. Там ще бъдат разположени дарителските кутии и щанда с ръчно изработени от децата сувенири, подаръци и играчки. Набирането на средствата за каузата да се върне Ванко към живота продължава. Всеки може да помогне чудото да се случи, като преведе средства и в дарителската банкова сметка чрез Easypay или Банка ДСК: IBAN: BG81STSA93000026491369 BIC: STSABGSF Титуляр по сметка: Иван Добромиров Тодоров Може да помогнете и чрез Helpkarma -   tm_source=facebook&utm_medium=referral&utm_campaign=share_campaign& fbclid=IwAR1JPc-MoI7QfIBRlbIt-ADGgAsukR_wxICXlBSFkvKvgqc53349aVVmZyE", "date": "2019.11.21", "title": "Събраха 10 820 лв. на благотворителен концерт за 14-годишния Ванко "}
{"url": "https://www.monitor.bg:443/bg/a/view/ne-se-obsyjda-prodyljenie-na-jokera-181400", "text": "Не се водят преговори за създаването на продължение на касовия филм на Тод Филипс „Жокера“. Това каза пред изданието Deadline източник, близък до продукцията. Само преди ден чуждестранните и българските медии гръмнаха с новината, че се готви втори филм. Според информация на The Hollywood Reporter, режисьорът Филипс е провел среща с представители на Warner Bros., на които е предложил да направи цяла поредица от продукции, посветени на историите на произход на няколко персонажа от DC Comics. Няколко източника на Deadline опровергат твърдението, че продуцентският гигант е в преговори с Филипс за подобен франчайз. Въпреки това не се отрича опцията един ден „Жокера“ да се сдобие с продължение. Причината – филмът е хит в световния боксофис, като по пътя си счупи и няколко рекорда. Сред тях са този за най-печелившо заглавие, вдъхновено от комикси, и най-доходоносна продукция с препоръчителен родителски контрол за лица под 17 години.", "date": "2019.11.21", "title": "Не се обсъжда продължение на „Жокера“"}
{"url": "https://www.monitor.bg:443/bg/a/view/ukrainka-se-predstavi-za-jena-na-putin-i-opita-da-pronikne-v-kremyl-181403", "text": "Гражданка на Украйна се представи за съпруга на руския президент Владимир Путин и се опита да проникне в московския Кремъл. Куриозната случка се разигра в сряда привечер на Червения площад. 36-годишната украинка Наталия започнала да се държи странно – викала, че е жена на Путин и искала среща с него. Тя дори настоявала да влезе в Кремъл, където е работното място на държания глава. Неадекватното поведение на дамата привлякло вниманието на служителите на Федералната служба за охрана, които я отвели по-далеч от Кремъл и извикали полиция. Пазителите на реда откарали жената в близкото районно управление на вътрешните работи, а от там я изпратили Първа градска психиатрическа болница с подозрения за шизофрения.           Световните агенции припомнят, че Путин беше женен само веднъж – за Людмила Шкребньова. Двамата сключиха брак през 1983 г., а през 2013 г. обявиха, че се развеждат.", "date": "2019.11.21", "title": "Украинка се представи за жена на Путин и опита да проникне в Кремъл "}
{"url": "https://www.monitor.bg:443/bg/a/view/cacarov-shte-chisti-imidja-na-kpkonpi-181404", "text": "Сотир Цацаров ще чисти имиджа на КПКОНПИ, ако бъде избран за шеф на комисията. Това стана ясно от думите му в кулоарите на Народното събрание. Той бе в парламента за среща с представители на патриотите - както от ПГ на \"Обединени патриоти\" в лицето на НФСБ и ВМРО, така и с независимите от \"Атака\". Самата среща се наложи след лекия разнобой при издигането на Цацаров за шеф на антикорупционната комисия, тъй като се оказа, че тя не била обсъждана с НФСБ.  Той заяви, че е приел да бъде номиниран за поста, защото комисията имала потенциал и така ще допринесе тя да получи мястото, което й отрежда законът. Цацаров даде да се разбере, че ще предложи и промени в работата й. Те ще залегнат в неговата концепция и ще заложи на конкретни и прагматични неща. „Комисията да бъде събудена от състоянието, в което е сега“, каза Цацаров. Той поясни, че не е негова работа да предлага промени в антикорупционния закон, защото това трябва да направят депутатите. Това обаче не означавало, че законът няма нужда от промени. По думите му сега действащият имал доста несъвършенства. И в концепцията, и при изслушването нямало да скрие мнението си. Цацаров не подкрепял идеята единствено президентът да назначава шефа и членове на КПКОНПИ, както искат БСП. По думите му този модел не е най-положителният и най-работещият. \"Комисията действа по закон. Ако мотивът е, че този, който избира, не може да бъде разследван, може би трябва да се замислят за юридическата логика\", каза Цацаров по адрес на мотивите на БСП не депутатите, а президентът да назначава КПКОНПИ. Той отказа да коментира как ще се процедира, ако бъде избран за шеф на антикорупционната комисия и дали ще се стигне до предсрочно осовобождаване от поста му на главен прокурор, чийто мандат изтича едва догодина.  По повод протестите пред президентството, когато недоволните от избора на Иван Гешев за главен прокуро коленичика пред \"Дондуков 2\", Цацаров отговори, че се колници пред Господ и като се отдава памет за загиналите за България Той даде да се разбере, че не се притеснява от проверките за имотното му състояние. \"Всяка година подавам по две декларации и се прави проверка, до момента заключения за несъответствие ни съм имал\", отговори пък той на въпрос дали има тераси, за които да се притеснява по подобие на своя предшественик.  Междувремнно след срещата си с Цацаров от патриотите заявиха, че има решение на ПГ той да бъде подкрепен. Убедил ги с визията си за дейността начело на КПКОНПИ и с професионализма си. Задали му много въпроси и имал много добра визия за реформи в самата комисия, както и на законодателството и как трябва да бъде вдигната комисията на крак, за да оправдае обществените очаквания.  Патриотите също са против идеята на БСП шефът на КПКОНПИ да се предлага и назначава от президента. Според тях така се губи отговорността. \"Той ще предложи, а после НС ще поема отговорността\", каза лидерът на НФСБ Валери Симеонов.  Симеонов даде да се разбере, че са на едно мнение със Цацаров относно някои пропуски в закона. Сред тях е това, че трябва да се органичат прекалените полицейски правомощия и за СРС. Същото важало и за обхвата на проверяваните лица, които да бъдат намалени. По думите му те стигат дори до шофьор на дадена агенция, което ще създаде голямо натоварване на този орган. Това важало и за войниците, които са на служба в армията, които също подлежали на проверка по закона. Третото - доколко да се прехвърлят функциите на КПКОНПИ върху общиснките съвети, които ще избират комисиите за конфликт на интереси по места. Въпросът според него е дали няма да се превърнат в инструмент за разчистване на неудобни опозиционери по общини. Изборът на членовете на комисията също да се правел от НС, а не по предложение на самия шеф. \"По тези точки постигнахме съгласие\", увери Симеонов.  Обсъдили и прекалено усложнените декларации, което водело до неправилно попълване и недоразумения. Много често попълващият декларацията ставал нарушител, каза Симеонов. Според него трябвало да се направи така, че комисията да е работен орган, а не репресивен. ", "date": "2019.11.21", "title": "Цацаров ще чисти имиджа на КПКОНПИ (ОБНОВЕНА)"}
{"url": "https://www.monitor.bg:443/bg/a/view/prokuraturata-iska-prekratjavane-na-grajdansko-sdrujenie-zaradi-izvyrshvane-na-protivokonstitucionna-dejnost-181410", "text": "Главният прокурор Сотир Цацаров бе сезиран от Държавна агенция „Национална сигурност“ за регистрирано сдружение с нестопанска цел с наименование „Гражданско сдружение за защита на основни индивидуални човешки права“ със седалище гр. Благоевград, чиито цели са насочени срещу единството на нацията и представляващо заплаха за националната сигурност. Главният прокурор изпрати справката от ДАНС на компетентната прокуратура - Окръжна прокуратура гр. Благоевград. Окръжна прокуратура – Благоевград възложи и е извършена проверка, след приключването на която, днес - 21.11.2019 г., Окръжна прокуратура гр. Благоевград сезира Окръжен съд гр. Благоевград с искова молба за прекратяване на „Гражданско сдружение за защита на основни индивидуални човешки права“. Основание за това е дейността на сдружението, която противоречи на Конституцията, на законите и на добрите нрави. Целите на сдружението са политически, а средствата за тяхното постигане недвусмислено сочат, че учредителите приемат, не само съществуването на македонско етническо малцинство в България /каквото не съществува, предвид решение № 1 от 29.02.2000 г. на КС на РБ по конст.д. № 3/1999 г./, но и че правата и свободите на това малцинство са накърнени, поради което се налага тяхната защита. Дейността на това сдружение е насочена срещу единството на нацията, поради което то съществува в нарушение на чл.44 ал.2 от Конституцията на Р България.", "date": "2019.11.21", "title": "Прокуратурата иска прекратяване на сдружение с противоконституционна дейност"}
{"url": "https://www.monitor.bg:443/bg/a/view/8-po-malko-bylgari-pytuvali-na-pochivka-181414", "text": "Броят на българите пътували с цел туризъм зад граница и у нас през третото тримесечие е с почти 8% малък, спрямо същия период на миналата година, съобщиха от НСИ. Почти 1,734 млн. нашенци са пътували в страната и чужбина през периода юли-септември. Три четвърти от пътуванията са в страната, около една пета – само в чужбина, а останалите около 4 на сто - са ходили и в страната и чужбина. 790 хил. или почти половината от пътувалите през 2019 г. са на възраст между 25 и 44 години. Относителният дял на пътуванията в страната остава най-висок именно в групата на младежите (15-24 г.), които наброяват 78,2 на сто от пътувалите в тази възрастова група. Туристите над 65 г. заемат 23,9 на сто (в своята възрастова група) от пътувалите в чужбина. 65% от пътуванията в страната са с цел почивка или екскурзия, а 79.9 на сто са тези в чужбина. През третото тримесечие на 2019 г. са регистрирани 1,93 млн. самостоятелни пътувания. Относителният им дял без резервация в страната е 91,7 на сто и близо 50% на тези в чужбина. Средният разход за пътуване с лична цел е близо 369 лв. на човек в България, а в чужбина стига до 655 лв. От друга страна, професионалните пътувания (командировките) излизат средно по 179 лв. в страна и 1200 лв. в чужбина.", "date": "2019.11.21", "title": "8% по-малко българи пътували на почивка"}
{"url": "https://www.monitor.bg:443/bg/a/view/borisov-glasuva-za-marija-gabriel-za-zam-predsedatel-na-enp-181402", "text": "Председателят на ГЕРБ Бойко Борисов подкрепи днес на Конгреса на ЕНП в Загреб кандидатурата на българския еврокомисар Мария Габриел за заместник-председател на Европейската народна партия. „Ресорът на Мария Габриел в следващата Европейска комисия „Иновации и младеж“ е един от най-хубавите и модерните. Тук влиза образованието, младежта, спорта, културата. Всичко, което сме искали да получим“, подчерта председателят на ГЕРБ. Бойко Борисов изтъкна, че начинът, по който вчера новият председател на ЕК Урсула фон дер Лайен представи Мария Габриел на Конгреса и последвалите бурни аплодисменти от европейските лидери – са показателни за нейните качества и авторитет в Европа. „Ако колегите от ЕНП подкрепят кандидатурата на Мария Габриел за заместник-председател на партията – това ще бъде поредното голямо признание както за България, така и за ГЕРБ“, каза той. Бойко Борисов даде своя глас за еврокомисар Мария Габриел, която е номинирана за поста зам.- председател на Европейската народна партия. Очакванията са тя да получи голяма подкрепа и да заеме една от десетте заместнически позиции в партията. След гласуването премиерът замина обратно към България.Резултатите от вота ще са ясни в ранния следобед.  \"Подкрепих кандидатурата на Mariya Gabriel за заместник-председател на EPP - European People's Party Тя е изключително подходяща за поста и съм сигурен, че с нейните качества ще помогне на партията и на Европа. Подкрепата на колегите за кандидатурата ѝ ще бъде поредното голямо признание както за България, така и за ГЕРБ. Пожелавам успех на Мария!\", написа Борисов във Фейсбук, след като даде вота си.", "date": "2019.11.21", "title": "Борисов гласува за Мария Габриел за зам.- председател на ЕНП "}
{"url": "https://www.monitor.bg:443/bg/a/view/helena-bonam-kartyr-chuvstvam-se-po-seksi-ot-vsjakoga-181372", "text": "Актрисата Хелена Бонам Картър вече е на 53 години, но ЕГН-то не я спира да се чувства секси. Тя дори заяви, че никога не е била по-привлекателна. Започнах да достигам това ниво на 40. Сега, когато съм на 50, се чувствам по-секси от всякога. И не защото съм сексуално привлекателна, а защото приемам тялото си“, обясни пред сп. Closer Картър. Увереността на звездата от „Короната“ се дължи и на факта, че топли леглото на писателя Рей Даг Холмбо, на когото е кака с цели 21 години. Защо да не можем да привличаме противоположния пол сексуално след като изтече срока на годност на яйцеклетките ни? Всъщност е доста по-забавно...“, заяви наскоро в интервю за в. Sunday Times актрисата.", "date": "2019.11.21", "title": "Хелена Бонам Картър: Чувствам се по-секси от всякога"}
{"url": "https://www.monitor.bg:443/bg/a/view/myj-zagina-pri-pojar-izpepelil-i-kyshtata-mu-181390", "text": "Огнена стихия, избухнала посред нощ в беловското село Сестримо, е причинила смъртта на 64-годишен мъж. Пламъците са унищожили до основи и къщата на човека. Пожарът бил забелязан от местни хора към 3,30 часа през нощта. Около 15 човека се втурнали да помагат, но къщата вече била почти изцяло обхваната от огъня, падали стени и части от покрива, разказа един от доброволците – Стойко Стефанов. На мястото са се отзовали и пожарникари от Белово. Въпреки усилията им, сградата е унищожена.След потушаването на пожара вътре е намерен и обгорелият човек. Предполага се, че се е събудил, опитал се е да гаси, но се е задушил и е паднал до мивката.", "date": "2019.11.21", "title": "Мъж загина при пожар, изпепелил и къщата му"}
{"url": "https://www.monitor.bg:443/bg/a/view/kakvo-iskat-zodiite-za-podaryk-181401", "text": "Представителите на отделните зодии ценят различни подаръци. Ако се чудите какво да подарите, вижте нашите съвети и идеи!  Представителите на зодия Овен биха оценили високо подарък, който показва, че ги познавате добре. Всичко, което би погалило егото им, тип \"Ти си страхотна/страхотен\", \"Обичам те/обожавам те\", \" Ти си най ...\" и т.н. е перфектен подарък за мъж и за жена Овен. Преди да закупите подарък за жена Овен или мъж Овен първо си дайте ясна представа какво го/я вълнува като хоби и интереси. Няма да сбъркате, ако подарите на представител на зодия Телец авторска пластика или скъпо шампанско. Жената Телец би се зарадвала на красиво бижу и ароматни свещи, а за мъжете Телци прекрасен подарък е хубавото вино и подбрани сирена.  Желан подарък за жена Близнаци биха били някои книги или бижута. Ако сте креативни, със сигурност ще оценят, ако им организирате пикник на интересно място, което да бъде изненада, а защо не да им подарите раница или чанта за пикник и да превърнете излизането сред природата в често забавление със семейство и приятели. Раците са затворени личности, затова е добра идея за жена Рак да поднесете подарък мида с перла, за да ги подтикнете да \"излязат от черупката\", в която са се затворили, а за мъжете Рак - прекрасен подарък е авторска пластика. За мъж Лъв изберете авторско произведение на изкуството или любимо питие, а за жена Лъв може да заложите на SPA процедури, красиви аксесоари и изтънчено шампанско. И не забравяйте да изберете подходяща опаковка за Вашия подарък, тъй като Лъвът държи на изпипаните детайли. Девата обича да бъде глезена, така че прекрасен подарък би била тънка верижка със сърчице на нея. Освен това, жената Дева с особено внимание ще се зарадва, ако за подарък изберете козметика, на основата на естествени екстракти, а мъжът Дева - би предпочел комплект за обзавеждане на офиса. Също така ценят всички подаръци, свързани с работата им. Всякакви справочници, карти, атласи, навигации също са добър избор. И жените, и мъжете Везни обичат красивото в дома и около себе си, защото без хармонията, сред която живеят, биха се разболели. Жената Везни би се зарадвала на бижу, както и на чаен сервиз за двама или на красиви чаши за вино. Мъжът Везни няма да откаже нова технологична джаджа или нещо практично, което би му помагало както в дома, така и в работата. Представителите на зодия Скорпион са много привързани към семейството, така че няма да сбъркате, ако им подарите красива рамка за снимки или албум, в който да съхраняват семейни спомени. Както жените, така и мъжете се славят като страстни натури и биха се зарадвали както на нестандартен еротичен подарък, така и на артистичен подарък, свързан с изкуството. Стрелците са надарени с приключенски дух. Прекрасен подарък за Стрелец би била карта на света, която да ги подтикне да предприемат ново приключение към интересна дестинация. Дамата Стрелец би се зарадвала на красив букет или SPA терапия, докато мъжът Стрелец би се насладил най-много на хубаво вино. Подходящи подаръци за Козирозите са всички тези, които няма да изгубят стойността си във времето, даже напротив – ще стават все по-ценни. И ако антикварните реликви и кюлчетата злато не са ви по джоба, то насочете се към подаръци, свързани с космоса или дома. Жената Козирог е домошарка и би се зарадвала на рамка за снимки за родословното дърво, а мъжът Козорог предпочита подаръци, свързани с комфорта му в офиса. Жената Водолей би се зарадвала на всичко био, еко, ръчно изработено специално за тях, както и на амулети и талисмани за късмет. От друга страна, мъжът Водолей се увлича по всякакви модерни джаджи и технологии, както полезни за офиса, така и биха влезли в употреба за бита. Рибите са най-чувствителните и любвеобилни представители на зодиака. Ароматни свещи, красиви цветя и нежно бижу са най-добрите подаръци за жените Риби. Мъжете Риби биха се зарадвали на хубаво шампанско или вино, както и на подаръци с морски и водни мотиви.", "date": "2019.11.21", "title": "Какво искат зодиите за подарък"}
{"url": "https://www.monitor.bg:443/bg/a/view/zadyrjaha-sedem-dushi-pri-specakcija-v-nesebyr-i-selo-kosharica-181406", "text": "Полицията е задържала седем души при спецакция в Несебър и село Кошарица, съобщиха от полицията. Акцията е била свързана с предотвратяването и разкриването на престъпления против собствеността. Задържаните са мъж на 24 години от Севлиево, петима мъже от Кошарица на възраст между 22 и 45 години и 33- годишен мъж от Сливен. Иззети са 11 мобилни телефона, таблет и две моторни резачки, за които мъжете не представили документи за произход. Събраните до момента материали са докладвани в Районна прокуратура-Несебър.", "date": "2019.11.21", "title": "Задържаха седем души при спецакция в Несебър и село Кошарица "}
{"url": "https://www.monitor.bg:443/bg/a/view/mitaka-ot-sofija-den-i-nosht-s-novo-parche-do-dni-181369", "text": "Риалити звездата Кристиан Кирилов, познат на редовия зрител като Митака от залязлото шоу „София – ден и нощ“, ще зарадва феновете си с ново парче до няколко дни. Песента носи името „Ден и нощ“ и отново е в колаборация със съпругата му – поп-фолк певицата Джулия. която създадохме отново за Вас с цялата ни любов! Нямаме търпение да ви представим “Ден и нощ” и това ще се случи до дни!“, анонсира в социалните мрежи чаровната брюнетка. Припомняме, че през май младоженците представиха дебютния си съвместен музикален проект „Ти си“. След като парчето видя бял свят,  .", "date": "2019.11.21", "title": "Митака от „София – ден и нощ“ с ново парче до дни"}
{"url": "https://www.monitor.bg:443/bg/a/view/tok-ubi-eltehnik-na-evn-181391", "text": "Елтехник от компанията “ЕВН“ е бил поразен от високоволтов ток и е издъхнал на място. Трагедията е станала в сряда късно следобед на разклона за пазарджишкото село Величково. 41-годишният служител извършвал ремонтни дейности на електропреносно съоръжение и бил ударен от ток с напрежение 380 волта. Високото напрежение буквално е овъглило трупа, споделиха очевидци на трагедията.  Следствена група от ОДМВР – Пазарджик е направила оглед на мястото, а пристигналият лекарски екип от МБАЛ – Пазарджик само е констатирал смъртта на елтехника.", "date": "2019.11.21", "title": "Ток уби елтехник на „ЕВН“"}
{"url": "https://www.monitor.bg:443/bg/a/view/faydee-lipsvashe-mi-bylgarija-181359", "text": "Австралийският хитмейкър с ливанска жилка Faydee, който може да се похвали с над 200 милиона гледания в платформата за видосподеляне YouTube, се отби за два дни до България. Новото парче Trika Trika и симпатията му към страната ни го доведоха отново на наш терен. Певецът разказа пред „Монитор“ за кариерата си, какво обича да прави в свободното си време и сподели какво го вдъхновява. - Имам чисто нов сингъл – Trika Trika. В България винаги са се отнасяли много добре с мен, винаги са подкрепяли музиката ми, затова исках да се върна и да поздравя всички. Радвам се, че меломаните тук харесват новата песен. В общи линии исках отново да изживея чувството да съм тук. Липсваше ми България! -Обичам българската храна, тя е много добра. Също така София е красив град, с хубави хора, но доста подценен. Не съм бил из цялата страна, не мога да обобщя. Веднъж бях и в Пловдив, но беше за кратко. - Имате една салата със сирене отгоре – шопска. Знам, че е много популярна, но не я харесвам. Просто не харесвам да има сирене в салатата ми. Но имате много добри десерти. Харесвам най-вече вашия кекс. Честно казано не съм имал възможност да опитам много от традиционните ви ястия, но се надявам да имам шанса. - Сериозният ми интерес започна, когато бях на 13 години. Винаги съм следил музиката като популярна култура, винаги съм знаел всичко – кой продуцира дадена песен, кой я е написал, кога е издадена, къде се намира в класациите... Изучавах и начина, по който даден артист изпълнява записа. Май трябваше да основа лейбъл (б. а. - смее се). Наслаждавах се на музиката и исках да съм част от тази култура. Слушах страхотни песни и си казвах, че ако аз ги изпълнявах, щеше да е по по-различен начин. Затова исках да правя моя музика. - Майка ми има много красив глас. Всичките ми братя и сестри могат да пеят. Освен единият от братята ми, който не пее добре, но свири страхотно на пиано. Той всъщност е музикален продуцент. - Това, което ще кажа, е малко странно. Възхищавах се много на жените в индустрията, защото винаги съм ги намирал за по-вълнуващи. Всички мъже пееха за кучки, мръсници и прочие, а аз не си падах по това. Бях голям фен на арендби певицата Моника, обичах и Принс, голям фен съм му. Когато бях на 12 наблягах на хип-хоп и арендби. - Наистина са като деца. И преминах през различни фази в кариерата си. От последните две години любимите ми песни са Trika Trika и Crazy. Ако се върна назад може би Far Away и Мove On (C`est La Vie). Can`t Let Go пък ми вдъхва страхотни спомени. Много хора все още я слушат и това е страхотно. - Гордея се много с две, даже с три. Първата награда e от BMI Awards. Връчиха ми я в Лондон, на церемонията пя Стинг и беше много вълнуващо. Тя е за най-популярно парче по радиото за Habibi (I Need Your Love) , което е в колаборация с Шаги и Кости. Само аз присъствах и беше приятно да получа това признание, защото аз написах песента. Другата награда, с която много се гордея, е за най-добър международен артист. Получих я в Бейрут, а имам ливански корени и за мен това беше чест. Третата е златният ми плакет от YouTube, след като над милион души се абонираха за канала ми. - Работя върху много нова музика. Имам много добра колаборация, която скоро ще излезе на бял свят. Но засега не мога да издавам подробности за нея. Много се вълнувам. Догодина ще тръгна отново и по турнета. - Най-голямото ми вдъхновение е свързано с това в какъв период съм в момента, в който творя. Например, в Ливан има революция и това ме вдъхновява да напиша песен за надеждата и молитвите за по-добри дни. При Trika Trika историята е за това какво се случва, когато си се вкопчил в токсична връзка и как трябва да осъзнаеш стойността си и да кажеш на другия човек, че вече нямаш нужда от неговата енергия в живота си. Trika означава „Напусни я“. Приятелите ми казваха Trika и първоначално не ги слушах. Но, да, вдъхновението ми се дължи най-вече на периода, в който се намирам. Идеите за текста и музиката пък често ми идват във фитнес залата. Там се чувствам най-спокоен и когато ми хрумне нещо го записвам. - Може да не ми личи, но да. - Обичам да прекарвам време със семейството си, защото постоянно работя и пътувам. Когато се прибера вкъщи обичам да не правя нищо. Просто гледам комерсиална телевизия и ям много.", "date": "2019.11.21", "title": "Faydee: Липсваше ми България!"}
{"url": "https://www.monitor.bg:443/bg/a/view/agencijata-po-hranite-otkri-listerija-v-sudjuk-i-skumrija-181394", "text": "Агенцията по храните (БАБХ) е открила два случая на листерия при извънредно взети 300 проби от готови за консумация храни, съобщиха от агенцията. Пробите са взети от три групи продукти, в които е най-вероятно развитието на бактерията: месни сурово-сушени продукти - 143 проби, сирена с кратък период на зреене - 78 проби и пушени, веяни и мариновани рибни продукти 79 - проби. Продуктите са с произход България, Европейски съюз и трети страни. Установени са две несъответствия, за които са предприети всички необходими действия за изтегляне от пазара на засегнатите храни и за предотвратяване на нови случаи на замърсяване. В единия случай бактерията е открита в пушена скумрия на шайби, произведена в България, а във втория в домашен свински суджук, също българско производство. Извънредните проверки са проведени по инициатива на БАБХ във връзка с установени случаи на листерия в храни в кратък период от време. Агенцията провежда редовно мониторинг на храните, пуснати на пазара, с цел проверка на ефективността на прилаганите от производителите и търговците мерки за осигуряване спазването на микробиологичните критерии. В случай на констатирани несъответствия, незабавно се предприемат всички законови мерки за гарантиране на максимална защитата на здравето на потребителите, уверяват от БАБХ.", "date": "2019.11.21", "title": "Агенцията по храните откри листерия в суджук и скумрия"}
{"url": "https://www.monitor.bg:443/bg/a/view/bsp-otnovo-iska-prezidentyt-da-predlaga-shefa-na-kpkonpi-181397", "text": "БСП отново внасят своето предложение за антикорупционния закон, според който не депутатите, а президентът да предлага и назначава шефа на КПКОНПИ. Това стана ясно от думите на лидера на БСП Корнелия Нинова в кулоарите на Народното събрание. Поводът за коментара й бе процедурата за избор на нов шеф на комисията и номинацията на главния прокурор Сотир Цацаров да оглави органа.  Според Нинова целият модел е сгрешен още при създаването на комисията. Тогава техният алтернативен закон бил отхвърлен. Сега го внасят отново, а през това време нямало осъден политик за корупция. Самият председател на комисията се оказал замесен в скандал. Не можело депутатите да излъчват човека, който след това да ги разследва и да се очаква това да бъде обективно.  \"Сега ни предлагат повече от същото\", каза Нинова.  БСП няма да издигат своя кандидатура за комисията, като алтернатива на другите два кандидати - Цацаров и Симеон Найденов от \"Воля\". По думите на Нинова това би било лицемерие. От БСП все още не са решили как ще гласуват в пленарна зала, но Нинова уточни, че тя лично ще гласува против.  Иначе Нинова аргументира предложението президентът да назначава шефа на КПКОНПИ с това, че държавният глава не разпределя публично ресурси, за разлика от депутатите. Очаквайте подробности! ", "date": "2019.11.21", "title": "БСП отново иска президентът да предлага шефа на КПКОНПИ "}
{"url": "https://www.monitor.bg:443/bg/a/view/britanskijat-bejanec-bash-majstori-181396", "text": "Дал Бог добро mate, Вие, хората, които четете рубриката ми в този сайт, както и незнайните читатели на приключенията ми, които ги научават от няколко други сайта, копитащи текстовете ми (be my guests), плюс всичките 697 fans на страницата ми във Фейсбук, заедно с my neighbors от блока ми в кв. „Овча купел“ и братовчедите на Додо от Горна Оряховица (неясно колко на брой), знаете че my name is Конан Дъфи. Британец по рождение, българин по съдба. Обикалям забележителностите в новата ми родина България, събирам печати от 100-те национални туристически обекта и ви разказвам тук нещата, които ме впечатляват. What you don’t know is, че вече съм класически българин домашен майстор. Преживяването ми last weekend е достойно да се включи в списъка на туристическите забележителности на България и да получаваш печат за него. Or maybe да се включи като изискване за получаване на българско гражданство. You know, ако искаш да имаш правото да се наричаш българин, трябва да отговаряш на тези и тези условия описани в законодателството, плюс да се сблъскаш с баш майстори и да се научиш как да се справяш с домашен ремонт. В моя случай всичко започна с едно невинно счупване на бойлера. Доколкото, of course, може да е невинно да се събудиш сутринта, да влезеш в банята и да видиш как огромният 80-литров бойлер тече от всички възможни страни като балон набоден с карфици. При това тече гореща вода, която залива всело намигащия индикатор, which tells you, че по него тече електричество. Ако трябва да бъда честен mate, поназнайвам a little bit за бойлерите. Не се заблуждавайте от изтънчената ми осанка от карикатурата, която намеква за фин dandy, издънка на знатен британски род, been born with the silver spoon в устата. Actually, моят background с бойлерите беше със същия този бойлер. Преди време, когато се счупи бях тръгнал да го сменям, но дойде техник и ми каза най-важната мъдрост за тези магически ел. уреди – „Един бойлер е за изхвърляне, чак когато протече.“ Well, след като той го ремонтира, трябваше да викам друг майстор, който ми каза, че този преди него си е оставил ръцете и сега вече наистина ще ми реши проблема. Но вторият майстор ми каза същата мъдрост. As a matter of fact, цели четирима different майстори един след друг идваха да оправят бойлера. Плащах на всеки един от тях, никой не успя да го направи, но всеки ми повтаряше тази мъдрост. Накрая комшията от 5-ия етаж вляво, Чичо Стоян – учител по музика, ми оправи бойлера при това не за пари, а срещу скромна бирена почерпка в магазинчето пред входа. Чичо Стоян ми каза същата максима, че бойлерът е безвъзвратно загинал чак когато протече. Но ми добави и, че тук по нашия край един мъж трябва сам да може да си прави битовите ремонти, защото техниците these days всичките били баш майстори. Това пък ми даде повод да науча какво actually значи баш майстор и да изгледам поредицата от едноименни филми с гениалния актьор Кирил Господинов, превърнали се в част от българския фолклор. Whatever, тази прекарсна петъчна сутрин, в която бойлерът ми протече вече бях натрупал целия този полезен experience. Затова и моментално поставих правилната диагноза – бойлерът е за смяна. After that, предприех обезопасителни мерки: изключих бойлера от копчето, спрях крана на водата и дори спрях бушона, през който минава захранването за бойлера. Последното не мина безопасно, защото докато налучкам правилния бушон в къщи стана дискотека от постоянно включващи се и изключващи се уреди, а my sweetheart за малко да получи инфаркт от рестартиралия се телевизор в спалнята. Следващата стъпка беше да направя анализ на ситуацията и да набележа необходимите мерки. It took me not much time. Старият бойлер трябваше да се демонтира и да се изхвърли. Трябваш да се купи нов. Аз не мога да свърша нито едно от тези неща. Първо направих research в Гугъл, откъде да купя битова техника. Набелязах няколко големи магазини. Тъй като, както казах преди, вече бях наясно с капацитета на so called баш майстори, потърсих съседа Чичо Стоян. Оказа се, че той е отишъл на турне с класическия оркестър, в който свири на цигулка. Затова трябваше да потърся professional technician. За щастие Гугъл ми даде поне десет резултата с обяви на фирми, които предлагат ремонт и монтаж на бойлери. При това денонощно и то седем дни в седмицата. As I said, вече от доста време съм българин, затова реших първо да се убедя лично. Позвъних най-похвалената фирма, която се рекламираше с това, че реагира на повикване до 2 часа, а на website им имаше мото, че най-добрата им реклама е препоръката на доволните клиенти. Обадих се, възпитан господин ми потвърди, че наистина правят, това което са написали, че правят. Да, наистина реагират до 2 часа и ако утре (в събота) им се обадя ще ми изпратят майстор. Човекът дори ми даде съвет да не си купувам много smart и модерен бойлер, а от по-простите модели, защото са по-издържливи и ми обясни, че вероятно услугата ще ми струва около 100лв. След като бях, calmed, че има на кого да разчитам с монтажа се заех да купя нов бойлер. Естествено в първия магазин от голяма верига за продажба на техника, в който влязох ми обясниха, че могат да ми покажат бойлери само на сайта си, защото „този магазин е малък“, затова потърсих друг магазин от тази верига с надеждата, че е достатъчно голям, за да събере стоката, която иначе твърдят, че продават в него. В края на уморителния ден, прекаран между Люлин, Околвръстен път и Цариградско шосе, след като разговарях с безброй специалисти в продажбата на бойлери и всичките ме увериха, че трябва да си купя възможно най-стария модел, тъй като „новите били страшни боклуци“, все пак избрах моят мечатан нов уред. I turned out, че доставката отнема 3 дни, така че без значение дали има къде да се изкъпя, дори и да го платя веднага, бойлер през уикенда едва ли ще получа. Затова реших да изтърпя тази вечер без топла вода, а next day да помоля Филип от съседния вход, който работи като HR, но има автомобил-баничарка, с който през свободното си време изпълнява куриерски поръчки, да ми помогне с транспортирането. В събота сутринта, заредн с решителност и с нафта в Баничарката на комшията, се отправихме към мечатняи бойлер. Well, оказа се, че в магазина, в който само преди часове съм уговарял как да си купя уреда, actually го нямали в наличност, но провериха във филиала им в кв. „Надежда“, където даже имали два броя. Нов trip до „Надежда“ , нов опит да намеря свободен консултант, който да отговаря за бойлери в магазина, нов опит да избегна рояците от симпатични девойки, които предлагат да си купя нещо на кредит. И след като изчаках въпросния консултант да изслуша 40-минутна лекция от други клиенти, как нищо не разбира от съдомиялни, успях да му се примоля да ми каже как мога да си взема bloody бойлер и да си го платя на касата. Само 1 час по-късно човекът се появи с моя бойлер, но по пътя беше спрян от други клиенти, които обаче бяха въоръжени с най-силното преимущество в България – имаха „свой човек“. Та, въпросните познаваха някаква дама от адмнинистрацията в магазина, която им дойде на помощ и успя да хване продавача, каращ моя бойлер и да го накара да им обясни какъв точно хладилник да си купя. After изчаках хората с връзките да си купят хладилник, най-сетне бойлерът беше в ръцете ми. Щастието беше напът да ме споходи след като платих безпроблемно на касата (цели 2 от 6-те гишета бяха отворени) и напъхахме бойлера в колата. В ранния следобед, бойлерът вече беше в моя коридор и аз най-невъзмутимо си отворих една бира и набрах сервиза, от който ден по-рано ми гарантираха, че ще ми свършат работа. „Да, разбира се, ще ви се обадим до 30 минути, за да ни кажете точния адрес и да кажем в колко часа ще сме при вас“. След този pleasant отговор се заех да търся, кой точно мач дават по телевизията в момента и си отворих още една бира. 2 часа и половина по-късно реших, че може би е добре да им се обадя пак. „Да, господине тъкмо влизам в офиса, ще предупредя дежурния техник и до 5 минути той ще ви се обади“. Още 30 минути по-късно леко започнах да се притеснявам. На третото ми позвъняване същият глас отсреща ми каза, че направо ще ми издиктува номера на дежурния техник и да му се обадя. „Еди-кой си оператор ще предаде на абоната, че сте го търсили“. Тъкмо, когато кръвта на хора завладели цели континенти, течаща в жилите ми започна да кипва, получих SMS, че номерът, който съм набрал вече е достъпен. Реших, че probably има проблем с обхвата. Ново позвъняване. Ново „..ще предаде на абоната, че сте го търсили“. На петия опит, отсреща ми вдигна човек, който очевидно нямаше представа, че някой някъде по широкия свят е разчитал той да му монтира бойлера. „Съжалявам, господине в момента съм в провинцията, най-рано в понеделник мога да ви свържа работа“. Работа, за която ще си платя 100лв. Fair enough! Това не е единственият bloody сервиз за бойлери, който обещава денонощна поддръжка. Две от следващите пет фирми, които потърсих (обещаващи реакция 24/7 при това до 2 часа след позвъняване) ми казаха, че могат най-рано в понеделник да „ми свършат работа“. Третият ми обеща „евентуално утре вечер“, а в последнтие два сервиза директно им бяха изключени телефоните. Така в събота по залез слънце, на втория ден без топла вода взех важно житейско решение. Ще монтирам bloody бойлер с двете си нежни, свикнали да чукат по клавиатурата, ръце. Вижте, винаги съм смятал, че човек трябва да се занимава с това, от което разбира. Ако си достатъчно добър в професията си и изкарваш задоволително заплащане, то трябва да ти служи, за да се сдобиеш с услуги в сферите, в които не си компетентен. Например electrical engineering. Ето, аз съм готов да платя 100лв. за тази услуга, а 100лв. by the way, хич не е малка сума. В страна, в която средната работна заплата е около 1200лв. тези пари се изкарват за почти два дни. Та, дори и аз да съм прекрасен учитител по музика for example и да съм заслужил добро възнаграждение за експертизата ми, това по никакъв начин не ми гарантира, че ще мога да се къпя с топла вода, защото има опасност да попадна на баш майстор. Well, 3 часа по-късно, след две връщания до железарията за „меки връзки“ и 7 клипчета със съвети на руски език в YouTube, успях да взема първия си душ с новия бойлер! Какво се случи със стария не знам. 10 минути след като го бях изнесъл пред входа, вече нямаше и следа от него. Но пък аз се сдобих с нови умения. След като ползвах услугите на Bulgarian автомонтьори и вече знам, че демпферният съединител е адски скъп, а японските дюзи за дизелови двигатели на се рециклират, вече мога да монтирам и бойлери. Благодарение на толкова баш майстори, аз самия се превърнах в майстор. Of course, сега малко ме е страх да не ме заболи зъб, за да не ми се наложи спешно да се обучавам как сам да си направя пломба. Но пък вече съм майстор. Прав беше Бай Стоян – няма значение какво си учил и каква ти е професията, един истински мъж в България трябва да може сам да си прави ремонтите. Иначе, има опасност да попадне на баш майстор.", "date": "2019.11.21", "title": "Британският бежанец: Баш майстори"}
{"url": "https://www.monitor.bg:443/bg/a/view/pochina-aktioryt-vasil-dimitrov-181407", "text": "Големият актьор проф. Васил Димитров, който бе сред доайените в театъра, почина на 85-годишна възраст тази сутрин. Проф. Димитров е роден на 12 август 1934 г. в София. Завършва актьорско майсторство през 1958 г. във ВИТИЗ „Кръстю Сарафов\", след което е играл на сцените на Драматичен театър \"Адриана Будевска“ Бургас , Младежки театър, Нов драматичен театър \"Сълза и смях\" и в Театър 199. Участвал е в над 100 постановки и в над 70 филма. Актьорът е носител и на множество награди, между които Аскеер, и орден „Кирил и Методий“. Освен като актьор се утвърждава и като режисьор и театрален педагог, като след 2001 г. става преподавател в департамент \"Театър\" на Нов български университет. гласят думите на професора по повод неговото призвание.", "date": "2019.11.21", "title": "Почина актьорът Васил Димитров"}
{"url": "https://www.monitor.bg:443/bg/a/view/njama-da-ima-rychno-prebrojavane-na-buletinite-ot-izborite-za-kmet-na-sofija-181408", "text": "Няма да има ръчно преброяване на бюлетините за втория тур на изборите за кмет на София. Това реши състав на Административния съд - София град, пред който щабът на загубилата кандидатка Мая Манолова обжалва изборните резултати. Следващото съдебно заседание ще се проведе на 2 декември, предаде БНР. На 11 ноември Мая Манолова внесе 14 тома доказателства за манипулиране на изборните резултати, като посочи близо 900 протокола и изборни книжа с установени закононарушения и други факти, компрометиращи вота.", "date": "2019.11.21", "title": "Няма да има ръчно преброяване на бюлетините от изборите за кмет на София "}
{"url": "https://www.monitor.bg:443/bg/a/view/borisov-izgrajdaneto-na-transportnija-koridor-8-shte-byde-ot-polza-za-celija-region-vkluchitelno-i-za-hyrvatija-181395", "text": "Изграждането на транспортния Коридор № 8 ще бъде от полза за целия регион, включително и за Хърватия. Това заяви министър-председателят Бойко Борисов в Загреб по време на срещата си с премиера на Хърватия Андрей Пленкович, съобщиха от правителствената информационна служба. Двамата разговаряха в рамките на работното посещение на българския премиер в Хърватия. „Европейската интеграция на Западните Балкани ще продължи да бъде сред основните външнополитически приоритети на България, тъй като тя е инструмент за постигане на стабилност, мир и просперитет в региона. Оценяваме силно заявения ангажимент от страна на предстоящото Хърватско председателство за приемственост по темата от нашето председателство“, посочи той. Във фокуса на срещата бяха консултациите по приоритетите на предстоящото Хърватско председателство на Съвета на ЕС през първата половина на 2020 г., което ще продължи да работи за европейския път на шестте държави от региона. Темата бе поставена високо в дневния ред на ЕС от Българското председателство и бе продължена от австрийското, румънското и сегашното финландско председателство. Бъдещето на Западните Балкани е в ЕС, категорични бяха премиерите Борисов и Пленкович. „Не е възможно да постигнем социално и икономическо сближаване в Европа, ако не подобрим транспортната, енергийната и цифровата инфраструктура в региона и целия ЕС“, отбеляза премиерът Борисов пред Пленкович. Българският министър-председател приветства приемствеността между нашето и предстоящото Хърватско председателство по ключови теми от европейския дневен ред, както и по този толкова важен въпрос – инфраструктурната свързаност. „От особено значение е да се справим с изтичането на мозъци от нашия регион. По тази причина високо оценявам инициативите за младите хора и за създаването на по-добри условия за работа и обучение в техните страни“, посочи премиерът Бойко Борисов. Той заяви подкрепата на страната ни за приоритетните теми на Хърватското председателство като преговорите за новия бюджет на ЕС, задълбочаването на Единния пазар и цифровизацията, инвестирането в образованието и иновациите, които са в основата на нашата конкурентоспособност в глобализирания свят. Двамата министър-председатели обсъдиха задълбочаването на търговското и икономическото сътрудничество между България и Хърватия, както и потенциала за насърчаване на инвестициите и привличането на взаимни инвеститори. Перспективни области за партньорство между българските и хърватските компании са инфраструктурните проекти, туризма, хранителната промишленост, информационните и телекомуникационните технологии, енергетиката. „Споделяме общи интереси по отношение на регионалните инфраструктурни проекти. Затова смятаме, че изграждането на транспортния Коридор № 8 ще бъде от полза за целия регион, включително и за Хърватия, тъй като ще предостави алтернативен маршрут до Черно море – и по-нататък към Каспийския регион и Централна Азия“, каза още премиерът Борисов. Българският министър-председател подчерта, че двете държави съвместно трябва да подкрепят европейската политика за укрепване на енергийната инфраструктура и развитието на проекти, имащи за цел диверсификация на маршрутите и източниците на природен газ. „Разглеждаме като еднакво важни проектите за интерконекторна връзка Гърция - България и терминала за втечнен природен газ на хърватския остров Кърк“, очерта премиерът Борисов. В същия контекст проектът за изграждане на газов хъб на територията на България има за цел да създаде необходимата инфраструктура, свързваща газовите пазари на ЕС със страните от Енергийната общност (Сърбия, Република Северна Македония, Босна и Херцеговина). В рамките на разговора Борисов и Пленкович дадоха висока оценка също на възходящата тенденция в двустранното културно и образователно сътрудничество. Българският премиер остави послание в „Златната книга“ в институцията с пожелание – „За успеха на България и Хърватия“.", "date": "2019.11.21", "title": "Борисов: Изграждането на Коридор № 8 ще бъде от полза за целия регион, включително и за Хърватия"}
{"url": "https://www.monitor.bg:443/bg/a/view/pogreshno-lekuvanata-kashlica-vkarva-v-bolnica-181398", "text": "Детската кашлица е един от най-тревожните симптоми за всеки родител. Едни лекари твърдят, че тя е нормална реакция на организма за очистване, други са категорични, че е предвестник на болест, срещу която час по-скоро трябва да се вземат мерки. Тя не е безопасна, появява се при дразнене в дихателните пътища от механично, алергично и инфекциозно естество. Ако не й се обърне внимание, може да доведе до усложнения, които се лекуват в болнична обстановка, предупреждават педиатрите. В зимния сезон е разпространена поствиралната кашлица, която започва с остра инфекция на горните дихателни пътища в резултат на вируси. След като обаче премине основната фаза на заболяването, тя продължава още две-три седмици. По думите на водещия педиатър д-р Валери Исаев тя е най-тревожната. Съществува и т.нар. повтаряща се, която се проявява поне два пъти в годината в резултат на настинки при смяната на сезоните. При специфичната кашлица, характерна за дадено заболяване, са налице ясно очертани причини, например круп синдром или остър ларингит. Тя е понякога се появява и т.нар. магарешка кашлица. Характерът й се определя от по-нататъшното лечение на детето. Затова родителите не бива да се опитват да го лекуват сами, а да го заведат на педиатър. Неспецифичната кашлица, която също е характерна за зимата, в над 95% се дължи на вирусно заболяване, какъвто е грипът, но може да е причинена и от рино- или аденовируси, известни повече като респираторни. За неспециалиста е невъзможно да определи дали става въпрос за грип или за остро респираторно заболяване, затова не бива да се прибягва към самолечение, особено когато става дума за деца. Най-много родителят може да даде на малчугана чай, в който има мента, мащерка и ехинацея, но всяко сиропче дори да му купува след консултация с лекар. В около 8 – 12 на сто при острите респираторни инфекции дори могат да възникват усложнения. За щастие първичните бактериални инфекции са редки. По-чести са вторичните бактериални, които се появяват като усложнение на остра вирусна инфекция и са по-лесни за лечение, а организмът ги преодолява по-бързо. Няма друг признак в детската възраст от кашлицата, който да се поддава толкова трудно на лечение. Най-често, когато тя не отшумява продължително време, родителите се питат дали има ли някаква неизяснена алергия и какво ли още не. Кашлицата е симптом със защитен характер. В повечето случаи лекарите се стремят не да я потискат, а да я облекчат. Затова се смята, че добрият лекар не я лекува, а я контролира, облекчава и подпомага нейния защитен ефект. Сиропът лекува, но трябва да се подбере правилният. Затова педиатрите са единодушни, че е необходимо родителите да се консултират с лекаря, преди да купят дори от най-реномираната марка. Какъв точно да предпишат докторите се ориентират по това дали пациентът има температура, хрема, тежко дишане или обриви, каквито също могат да се появят. Общопрактикуващият лекар д-р Атанас Пелтеков пък съветва хората да бъдат изключително внимателни, когато купуват хранителни добавки за подсилване на имунитета както за деца, така и за възрастни. Често пъти пациентите не подбират подходящия имунопрофилактичен препарат и хранителна добавка за тази цел. Случва се човек да купува такива изделия, но не от аптеката, а от малки магазинчета, без да е наясно дали това, което е написано върху опаковката, отговаря на истина на съдържанието. Затова хранителни добавки следва да се купуват само от аптеките, казва д-р Пелтеков. Освен това дори и да са много добро качество продължителният им прием може да промени метаболизма на други лекарства, които пациентът приема. Например, ако тя съдържа съставка от червен грейпфрут, може да промени действието на лекарствата срещу високо кръвно налягане, тъй като той засилва действията им, предупреждава той и съветва преди покупката пациентът да се посъветва със своето джипи.", "date": "2019.11.21", "title": "Погрешно лекуваната  кашлица вкарва в болница "}
{"url": "https://www.monitor.bg:443/bg/a/view/315-hil-na-voden-rejim-v-stranata-181393", "text": "315 хиляди душа са на воден режим в страната. Това стана ясно от думите на зам.-министъра на регионалното развитие Николай Нанков. Той е в парламента по повод водната криза в Перник.  Според Нанков водният режим в Перник трябва да е само сутрин или само вечер, иначе щял да бъде не ефективен. \"Кметът на Перник трябва да прецени кой е най-добрият воден режим за града\", допълни той.  По думите му над 75% са водите загубите в Перник. Той опроверга твърдението, че язовир Студена е бил източване, зареди ремонтът на язовирната стена, като каза, че водния източник бил източван само когато бил над 20 млн. куб. метра. Като алтернативи той посочи Долна Диканя, която е най-малко реализуема, тъй като щяло да е много скъпо, а и водата не била годна за пиене. Най-вероятния вариант е Владайския канал, но ще трябвало 1 месец за да бъдат прехвърлени водите от канала към язовира.  Нанков каза още, че през 2018 аварите на мрежата са били 1300, а за тази година до сега са 2700. По думите му с водния режим щели да се увеличават.  Лидераката на БСП Корнелия Нинова ги обвини в безхаберие, като за 10 г. сменили само 0,5 от водопроводната система и прехвърлили вината върху ВиК операторите, директори на дружества и кметовете. В отговор на това в кулоарите Нанков отговори, че соцкметът на Перник се бил забравил с решението за обявяване на воден режим. ", "date": "2019.11.21", "title": "315 000 на воден режим в страната"}
{"url": "https://www.monitor.bg:443/bg/a/view/smut-v-syrbija-zaradi-afera-s-ruski-shpionin-181399", "text": "Президентът на Сърбия Александър Вучич е насрочил за днес в 18 часа заседание на Съвета за национална сигурност по повод възможна шпионска афера, в която руски шпиони вербуват сръбски агенти, пише вестник \"Вечерне новости\". Това стана  , на който се вижда как руският дипломат и служител на военното разузнаване Георгий Клебан дава пари на високопоставен сръбски служител. Записът е бил публикуван на 17 ноември в Ютюб, а неговата автентичност е потвърдена, пише изданието. Вестник \"Данас\" съобщава, че Агенцията за сигурност и информация /БИА/ е потвърдила автентичността на видеото. Началникът на управлението за анализи на БИА Реля Желски заяви за сръбската национална телевизия РТС, че недвусмислено е установено, че на записа е руски разузнавач. На въпрос дали на записа е сръбски агент, служител на БИА или на военното разузнаване Желски не отговори директно и каза, че в този момент не би искал да дава сведения. Вестник \"Политика\" твърди, че видеозаписът, на който предполагаем руски разузнавач дава пари на сръбски офицер, датира от няколко години. Освен това вестникът е стигнал до информации, че лицето, за което се твърди, че е сръбски служител с чин офицер, всъщност не е служител на сръбските служби за сигурност. С други думи това е цивилно лице, което вероятно е търгувало с бизнес данни, пише изданието. Премиерът на Сърбия Ана Бърнабич заяви, че военното разузнаване се занимава с възможна шпионска афера, в която руски шпиони вербуват сръбски агенти, отбелязва \"Политика\". Видеозаписът, който показва как руски разузнавач вербува сръбски агент, най-вероятно е разпространен от американските служби, съобщава белградската електронна медия B92. На видеото, публикувано в YouTube, е записана срещата на двама мъже на паркинг в Земун. Лицето на единия от тях е скрито, за да не бъде разкрита самоличността му. Твърди се, че той е сърбин – „агент, офицер“ от разузнавателните служби на западната ни съседка. Другият, който му дава пари, е Георгий Клебан, подполковник в руската армия, който служи като помощник-пратеник на отбраната в Посолството на Русия в Белград. Видеото се появи първо в   който съобщи за руска и сръбска следа в македонския кървав четвъртък. В момента в Сърбия се чуват гласове с въпроса кой всъщност е направил видеото. Министърът на отбраната на Сърбия Александър Вулин коментира пред \"Танюг\", че \"ситуацията е много сериозна\". Той предполага, че аферата е свързана с решението на Сърбия да остане военно неутрална, въпреки че повечето страни от региона на Балканите се присъединяват към НАТО. Сърбия иска членство в Европейския съюз, но поддържа тесни връзки с Русия. Съюзник на Москва в Европа, Сърбия обещава да стои извън НАТО и отказва да се присъедини към западните санкции срещу Русия заради действията в Украйна. \"Много е важно да се каже, че разузнавателната война, която продължава на територията на Сърбия, и тя фактически продължава, не може да бъде свързана само с Руската федерация. Напротив, други световни сили като САЩ, Франция, както и регионални играчи - Албания и Хърватия, много активно работят за реализиране на техните интереси, което винаги се очаква в политиката и международните отношения, ние сме тук, за да се противопоставим на подобни действия без изключение\", коментира Зелийски. Според \"Радио Свобода\" видеото показва неизвестен сръбски офицер и представител на военното аташе на Русия в Сърбия. Твърди се, че става въпрос за \"вербовка на агенти за руски шпиони\".", "date": "2019.11.21", "title": "Смут в Сърбия заради афера с руски шпионин"}
{"url": "https://www.monitor.bg:443/bg/a/view/20-hil-vagona-s-pesticidi-sa-prysnati-po-nivite-181276", "text": "Това е той: l Стоилко Апостолов е член на УС на Международната федерация на движенията за биологично земеделие IFOAM - Organics International  в ЕС. Той е управител на Фондация „Биоселена”. Един от най-големите застъпници за въвеждане на Наредба 26 на МЗХГ, която позволи директни продажби от фермите на животински продукти. - В момента тече проучване на експерт, който е с много по-голям опит от мене. Той е хърватин. Той прави ретроспекция по прилагане на тези мерки в няколко страни от ЕС, където има данни и съмнения за злоупотреби. В Хърватска, например също има такива примери. - Мисля, че възможността за получаване на пари е огромна притегателна сила. Също така там, където става дума за огромни площи, само с контролни и административни мерки не могат да се пресекат злоупотребите. Колкото и политическа воля да има, колкото и да се налагат санкции, опитът ми показва, че ще бъде много трудно. Единственият ни шанс да станем по-нормални, е като се ограничи апетита на такива големи земеделци, защото лакомията е страшно нещо.    - Давам пример с плащанията за планински райони. Има такова изискване, според което фермерът за първите 50 дка, които обработва, получава 130 евро за 1 ха, от 50-100 дка по 100 евро за 1 ха и когато обработва от 100 до 1000 дка получава 30 евро за 1 ха. Колкото повече обработва, толкова по-малко получава субсидии. Предполага се, че над 1000 дка той ще получава от оборота на продукцията, която произвежда. Така с над 1000 дка подпомагането ще падне, апетитите ще са по-малки. Това плащане се прилага много успешно в Швейцария, известно е като модулация. Там след 1000 дка не получават абсолютно нищо.    - Аз практически не си го представям. Всяка култура има различен период на прибиране. Много ще се радвам ДФЗ да прави контрол на културите на полето, но не виждам как ще стане.  - Първо, хората с много пари, могат да си позволят да избегнат такива санкции. При 3000 бенефициенти и 50 хил. ха, които се обработват, не ми е ясно какъв капацитет трябват да имат ДФЗ, та да извършва проверки от Силистра до Петрич. Не си го представям, че е възможно.   - Има си изисквания, тези фирми минават през акредитация, чуждите ползват акредитацията от държавата от която идват. Не съм запознат с този бизнес, но щом има такива случаи на нарушения, значи има и такива, които не си вършат добре работата. - На първо място трябва да се каже, че има разлика между нас и другите страни в структурата на производството. Защото, ако в другите страни една семейна ферма съществува от 250 години и обработва 350 или 400 дка и е минала на биопроизводство, защото има съседи или клиенти, които искат биопроудкция, която да купуват, то мотивацията на семейството е заради търсенето, цената, пазарното предимство. При нас имаш земеделец, който обработва 50 хил.дка. Той е видял, че има още едни пари, които да вземе на ха, намерил си е сертифицираща фирма, която да си затвори очите и да му даде сертификат. Неговата мотивация е съвършено различна, освен това в повечето случаи става дума за арендатори, които обработват чужди земи. Ситуацията е много комплексна, отговор не може да се даде еднозначно. За мен водещ е интересът. Мисля че от самото начало трябва да се пресече, отколкото да се чудим как да запушваме после дупките.  - Няма еволюция, има чисто нов регламент, който влиза в сила през януари 2021 г.  Ще има стандарти за отглеждане на зайци, за елени и др. Едно от новите неща, което касае системата за контрол, е, че ще се дава право на групова сертификация. Група от малки производители до определен оборот могат да си направят малка организация, да си създадат вътрешен контрол и така да получат сертификат за био. Другият проблем са пестицидните отпадъци, която е голям препъни камък в дебата.   - Европейската комисия взе двояко решение, че държави, които решат да въведат нулеви отпадъци от пестициди при биопродуктите, нямат право обаче да спират продукти на пазара си, които са произведени в страни членки на ЕС, но нямат въведено изискване за нулеви отпадъци от пестициди.   - Така, ако се открие минимално количество от пестициди в страна с нулева толерантност ще лиши фермера от сертификат за био, а в страната където няма такива изисквания фермерите ще може да продава в страната, където е решено да е нула толерантността. ИФОАМ настояваше да няма такова изискване за нулево ниво.   - Защото на всички е ясно, че в днешно време няма страна, където пестицидите да не се продават и използват масово. В България 1% от земята е био, това означава, че останалите са с пестициди. Този един процент не е изолиран и под похлупак. И затова в Германия има частни организации, които са въвели норма от 0,01 мг съдържание на 1 кг биоплодове или зеленчуци и др. Но са намирани и 0,05 мг в 1 кг. Продуктът обаче се продава като биологичен. Защото е чист в сравнение с конвенционалния, в който нормата за съдържание на пестициди е 150 мг на 1 кг . Щом конвенционално произведения може да се яде от човека и нищо да не му стане, едва ли ще му стане нещо от тези 0,005 мг. Въпреки това, когато съдържанието е над 0,01 мг на 1 кг, сертифициращата фирма прави разследване откъде се е появил, има ли вина фермера, дали той не е ползвал препарат, дали не е от съседите. Трябва за всеки конкретен случай да има решение. Ако превишението е десет пъти, продуктът се спира и унищожава.   - Трябва да е гъвкав контролът, защото светът не е разделен на бяло и черно и биофермерите не са изолирани от стени в лабораторни условия. Много често страдат от останалите си колеги. Но не можем да кажем, че другите са престъпници, защото пръскат с химия. Напротив, това е позволено при производство на конвенционално земеделие. Те пръскат с всичко, което е разрешено и до което имат достъп. По-скоро проблемът е, че регулацията в целия сектор на земеделието трябва да се затяга. Тоест това огромно разнообразие от пестициди, които се ползват полека лека да се намаляват.  - Последните данни, които излязоха на Евростат са, че 400 хил. тона пестициди са употребени в ЕС през 2016 г. Ако си представим, че 20 тона събира един жп вагон, то означава, че 20 хиляди вагона пестициди за една година са изсипани в нивите.", "date": "2019.11.21", "title": "20 000 вагона с пестициди са пръснати  по нивите  "}
{"url": "https://www.monitor.bg:443/bg/a/view/bashar-rahal-vodi-zavryshtane-na-berlinale-181264", "text": "Българският филм „Завръщане“ се отправя към един от най-елитните филмови фестивали по света – Берлинале. Лентата, режисирана от Ники Илиев, ще направи десант в германската столица през месец февруари догодина. Представянето в Берлин ще е поредният успех в архива на заглавието, грабнало интереса на над 80 000 български зрители в рамките на 5 седмици и спечелило позитиви от премиерите си в Лондон, Матера и Черна гора, където режисьорът и продуцентът Богомил Грозев се поклониха пред публиката в понеделник вечерта. Освен да запознае и фестивалната аудитория с пътешествията между спомените и настоящето на групата от четирима приятели, показването на „Завръщане“ в Берлинале има и друга цел – да позиционира заглавието и на международния пазар. В тази посока екипът работи съвместно със съветник по закупуването на филмово съдържание в гигантa Miramax, в чиято биография влиза и 15-годишен стаж като агент по продажбите на MGM. „С този агент работя от доста години. Той продаде \"Код Червено\" на около 130 държави. обясни пред „Монитор“ Башар Рахал, който не само участва в „Завръщане“, но е и негов продуцент. Прожекцията в рамките на Берлинале далеч няма да е единствената за филма зад граница. Любителите на седмото изкуство във Виена също ще могат да му се насладят, като представянето в австрийската столица е планувано за февруари. „Също така съм в преговори за Канада“, добави Рахал, чиито детски спомени градят немалка част от сюжетните връзки в „Завръщане“. На въпроса кой е коментарът за филма, успял да го разчувства най-силно продуцентът отговори: „Малко звучи странно, но най-трогателния коментар получих от самия Ники Илиев , точно след прожекцията в Лондон, когато ми каза, че не иска да работи над други филми без мен“.", "date": "2019.11.21", "title": "Башар Рахал води „Завръщане“ на Берлинале"}
{"url": "https://www.monitor.bg:443/bg/a/view/tir-izletja-ot-most-na-avtomagistrala-trakija-181389", "text": "ТИР е излетял от мост на автомагистрала „Тракия“ в района на ханче “Калугерово“. Това съобщиха очевидци. Инцидентът е станал в сряда вечерта, като по чудо шофьорът е невредим. Най-вероятно водачът на товарното возило или се е унесъл, или нещо е отклонило вниманието му за кратко и той е изгубил управлението на камиона. ТИР-ът е напуснал аутобана и през моста и предпазна мантинела е полетял надолу.  ", "date": "2019.11.21", "title": "ТИР излетя от мост на автомагистрала “Тракия“"}
{"url": "https://www.monitor.bg:443/bg/a/view/izpisvat-uchenicite-prieti-v-bolnica-sled-hranitelno-otravjane-v-jambolsko-181385", "text": "Днес ще бъдат изписани 22-те деца от ямболското село Хаджи Димитрово, които в понеделник вечерта бяха приети в болница по спешност след хранително отравяне. Директорът на училището в Дражево, където учат децата от Хаджи Димитрово, каза, че във вторник е имало повече отсъстващи деца, но в сряда посещаемостта е била много по-висока. Тя изрази надежда, че обстановката ще се нормализира до края на седмицата, предаде БНТ. Кметът на Хаджи Димитрово допълни, че досега не е имало подобен случай. Няма и сигнали за постъпили нови оплаквания от децата. Родител на дете сподели, че не е бил притеснен, тъй като работи като образователен медиатор в училището. Някои родители са били по-притеснени, но лекарите с грижата си за децата са успокоили обстановката, коментира той.", "date": "2019.11.21", "title": "Изписват учениците, приети в болница след хранително отравяне в Ямболско"}
{"url": "https://www.monitor.bg:443/bg/a/view/3-godishnijat-aleksandyr-se-vloshil-4-chasa-sled-priemaneto-mu-v-bolnica-181387", "text": "Четири часа след приемането на 3-годишния Александър в болница състоянието му се е влошило. Това заявиха пред Би Ти Ви доц. Атанас Мангъров, специалист по инфекциозни болести, и проф. Иван Литвиненко от детската болница. \"На Александър е направена пълна кръвна картина и рентгенография, които показват 98% насищане с кислорород - това показва, че няма тежка пневмония. И ние, лекарите, преживяваме всеки такъв казус. Трябва да се оценява и как това дете е дошло. Никой не е убеждаван да не бъде прието в болница детето\", каза проф. Литвиненко и добави, че за Александър е направено всичко необходимо. Според доц. Мангъров момченцето е трябвало да бъде заведено в инфекциозната болница. Окончателните резултати от назначената проверка зависят от резултатите от патоанатомичните препарати. Детето почина преди дни, след като бе водено от родителите в три столични болници. В сряда премиерът Бойко Борисов поиска здравният министър Кирил Ананиев временно да отстрани директорите на тези болници - Правителствена, детската и Пирогов, до изясняване на случая. Междувременно 102 лекари се подписаха под декларация в защита на директора на столичната Педиатрия и на екипа, поел случая на 3-годишния Александър. \"Имало е предложение детето да се хоспитализира в други болници в съседство, защото детето не е било оценено като тежко. Самата майка е настоявала да бъде прието тук. Детето е прието, направени са му изследвания”, заяви д-р Димитър Калайков, зам.-директор на педиатричната болница. Той потвърди, че има случаи на върнати деца, но това се случвало обикновено през зимния период, когато има повече заболели. „Нашата болница има само 87 легла, запълват се много бързо. Не е много често, но се случва да ги препращаме към други лечебни заведения”, заяви д-р Калайков. Проф. Радка Тинчева категорично отрече деца да са преглеждани или настанявани за лечение във фоайето и коридорите на болницата. „Не съм виждала да се преглежда дете в коридора, нито да се настанява в коридора”, заяви проф. Тинчева. „Много опасен е този феномен, в който в един ден се обезглавяват 3 болници. Много опасен е фактът да се вменява вина на човек, която не е доказана”, заяви д-р Даниел Илиев.", "date": "2019.11.21", "title": "3-годишният Александър се влошил 4 часа след приемането му в болница "}
{"url": "https://www.monitor.bg:443/bg/a/view/razbiha-doma-na-vselenskija-patriarh-181384", "text": "Трима маскирани мъже влезли с взлом в къщата на Вселенския патриарх Вартоломей в Истанбул, пише вестник Катимерини. Престъплението е станало в събота вечерта, като за него съобщава гръцката диаспора в града на Босфора. Патриархът на Константинопол бил на проява извън дома си и само една прислужница била в къщата по време на взлома. Извършителите били записани от охранителните камери да влизат в къщата, която се намира в комплекс с частна охрана. Все още не е ясно дали са откраднали нещо. Турската полиция започна разследване на случая, който предизвиква въпроси как тримата извършители са успели да заобиколят частната охрана на имота.", "date": "2019.11.21", "title": "Разбиха дома на Вселенския патриарх"}
{"url": "https://www.monitor.bg:443/bg/a/view/rektori-na-noj-sreshtu-promenite-v-zakona-za-vissheto-obrazovanie-181373", "text": "Скъсяването на срока на програмната акредитация на професионалните направления, създаването на националната карта на висшето образование и краят на „летящите професори“ са само част от промените в Закона за висше образование, срещу които ректорите на вузовете скочиха, преди да започне тяхното обсъждане на комисия, сочи справка на „Монитор“ сред изпратените от тях становища. Това се случва, след като две години те обсъждаха какви да бъдат новостите и всички бяха изразили съгласието си пред образователния министър Красимир Вълчев. Несъгласие с пет от предложените промени е отбелязал председателят на Съвета на ректорите проф. Любен Тотев. Едно от тях е създаването на национална карта на висшето образование, която трябва определя професионалните направления, които са необходими за съответните региони. В съответствие с нея пък Народното събрание предлага откриването, преобразуването, преименуването или От името на ректорите Тотев обяснява, че картографирането няма да служи просто за ориентир за мрежата от професионални направления у нас, каквато е била тяхната идея преди три години, а ще бъде „инструмент за централизиране на решенията за разкриване на нови звена и направления, което заменя академичната автономия с административен подход и е потенциално опасно за развитието на системата“. В становището се посочва още, че това, от една страна, може да наруши автономията на вузовете, а от друга, да се фиксира сегашното положение, при което големи университети с добра оценка от рейтинговата система нямат филиали, докато други, по-малки са се разпрострели в няколко региона. По същата причина Съветът на ректорите не подкрепя и установяване на мораториум върху нови вузове и филиали. Това нямало да спре разрастването на система за висше образование, а ще установи трайно сегашното положение. В своето становище ректорът на СУ „Св. Климент Охридски“ проф. Анастас Герджиков също посочва, че трябва да се обърне внимание на мнението на Съвета на ректорите. Мнението на ректора на ВТУ „Св. св. Кирил и Методий“ проф. Христо Бондиков за националната карта е още по-крайно. Според него тя ще наруши конституционното право на образование на всеки. Проф. Бондиков смята, че ограничаването на достъпа до образование в избран университет е дискриминационно. В същото време създаването на национална карта е подкрепено от Съюза на учените в България. Според тях много специалности са дублирани, и то в университети, за които дадено направление не е специфично. Освен това според съюза те Промените в Закона за висшето образование, свързани с акредитацията на университетите, също срещат отпора на ректорите. С тях се фиксира период, на който програмната акредитация да се прави – четири години. Ректорите обаче смятат, че това води до ощетяване на някои университети, при които процедурата се провеждала на шест или пет години. Затова те предлагат програмната акредитация да се прави на шест години, които са равни на институционалната. От Съвета на ректорите посочват още, че новият начин на формиране на институционална акредитация - като среднопретеглена стойност на последно дадените оценки по всички професионални направления и специалности от регулираните професии, пък ще доведе до нейната промяна всяка година. Краят на „летящите професори“ и възможността на един преподавател да участва в акредитация само на един ВУЗ също е определена като дискриминационна от ректора на ВТУ. Според него това водело до трупане на опит и не пречело на работата му в единия или в другия университет. Бондиков предлага да няма промени и един преподавател да може да участва в акредитация на два вуза или, ако промяната бъде приета, да има гратисен период. В закона се регламентира и дейността на двете технологични гимназии към Техническия университет в София - УЕС и Професионалната гимназия по компютърни технологии и системи (ПГКТС). Председателят на Съюза на българските учители Янка Такева обаче заявява, че не са съгласни към висшите училища да се откриват средни училища, тъй като смята, че това е „опит за намеса и приватизиране на средното образование“ и ще наруши правото на равен достъп до обучение. От ТУЕС оборват Такева, като посочват, че тази практика съществува от 30 години, приемът в гимназията се осъществява по утвърдената система на МОН и всеки има равен достъп до нея. От гимназията допълват още, че промените не са в разрез с нормите на Закона за предучилищно и училищно образование, както Такева посочва, а ги допълват.", "date": "2019.11.21", "title": "Ректори на нож срещу промените в Закона за висшето образование"}
{"url": "https://www.monitor.bg:443/bg/a/view/gugyl-zatjaga-pravilata-na-politicheskata-reklama-181386", "text": "Google планира да затегне политиката относно политическата реклама. Това се посочва в изявление, публикувано в сряда на нейния уебсайт. В изявлението се подчертава, че Google ограничава възможността да насочва материалите на кампанията към конкретни потребителски групи. Представителите на компанията отбелязват, че ще бъде възможно да се ориентира политическата реклама само според следните критерии: възраст на потребителите, техния пол и местоположение. Ще бъде приемлива практика, включваща показването на тези материали пред публиката във всеки контекст. Например тези, които четат статия в интернет по икономическа тема в интернет. Новите правила ще влязат в сила във Великобритания до седмица, в други страни в Европейския съюз - до края на тази година. Google ще прилага тези стандарти, за да работи по целия свят от 6 януари 2020 г. Компанията заявява, че предприема мерки за предотвратяване на разпространението на съзнателно невярна или подвеждаща информация относно изборите по целия свят. Както е обяснено в изявлението, това може да бъде например твърдения за смъртта на един от кандидатите, отлагането на изборния ден или гласуването може да стане чрез изпращане на съобщение от мобилен телефон. Освен това Google отбелязва, че противодейства на разпространението на фалшиви видеоклипове, създадени по такъв начин, че да изглеждат като истински записи на изказванията на кандидатите. Компанията обещава, че ще предостави повече информация за клиентите на политическата реклама, за това, към кого са насочени материалите на кампанията, каква публика може да ги види. Както е посочено в изявлението, част от тази информация, която се отнася до изборите в САЩ, ЕС и Индия, вече е достъпна за потребителите. Както обясниха представители на Google, тя възнамерява да предприеме мерки за \"укрепване на доверието на избирателите в политическата реклама\", публикувани в нейните платформи. Говорим за реклами, които се показват в услугата за търсене на Google и в портала на YouTube в компанията и също са поставени в някои сайтове.", "date": "2019.11.21", "title": "Гугъл затяга правилата на политическата реклама"}
{"url": "https://www.monitor.bg:443/bg/a/view/prodavame-kolata-samo-s-ocenka-ot-zastrahovatel-181377", "text": "Покупко-продажбата на автомобили вече става само след представена оценка на возилото от лицензиран застраховател. В документа трябва да бъде посочена данъчната оценка на колата, която е изготвена от застраховател или брокер. Самата оценка пък се изчислява по немската система „Шваке“, която се ползва и за изчисляване на застраховки „Каско“. Целта е колите да не се продават на изкуствено занижени по документи цени, като така ще постъпват повече пари в бюджетите на местната власт. и така се избягват високите местни данъци и нотариални такси за прехвърлянето му. След промените обаче тези практики се пресичат. Така според новите изисквания само 349 брокери на застрахователи в цялата страна могат да издадат нужния за продажбата документ. Пълен списък на упълномощените брокери пък е публикуван на сайта на Комисията за финансов надзор (КФН). Промените не се отнасят към законодателството, а става въпрос за нововъведения във вътрешната организация на НФН. Преди това оценка можеше да се дава и от търговски брокери, които често я занижавали, като по този начин ощетявали общината, обясни пред „Монитор“ председателят на Дисциплинарната комисия на Нотариалната камара Димитър Танев. Измененията, чрез които се постига реална оценка на автомобилите, ограничава възможността за злоупотреби. Напоследък случаите на занижени оценки са намалели, коментира заместник-председателят на Нотариалната камара Луиза Стоева. Единственото искане за законодателна промяна, което бихме могли да имаме, е да се въведе единна рамка за оценяване на автомобилите - да няма значителна разлика между колите от една марка и с еднакви характеристики, обясни тя. В резултат на нововъведенията и надзора от Нотариалната камара се постига по-голяма събираемост на данъците, заяви председателят на камарата Красимир Анадолиев пред „Монитор“. Контролът за правилното изпълнение на процедурите по покупко-продажба на автомобили, налаган от нотариусите, постъплението на данъци се увеличава и съответно бюджетът за социални придобивки на общините се разраства. В резултат на това Националното сдружение на общините в Република България изказа своята благодарност към камарата за сътрудничеството, което осъществяват. Комисията за финансов надзор съобщи, че работната група след половин година работа е готова с при цените на задължителната застраховка \"Гражданска отговорност\". Идеята на нововъведението е шофьорите с повече нарушения да плащат повече, а изрядните - по-малко. Работната група предлага две алтернативни скали за бонус-малус: едната с 15 (петнадесет класа) при базов \"неутрален\" клас 6, пет класа \"бонус\" и девет класа „малус“. При нея в най-облагодетелстващия \"бонус\" клас се реализира отстъпка от 23% от базовата премия, а в най-утежняващия \"малус\" клас е с увеличение от 400%. Втората скала съдържа 20 (двадесет класа) при базов \"неутрален\" клас 8, седем класа \"бонус\" и дванадесет класа малус. При нея в най-облагодетелстващия \"бонус\" клас се реализира отстъпка от 25% от базовата премия, а в най-утежняващия \"малус\" клас също е с оскъпяване от 400%. Максималният малус, вдигащ цената на полицата четири пъти, ще позволи по-големи отстъпки в бонус класовете, смятат авторите на документа. И двете предложени скали са разработени от консултанта и на база на изчисления индекс на издръжливост са сред най-балансираните от всичките единадесет предложени варианта. Така „вратичката“, при която собственикът препродава фиктивно колата си, за да избегне негативната оценка, ще бъде обезмислена. но при следваща препродажба натрупаните \"малуси\" ще се вземат предвид, така че следващият собственик да се окаже в същия \"бонус-малус\" клас, който би имал, ако собствеността не е била прехвърляна. Носители на \"бонус-малус\" класа се предвижда да бъдат и собственикът на колата, и шофьорът, но на отделни основания - собственикът може да се разпорежда с превозното средство и да решава кой ще го управлява, а шофьорът действа в конкретната пътна обстановка. Предвижда се да се отчита това, че не всички коли на един собственик се карат с еднаква степен на риск и нарушенията на една кола няма да влияят на останалите. Собственикът ще обявява водачите в полицата и ако не го направят. Новите предложения изключват варианта, според който колите на държавната администрация да не подлежат на същия режим.", "date": "2019.11.21", "title": "Продаваме колата само с оценка от застраховател (ТЕМАТА)"}
{"url": "https://www.monitor.bg:443/bg/a/view/oshte-signali-za-prehvyrljani-deca-mejdu-njakolko-bolnici-181388", "text": "След случая на 3-годишното дете, чиито родители са търсили помощ в три болници преди то да издъхне в „Пирогов”, до Нова телевизия са достигнали много подобни сигнали. Родители разказват, че и на тях им се налагало да чакат с часове пред педиатричната клиника в София. А много от тях са били препращани към други болнични заведения. Причината не е изненада, тя е все една и съща – в педиатрията няма място. Повечето родители се притесняват да застанат пред камера. Осмеляват се Лора и Георги Стоилови, чиято дъщеричка само преди няколко месеца е била на косъм от смъртта заради разиграване между болници. „Едните нямат хирург, другите нямат ехограф. Родителите са в някаква безизходица”, разказва Лора Стоилова. „Всеки родител, който се е сблъсквал с това нещо, знае, че трябва да обиколи няколко заведения, няколко кабинета”, коментира Георги Стоилов. „Понякога нямаш това време. Ние загубихме 2 дни, които можеше да са фатални”, обяснява Лора. Един кошмарен уикенд, който семейство Стоилови няма да забравят никога -  невярно поставена диагноза, липса на места в болници, недостиг на медикаменти, недостиг на специалисти, забавяне на лечението и неяснота кой може да помогне на 3-годишно болно дете. С всичко това се сблъскват Лора и Георги през март тази година.", "date": "2019.11.21", "title": "Още сигнали за прехвърляни деца между няколко болници "}
{"url": "https://www.monitor.bg:443/bg/a/view/dimityr-margaritov-10-ot-tyrgovcite-sa-s-narushenija-pokraj-chernija-petyk-181367", "text": "В социалните мрежи използват известни личности за реклама на продукти дори без да знаят, казва в интервю за \"Монитор\" председателят на Комисията за защита на потребителите - Кампаниите наистина започнаха. Всъщност през последните години те дори се разпростират в един по-широк период от време. А в самото начало се провеждаха само за ден или за един уикенд. Виждате, че някои търговци дори обявяват Черен ноември и в рамките на целия месец имат кампании за намаления. Точно тук трябва да бъде повишено вниманието на потребителите, защото разширяването на периода създава рискове от фалшиви намаления, за опит на някои търговци да представят намаляването на стоката на няколко етапа, така че да създадат впечатление, че то е голям процент. Когато се прави анонс за намаление на цената, трябва да се види на каква стойност е била стоката непосредствено преди намалението. Затова и ние сме на терен още от края на октомври, за да проследим динамиката в тези цени. Това се случва и в онлайн пространството. - Да, както казах проследяваме динамиката на цените, но извършваме и превантивни проверки. Те не са непременно по сигнали на потребителите. Интересен факт е, че въпреки повишения темп на пазаруване по време на тези кампании, жалбите не се увеличават значително. Въпреки това, ако направим някакво социологическо проучване, сигурно доста хора ще кажат, че имат съмнение в коректността на тези кампании. Ние искаме да съдействаме, включително с превантивни действия и чрез медиите да посъветваме хората за какво да внимават. Основното е свързано с това да се гледа реалната цена на стоката, която сме решили да закупим, а не толкова да се доверяваме на процента намаление. Той може да е показан с големи числа на витрините на магазина или с друг шрифт. - Да, един от триковете е свързан с обявяването на някакъв процент намаление, който впоследствие се оказва, че не се отнася за целия асортимент в търговския обект или онлайн магазина. Целта е да се привлече внимание. Впоследствие може да се окаже, че повечето неща са на реалните им цени или малко по-евтини. Ние имаме решение на комисията в тази посока, квалифицирали сме това като нелоялна търговска практика. Така че определено това са нарушения, за които се налагат санкции. - Говорим за проблемите, които може да се срещнат на пазара по време на тези кампании, не е задължително да са масови практики. Просто обръщаме внимание на рисковете, които потребителите може да срещнат. Иначе статистиката показва дори, че без да са прекалено големи реалните проценти на намаленията, България попада в страните, където очакванията на потребителите и реалните намаления на стоките почти съвпадат. Но тук говорим в пика на кампанията Черен петък. Така че има рискове на пазара, но като цяло доста голяма част от тези оферти съответстват на изискванията на закона. Може би една особеност на българския Черен петък в сравнение с държави, в които е възникнал преди много години като търговски модел, е, че при нас няма такива бомбастични намаления, втурване на маси хора още с отварянето на магазина. Вярно е, че у нас пазарът не е с такива обеми, но като цяло по-скоро се наблюдава коректно обявяване на цената. - Да, имаше дори статистика от миналата година, която показа от порядъка на 400 лева средно, което е доста голяма сума според мен, като се има предвид стандартът на българина. Това означава, че хората са подготвени до голяма степен, проучили са динамиката на цените, следили са как се променят. Но освен като изводи за кампанията можем да направим заключения и за повишаване на потребителската култура. - Да, като че ли е по-подготвен. Хората следят в интернет предлаганите стоки и сравняват цените. Получавали сме жалби от потребители, които показват, че те изключително грамотно са проследили какво се случва и са установили, че има някакъв проблем. Например миналата година санкционирахме един търговец в интернет, защото в жалбата на потребителя и при наша проверка се установи, че няколко дни преди старта на кампанията завишава цените на стоките и след това анонсира процент намаление, който обаче е нереален. - Има, правим не по-малко от 250 проверки само в рамките на тези няколко дни покрай кампанията. В около 10% от случаите има нарушения, за които се налагат санкции. Те могат да са от различно естество. Въпреки че ние можем да говорим като цяло за ноември и декември като месеците с големи намаления. Следновогодишните също стават доста популярни, после идват великденски празници. Така че винаги сме в ситуация с анонсиране на такъв тип оферти, така че има рискове. Относно санкциите палитрата е доста широка. Ако става въпрос за административно нарушение от рода на това, че информацията не е на видно място, че в търговския обект не се поддържа регистър на рекламациите, тогава санкцията може да достигне 3000 лева. Но ако говорим за нелоялна търговска практика, когато има заблуждаваща информация, тогава глобата може да достигне и 30 000 лева за първо нарушение. Ако за една година търговецът извърши повторно, може да достигне и 50 000 лева.   - Мисля, че да. Дали обаче спрямо всички търговци този ефект е достатъчно силен, защото търговците имат различни продажби, не мога да кажа със сигурност. Затова има различен подход в различните държави, като на някои места се налага като санкция процент от оборота. Но така или иначе подобни практики удрят по авторитета на търговците. За да имат редовни клиенти, трябва да са лоялни към тях. - Тук нещата минават на емоционална плоскост. Докато в кампаниите Черен петък и при други сезонни намаления хората разсъждават по-рационално, подготвят се предварително, за да задоволят конкретни потребности. Имали са достатъчно време да премислят, а не да купуват нещо импулсивно. А когато говорим за Коледа и Нова година, потребителите вземат решения изцяло под влияние на емоцията по време на предпразничната еуфория. За съвсем кратко време трябва да помислим за подаръците, за трапезата, самите ние да си купим нещо, което ще ни повдигне духа. Това създава предпоставки покупките да бъдат неизгодни за нас. През последните години се наблюдават и по-иновативни опити за привличане на вниманието, които не са чак до там законосъобразни. - Ще посоча две неща и те се разпространяват предимно при онлайн пазаруването и през социалните мрежи. Едното е използването на известни личности и тяхното отношение към даден тип продукти. Тук обаче проблемът може да е, че самият човек не знае, че се използва неговото име. Освен че се заблуждава потребителят, това е и престъпление. Но хората трябва да бъдат подозрителни от такива анонси от известни хора из интернет, особено за продукти, които едва ли не за един миг ще решат всичките ви проблеми. Другото е т.нар. разказване на истории. В класическата реклама нещата са ясни, представя се един продукт. Сега с разказването на истории, със споделянето на мнения подсъзнателно може да бъде внушено припознаването на този продукт. Така неусетно решавате да си купите продукта. - Не само, наблюдава се от известно време, но предполагам, че сега ще бъде засилено. Шансът да се доверим е голям. - Наистина тогава се отчита повишаване. Но това се дължи на факта, че търсенето и предлагането са по-големи. Повишаването на едното естествено води до повишаването на другото. Но хората трябва да внимават, когато купуват с потребителски кредити, защото е възможно да им бъдат предоставени по-неизгодни условия и да се окаже, че с настъпването на Новата година са обвързани с договори, в резултат на които трябва да заплащат по-високи такси. - Така е. Възможно е това да е измама. Попадали сме на такова нещо и преди. Но тук става дума за покупка извън търговския обект. Дори да се е случила при спазване на закона, потребителите трябва да знаят, че имат право да върнат стоката за 14 дни, ако обаче не са я разопаковали и ползвали. В противен случай правото на отказ може да не се приеме. Ако след няколко дни установите, че не искате да ползвате тези продукти, може да върнете стоката, ако това е станало извън търговския обект. - Да, извършваме проверки, включително с таен клиент. Има проблеми в такъв тип анонс, явно информацията не е представена достатъчно ясно. Дори да купите стоката на разсрочено плащане, това си е потребителски кредит. Преди години имаше такива презентации, които се правеха предимно пред възрастни хора. Канеха ги на екскурзия и представяха някакви продукти уж с лечебни свойства. Така хората ги купуваха на място, подписваха договори. Тук трябва много да внимавате, защото когато има положен подпис и е изпуснат 14-дневният срок, става трудно да търсите правата си. Димитър Маргаритов е председател на Комисията за защита на потребителите от 27 март 2015 г. Завършил е право в СУ „Св. Климент Охридски” Има специализации и допълнителна квалификация в различни области Работил е в Министерството на външните работи, Министерството на образованието и науката, Министерството на регионалното развитие и благоустройството и др. Роден е на 31 юли 1975 г. в гр. Плевен", "date": "2019.11.21", "title": "Димитър Маргаритов: 10% от търговците са с нарушения покрай Черния петък"}
