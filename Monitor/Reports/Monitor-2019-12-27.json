{"url": "https://www.monitor.bg/bg/a/view/aec-kozloduj-prikluchva-2019-g-s-proizvodstven-rekord-184421", "text": "За АЕЦ „Козлодуй” отминаващата 2019-а ще бъде годината с най-високото производствено постижение в експлоатационната история на 5 и 6 блок досега, съобщиха от пресцентъра на атомната централа. От 1 януари до 09:00 ч. днес, 27 декември, при спазване на всички изисквания за безопасност, атомната централа произведе 16 315 212 МWh електроенергия. Това надхвърля количеството, отбелязало предишния годишен производствен рекорд, постигнат през 2011 година. С още 240 000 MWh, които се очаква да бъдат генерирани в оставащите до края на декември дни, произведената през тази година електроенергия ще бъде 16 555 000 МWh. Този резултат на АЕЦ „Козлодуй” се нарежда сред водещите световни постижения на атомни централи, експлоатиращи реактори от същия тип, и поставя достоен финал на 2019-а, в която бяха отбелязани 45 години от началото на експлоатацията на атомната централа.", "date": "2019.12.27", "title": "АЕЦ „Козлодуй” приключва 2019 г. с производствен рекорд"}
{"url": "https://www.monitor.bg/bg/a/view/godishen-monitoring-2019-g-184431", "text": "В началото на януари разни хора се разсъбличаха най-безсрамно със и без повод. Тази работа не е като оная, но крайната цел е една – сеир да става. Само гевезетата на Цветан Василев не смееха да си смъкнат гащите, да не им изпаднат коледните бонуси от там. Всичко тръгна оттам, че стотици чалнати люде се возиха в метрото в Ню Йорк по гащи, за 18-и път при това, като доказателство за теорията, че лудите се намират. Основателят на инициативата Чарли Тод иначе си е с акъла. Самият той определя събитието като „честване на глупостта“. И гащите вече не са това, което бяха. Навремето са казвали „на баба ти килотите“, после се минава на „ще ти скъсам шортите“ и се стига до „на баба ти прашките“. Гащите на модерните баби днес са още по-символични. Вървят в комплект с татуировките, пиърсинга и рисуваните вежди. Но както стана ясно, модните тенденции правят задно колело и килотите се връщат обратно. Те трябваше да са от дънков плат и да се носят върху гащите, но това така и не се наложи като мода. Също като роклите, фустите и сукманите, които разни мъже с женствена визия развяха по модните подиуми, а разни анализатори обясняваха, че това било висша форма на разкрепостеност и смелост. Не е луд този, който яде зелника, а онзи, който му го дава. И е така, и не е. Даващият само се прави на луд, иначе и той е наясно как стоят нещата. Два милиона лева раздал от КТБ като коледни бонуси банкерът беглец Цветан Василев. Не е ясно по какви критерии са раздавани бонусите – между 250 000 и 450 000 лв. на калпак, в неденоминирани левове, но се знае, че са били връчвани кеш, в непрозрачни пликчета. Някои от хората на Василев още си харчат ония бонуси. Други му въртят... интервюта, да не им олекне касичката. Всичката пара отива в свирката! Малко двусмислено се получава, ако се сбъркат ударенията. Някаква риалити звезда - Кайли Дженър, шумно кудкудякаше в публичното пространство, че случайна кокошка й отнела няколко звезди от рейтинга. Звездеещата се моделка информирала многомилионните си почитатели, че е родила дъщеря, пък въпросната кокошка взела та я засенчила с яйцето си. За да покаже, че на нея такива не й минават, моделката Кайли се снима как чупи яйце. Проблем на броячките на лайкове е, че много често чупят тъпомера в стремежа си да блеснат. От кокошките и яйцата поне има някаква полза. Минути за реклама на една фатална миска, която в тъмното може да мине и за мистър. На втора инстанция мис Шмайзер получи три години затвор за причиняване на смърт по непредпазливост. И разбиващо обяснение за опит за даване на подкуп. Извадила 50 лева, за да си купи бутилка вода, което на униформения му се привидяло като нещо друго. „Аз съм благороден човек, но всичко се опорочи“, изплака по този повод мис Шмайзер. Оправданието може и да е гола вода, но някои ги хваща. Реформата в образованието се лута в психоделничен режим. През февруари беше лансирана поредната щура идея – за кътове за отдих със стъклени порти, нещо като оазиси в училищата или пък оранжерии. Дългото наименование на поредната халюцинация в образованието е за служебно ползване. Лечението обаче няма как да се случи. Заради липса на помещения повечето училища в столицата не могат да минат на едносменен режим. Мечтаното пространство за свободно общуване може да се разкрие, само ако чучнат хвърчащи класни стаи на покривите на училищата. Но това да им е кусурът на стратегиите. Диагноза: недоброкачествено образУвание. Няма гаранции, че при тези аматьорски реформи и любителски екипи системата ще бъде излекувана. Франция и Англия се надпреварват по либерастка линия за каузата „Родител 1, Родител 2“, а шведски учени установиха, че викингът воин, открит в далечната 1878 г. в пищно устроен гроб, е от женски пол. Причината да се колебаят толкова дълго чии са останките, се основавала на липсата на женски вещи в гроба. Тежко и горко им на изследователите след 140 години. Ако съдят по документите с неопределения пол „що е то”, никога няма да стигнат до резултат. На Гошо Петров, военен следовател, му била малка заплатата. Затова Гошо решил да стане букмейкър. Но изпаднал в раздвоение, защото и като следовател си му било добре – няма работа, има достатъчно време да разиграва залози и да продава лотарийни билети. Пък и стаж му тече. Ето това двоумение на Гошо му изяде главата. Проблемът е генерален. При липсваща армия трудно се намират свестни следователи. Само не стана ясно в кой пункт е работил Гошо следователя, иначе другото е ясно: „Пари няма, действайте!“. Само това да не се превърне в практика, че тогава – лошо. Иначе тази новина намери място в годишния мониторинг само по една причина - този род букмейкъри в следователска кожа по принцип трудно ги хващат. Пък и да се вдигне малко шум, после им се разминава. Виенският бал или виенските кифли? Може да се спори кое е по-традиционно за родните ширини. Има една несъществена разлика обаче. Кифлите в пекарната, включително и тези, които не отговарят на стандартите, никой не ги обсъжда, защото се плаща. Виж ако са даром, тогава може. Иначе на виенските бални кифли само който не се пробва, не им намери кусури – или са превтасали от набухватели и изскачат от опаковката, или не са добре оформени, или загарът им е в повече, или са клисави. Толкова кулинарни и модни експерти се навъдиха, че дори засенчиха дебатите около вечното дерби. Беднякът милионер Николай Банев се ожали, че бил жертва на тоталитарната система. В епосd „Жална ми (милионерска) майка“ арестантът си спомни с носталгия за комсомолските години и обобщи натрупания опит там, който му дал възможност да общува с всякакви хора – от миньора до министъра, от тъкачката до космонавта. От епоса също научихме, че той няма гадателски способности, както и че хората не са ангели. В края на епоса на Банев вече му бяха поникнали крилца. Така за Хелоуин той имаше избор като какво да се маскира – като ангел или като дамска превръзка. Няколко минисайтчета, гравитиращи около подсъдимия издател Прокопиев, врътнаха пълна с опорки акция срещу закона „Пеевски“. На принципа, на който действаше и злополучната „Протестна мрежа“, координаторите на опорните точки искат да се запази схемата, по която сподвижници им дават пари на ръка, които те никъде не декларират и не отчитат. До „откритото писмо“ на т. нар. издатели (Прокопиев и сие) се чучна и Асоциацията на европейските журналисти (АЕЖ), създадена като придатък на Прокопиевата чета. Любопитно е какво разбират от АЕЖ под „алтернативни източници на финансиране“. Дали е това, за което всички си мислим? Една коза блее мартенски в социалните мрежи с префърцунен акцент. Решила да анализира някакъв криминален сюжет и го превърнала във феминистичен опус. От ония, които предизвикват представа за мустакати жени с космати гърди, които се почесват гордо по топките. Не знам какво може да предизвика у една жена желанието да е майка на целия свят, но тази маниакална потребност по всяка вероятност трябва да се лекува. А не да се споделя в социалните мрежи. Беж, крачета, да бягаме! Народна приказка в Лозан-Пановски вариант. Шефът на ВКС се изсули през задния вход, за да избегне въпросите за имотната си лебедова половинка. Стой бе, човек, не бягай толкова бързо! Няма да те питаме как се купува апартамент на цена четири пъти по-ниска от пазарната, няма! Искаме да знаем само какво си поръчал на кумовете за медната и за тенекиената сватба. P.s. Сори, пич, ама аз ще съм от страната на булката. Сещаш се защо. Черната лебедка Бети от клана „АРГО“ изненада мъжа си. Взел я гола-голеничка, пък тя се оказала със солидна имотна зестра. При все това той й плащал наем. Вече осъзнал се на каква перспективна булка е попаднал, Лозан подсмърча: „Аз съм най-минатият от скандала с апартаментите“. Не бил собственик, щото. Логиката на шефа на ВКС е същата като принципите му. Големият борец за ред в съдебната система си има „частен морал“. Сал една Бети му е останала да му се радва на голите му принципи. На спектакъла „Лебедово АРГО езеро“ се ходи не с фрак или вечерна рокля, а с въдица. Пък току-виж на нея се закачи някой евтин апартамент. Като за свои хора. Разбиранията за журналистика на кръга „Капитал“ - всички от вражеския отбор са виновни до доказване на противното. Всички наши хора са невинни до доказване на противното. Тук ли е мястото да примляскам доволно с любимата на някои опорноточкови медии дъвка за една „авторитетна“ класация за мястото на България по свобода на словото? Още не съм споменала безграничните репортери, еталон за професионализъм, ето ги и тях – призовават Брюксел да назначи еврокомисар, който да отговаря за свободата, независимостта и плурализма на медиите и да мобилизира институции в защита на журналистите. Когато спрат да имитират дейност, имат пълната свобода да се разграничат от любимия си олигарх. Освен, ако не решат да го предложат него за еврокомисар. Тъкмо ще си официализират връзката. Пет села направиха подписки в защита на фермера Димитракис. Дузина грантаджии се опитваха да ги заглушат с напеви в защита на бандитите! И звучаха от фалшиво, по-фалшиво. На обществото му писна от хора, които оправдават финансирането си с призиви битите и е*аните да гледат философски на нещата! Писна му и от дебилските доводи, с които се оправдава кражбата, защото... това е просто някаква вещ. На всички им писна от двойни стандарти! Грантовете не миришат, нали? Стимулирането на крадеца да продължава в същия дух, защото е: беден, неграмотен, дискриминиран, представител на малцинствата (което след някоя и друга година ще е спорно твърдение), е съучастие в продължавано престъпление. И ако извършителят е: беден, неграмотен, дискриминиран, представител на малцинствата, то съветникът и закрилникът му трябва да отговаря наравно с него за всяко следващо престъпление, защото го е подтикнал към това. Точката на кипене в обществото отдавна е достигнала своя пик. Всеки втори се идентифицира с някой като фермера Димитракис. Третият, който защитава бандитите, е или грантаджия (тоест, интересчия), или дървен философ (глупак), на когото не му пука за другите, а си говори ей така, колкото да се намира на приказка. Обяснете на роднините на изнасилената баба, която склопи очи в мъки, че е трябвало да не мърда много, докато изродът, нахлул в дома й задоволява нагона си, след като е претарашил шкафовете за пенсията. Обяснете на старците в блока, че не трябва да вардят с тояги мазетата, а да отворят широко врати, защото бурканите със зимнината ще отидат за едно добро дело – да нахранят десетина гладни гърла на безполезни същества, които нямат и един работен ден в живота си, затова не ценят придобитото с труд. Тези буркани са начин за оцеляване на хората, от които са взети. Не ми излизайте с притчи и не ми казвайте, че трябва да си подам и другата буза, когато ме удрят. И че кражбата не е кражба, а оцеляване. Чета историята за фермера и пред очите ми изплуват кадър след кадър. Този филм е най-касовият от двайсетина години. Не остарява. И нищо в него не се променя. Сценарият е един и същ: Лошите безчинстват, добрите си дават и другата буза... Двуликият бог Янус е почитан в древноримската митология като създател на света. Едното му лице се смее, другото плаче. Двуликият агент на ДС Сашо/Драган, другояче казано Илиян, е абстрактен, да не кажа абсурден създател. Създава нещо като новини, ама не съвсем. Четеш ги и се чудиш да се смееш ли или да плачеш. Накрая махваш с ръка и го оставяш да се оттече в канала, защото доносниците по принцип са си гадно племе, не трябва да се вземат на сериозно. Двете страни на монетата показват, че е абсолютен фалшификат. Нещо без стойност. От едната страна е изобразен ликът на някой олигарх. От ония, дето Костов им сложи някакъв номинал. От другата страна – агент, доносник, явочник, каквото има под ръка. Не се връзват като датиране, но кой ги гледа тези неща, след като има балъци да колекционират ментета. Иначе на патина са го докарали фалшификаторите на история, но потърка ли се монетата, ментето блещука като жълта стотинка. Хич не се заблуждавайте, ментетата са високобюджетни и добре се харчат. По време на соца обичахме да измерваме всичко в петилетки. На петата годишнина от фалита на пирамидата КТБ още не сме измерили вината на фараона Цецонкамон. Мумията на банкера беглец се разхожда свободно на една плескавица разстояние. Кой каза: Наздраве? Софийска градска прокуратура върна на районния прокурор Т. Т. случая със заличената марка на вестник „Телеграф“. Абсурдното решение трябва да бъде преразгледано (по съвест) от човека, който го е взел. За любителите на конспирацията има препоръчителни четива - редакционните коментари на „Капитал“. Там ясно се вижда тенденцията беззаконието и своеволието да бъде толерирано. По същия начин от „Капитал“ преодоляха първоначалния си скептицизъм и негативизъм към Лозан Панов, за да се превърнат в негови отявлени фенове. Дотам, че да го подкрепят и в опитите му да се поставя над закона. Но като се има предвид кой е Съзидателя (съиздател), нищо чудно. Прокопиев да (не) си в днешно време! Хайде, пак прокуратурата лоша! Този път го каза бившият премиер Иван Костов малко след като си призна, че къта спестени пари, чийто произход не може да докаже. Звучи толкова познато. Той ли е прихванал от Иво Прокопиев или обратното? И добрият олигарх все търси скрит враг, хванат ли го някъде в издънка. Пещерата на Али Бабакостов е едно потайно място, в което 40-те разбойници (плюс-минус) са струпали несместните си богатства – приватизационни пачки, пари от наркотици и контрабанда, силов рекет, кражби на коли, трафик на хора. Но готовите пари лесно и бързо се харчат. Днес бащицата на бандитската приватизация се е докарал дотам, жена му да си брои стотинките за кофичка мляко. Щом още не са опрели до скритите спестявания, да не ги мислим. Операта в Сан Франциско отмени планиран концерт с участието на Пласидо Доминго. Девет певици твърдят, че преди 30 години са пострадали от „сексуален тормоз“ и „неуместно поведение” от страна на Доминго. Публикацията в Асошиейтед прес е като присъда над звездата, която не подлежи на обжалване. Априори се приема, че твърденията на тези жени са основателни. А най-противното и гнусното е, че дори не им се налага да доказват твърденията си. След грозната феминистична вълна, ескалирала до #MeToo, на никой вече не му се налага да доказва каквото и да било. Щом и порноактриси, свикнали да се снимат в различен ракурс, тръгнаха да се жалят от сексуален тормоз, играта съвсем загрубя. Все си мислех, че това уродливо феминистко явление ще отшуми, но нещата стават все по-абсурдни. Това е крещящото „аз” на сексуално и интелектуално незадоволени персони, които се опитват да компенсират нищожеството си и да се наместят в последния влак, избутвайки с ритници и лакти всички останали. Влак, натоварен с посредствени актриси. Бездарни същества с претенции за нещо, което не са. В това отношение амазонките от #MeToo много наподобяват на онзи събирателен образ, който илюстрира селянията у нас във всичките й проявления. Няма нищо по-неприятно от комплексарщината, която избуява в разкривени черти, басов тембър, тряскане на врати и грубиянски манталитет. Няма и нищо женствено в това. И е неуместно поведение отвсякъде. Цялото кралско войнство на „не-журналистиката“ се втурна да брани честта на съдия К. К., който не рачи да обясни мотивите за освобождаването на австралиеца Джок. Същият този Джок Полфрийман изчаква общественото напрежение да утихне, за да си духне под опашката. Не бил платил кръвнина на почерненото семейство. Не бил се покаял и превъзпитал, според надзорниците. Много важно какво смятат те. Щом на съдия К. К. му е през калпака за тези подробности, не чакайте особено развитие по случая. Имало едно време подсъдими по делото САПАРД, имало едно време Джок Полфрийман. Само хелзинкските защитници са неизменна величина. И на тях не им пука за правата на онази част от обществото, от която нямат финансова изгода. Виж, чуждите интереси ги бранят отлично. Еко-био-детето чудо с име на нещо като тоблерон си искала детството. Върнете й го. Но не ми я навирайте повече пред очите. Представям си щом сега е изпълнена с толкова злоба и изглежда като кукла, обсебена от демонични сили, какъв екзорсизъм ще се наложи след още десетина години. Във всеки случай това същество без възраст и с видими отклонения преиграва. Този спектакъл си има своята публика, но крайностите не трябва да се поощряват и толерират. Иначе и Брайвик сигурно е бил малко и криво дете. Това няма връзка с кривата Грета, която в момента получава такава грандиозна трибуна, незнайно защо. Не знам коя е Грета Тунберг и за какво се бори, но нюйоркската Метрополитан опера изгуби много от измисления скандал с Пласидо Доминго. Ако връзвам тези неща, то е с причина. Това са двете страни на една монета. „Ми тууу“ зачена и роди Грета. Никак не е случайно, че тя е това, което е. Речта на Грета трябва да стане част от образователната система по цял свят. Може да я пускат на учениците в час на класа. За да видят какви последствия имат отсъствията от учебните часове. Годината е 1985-а. Гост на Международния фестивал на политическата песен \"Ален мак\" в Благоевград е държавният глава Тодор Живков. Цялата организация по мероприятието се следи зорко от ЦК на ДКМС. Организаторите треперят, на брадясалите певци е наредено да се обръснат. Всичко върви по план, когато анонимен мъжки глас съобщава за бомба край сцената. Настава истинска паника. Десетки милиционери хвърчат към центъра на града. Проверяват се съмнителните места. В последния момент за по-голяма сигурност са сменени всички пропуски. Партийните функционери предлагат откриването на фестивала да се отложи. В края на краищата при строга охрана стартът е даден същата вечер. Годината е 2019-а. В сградата на Висшия съдебен съвет (ВСС) тече изслушването на кандидата за главен прокурор Иван Гешев. Пак има сигнал за бомба край сцената. Група хъшлаци, на които не е наредено да се обръснат, са обсадили Орлов мост, където привечер ще започне Фестивала на политическата песен „Ален мак“. Пазят си места на първия ред явно. Мероприятието се следи зорко от ЦК на ДКМС. Организаторите треперят. В предшестващите фестивала прояви има вербален женски бой и улични клетви по адрес на някакви майки. На блокиралите движението не им дреме, защото имат важна мисия, а и вечерта ще разпуснат с бира и танци. Фестивалът се провежда за пръв път след известно прекъсване по време на протестите срещу правителството срещу Орешарски. Има и ветерани, скачали по площадите през 90-те, които с носталгия си спомнят за онези хубави времена, когато се сложи началото на движението „Да протестираш на инат“. Някои направиха пари от това, други си останаха с наивния ентусиазъм. Фестивалът е създаден под вещото ръководство на кръга „Капитал“ и ДС производни организации, за да канализира енергията и протеста на гражданите в правилната посока - против Пеевски. Добрият олигарх и другарите му по съдба дирижират проявите. На тъмно Фестивалът на политическата песен „Ален мак“ на Орлов мост е във вихъра си. Девойка в баварска носия дрънка на китара и извива като вурстчета трелите на политическа песен с невероятен умопомрачителен текст и аранжимент: „Шкембето му голямо, Гешев е позор. Шкембето му голямо, Гешев е позор... Беж, беж, беж, беж да те няма. Ти си... позор. Беж, беж... дрън, дрън, дрън. Публиката изпада в екстаз „У-уууууууууу“... Който е безгрешен, да хвърли пръв Фейсбук статус. Било то по медицинската сестра, изпушила по време на нископлатената си работа, било то по онези, които не харесват групата високоплатени викачи на демокрацията. Парадоксално е, че видеозаписът не се приема за доказателство в съда и рецидивисти отървават килията с това, но видеозаписът, пуснат в мрежата, се превръща в доживотна присъда. Тази демокрация се нуждае от усмирителна риза. По-малко от година – това е времето, за което Вазов е написал „Под игото“. Десет години – това е времето, за което някаква женица е окепазила труда му. Въпросната дама, определяна от някои като автор, извадила под черта архаизмите, за да улесни четящите ученици. Намериха се и хора да ръкопляскат на тази идиотия. Това можеше да се очаква. Има една категория чуждопоклонници, които дават мило и драго да се поамериканчат, изрусят, индианизират – според това откъде им идват парите. Всяко антибългарско действие кара тези наши съвременници да си хвърлят капата от възторг. И обратното – таченето на традициите ги кара да бърчат нос с дълбока погнуса. Защото в образа им възникват потури, пояси и шевици, народни ритми и традиции – все архаични неща, от които с радост се разграничават. Това, което е направено с „Под игото“, е полуфабрикат, продукт за полуидиоти. Някой трябва да помисли и за пълните идиоти и да им даде напълно ъпгрейднат и лесносмилаем вариант на „Под игото“, в който има промоутъри, иновации, презентации, инфлуенсъри, мениджъри, превюта, копи-пейст, рефрешване и пийпълметрия. Кой ще е следващият автор, който ще бъде преправен и преведен на „чист“ български език – Елин Пелин, Йовков? Дяволчето Фют вероятно ще стане невъзпитан субект с малки рогца, а Боне Крайненеца ще разпрегне Сивушка и Белчо и ще зареже ралото насред браздата. Разни хора, разни идеали. Разни репортери, разни класации. Разни експерименти и провокации, разни реакции. Ако човек се задържи покрай телевизора по времето, когато там се излъчват новинарските емисии, рязко му идва от раз да види сметката на дистанционното. Шефовете на „Репортери без граници” си заминаха при границите. Продължаваме да очакваме с интерес появата на репортерите. В тази организация май те са липсващото звено, щом като така ревниво крият кой участва в прехвалените анкети. 20 топадвокати шиканират делата в спецсъда. Причината за разтегливостта на процеса е, че съдиите са принудени да се съобразяват с графика на защитниците, които се прехвърлят от зала в зала и от дело на дело. Така ако нормалните дела с по-малък брой подсъдими и извън фокуса на общественото внимание приключват в рамките на три до шест месеца, то „специалните“ минават всякакви срокове. Ако не може да се спусне някакво ограничение за делата, които един защитник е в състояние да поеме, без работата му да води до безкрайни отлагания, то явно схемата не е домислена. Дълги години законодателните инициативи бяха приоритет на адвокатското лоби. Прокуратурата и съдът имат много да наваксват, докато системата проработи действително. Да сте чували инициативата „Правосъдие за всеки“ да даде конкретни мерки как да се спре порочната практика с безкрайните отлагания на делата? Не й е работа да го прави. Тя реформира съдебната система предимно с протести. Забавно ще стане, когато парите за това свършат.", "date": "2019.12.27", "title": "Годишен мониtоринг 2019 г."}
{"url": "https://www.monitor.bg/bg/a/view/grisho-privetstva-s-bylgarskoto-zname-nacionalite-za-atp-cup-184430", "text": "Най-добрият ни тенист Григор Димитров приветства националите за ATP Cup в Сидни. Гришо ще е капитан на отбора ни в дебютното издание на отборния турнир. В състава са още Димитър Кузманов, Александър Лазаров, Александър Донски и Адриан Андреев. Първата ни ракета публикува снимка с българския флаг, обявявайки сбора на тима. Надпреварата за ATP Cup ще се проведе в три австралийски града - Синди, Бризбън и Пърт през януари догодина. България е в група С заедно със съставите на Великобритания, Молдова и Белгия, а мачовете са в периода 3 - 7 януари.", "date": "2019.12.27", "title": "Гришо приветства с българското знаме националите за ATP Cup"}
{"url": "https://www.monitor.bg/bg/a/view/trymp-smenja-pompeo-184429", "text": "Американският президент Доналд Тръмп навярно обмисля възможността да замени държавния секретар Майк Помпео на поста му заради вероятността дипломатът да се кандидатира за място в Сената на националните избори през 2020 г., съобщава \"Вашингтон поуст\". Тръмп, без да знае какво ще се случи, е започнал да обмисля имена със законотворци и държавни служители за възможен наследник на Помпео, съобщава журналистът Джош Роджин по информация на трима души, които са говорили с държавния глава. Според изданието Помпео е заявил, че няма да се бори за място в Сената, но хора от обкръжението му твърдят, че държавният секретар все още не е взел окончателно решение. Това не попречи да възникне едва прикрито вътрешно съревнование кой да го наследи, пише Роджин. Едно от най-често спряганите имена като възможни наследници на Помпео е това на съветника по национална сигурност Робърт О'Брайън, който е на настоящия си пост от септември. По думи на Роджин самият Помпео \"силно се възхищава\" на О'Брайън. Друг възможен кандидат е настоящият финансов министър Стивън Мнучин - един от любимците на Тръмп. Сред спряганите имена са и това на сегашният посланик в Германия Ричард Гренел, както и на представителят на САЩ за Иран Брайън Хук.", "date": "2019.12.27", "title": "Тръмп сменя Помпео?"}
{"url": "https://www.monitor.bg/bg/a/view/napusna-ni-kompozitoryt-djeri-herman-184357", "text": "Композиторът Джери Херман, който е баща на класически мюзикъли като \"Хелоу, Доли\" и \"Клетка за птици\", ни напусна. Той почина на 88 години в Маями. Херман е автор на музиката и текста на 10 мюзикъли и допринася за успеха на много други. Той е носител на две награди \"Тони\" - за \"Хелоу, Доли\" през 1964 г. и за \"Клетка за птици\" през 1983 г. Лауреат е и на две награди \"Грами\" - за саундтрака към \"Леля Мейм\" и за Hello, Dolly като песен на годината, както и на наградата на центъра \"Кенеди\". Джери се прочу и като самоук пианист. Той се вдъхновява да пише мюзикъли от представление на \"Лельо, вземи си пушката\" от Ервинг Бърлин, на което го завеждат родителите му. Когато се прибира вкъщи, изсвирва пет от песните на пианото. Мюзикълът \"Хелоу, Доли\" от 1964 г. влиза в историята на Бродуей по онова време като най-дълго изпълняваното шоу - с 2844 представления. Представлението има в актива си 10 награди \"Тони\". Най-новата му постановка е от 2017 г.", "date": "2019.12.27", "title": "Напусна ни композиторът Джери Херман"}
{"url": "https://www.monitor.bg/bg/a/view/stoichkov-dari-sina-na-petkanovi-s-futbolni-ekipi-podpisani-ot-mesi-184377", "text": "Първата Коледа на малкия Габриел – синът на Александра и Даниел Петканови, премина на спортна вълна. Момченцето получи специален подарък, но не от Добрия старец, а от футболната ни легенда Христо Стоичков. От него Габриел получи персонализирани спортни екипи, на гърба на които е изписано неговото име. Върху тях подписа си е сложил звездата на „Барселона“ Лионел Меси. написа гордата майка в социалните мрежи под кадри с облеченото в един от екипите момченце. Припомняме, че първият наследник на звездната двойка проплака за първи път в началото на годината. Само няколко месеца по-късно Александра призна, че скоро с Петканов ще започнат да работят и за второ дете. Като причина за това да бърза да роди още едно бебе, бившият талисман на баскетболистите ни посочва факта, че е отраснала с брат, който е с 9 години по-млад от нея. „С него почти нямаме допирни точки. Все едно нямам брат. Затова искам децата ми да са с по-малка разлика.“, обясни през лятото тя.", "date": "2019.12.27", "title": "Стоичков дари сина на Петканови с футболни екипи, подписани от Меси"}
{"url": "https://www.monitor.bg/bg/a/view/edin-stadion-poveche-bylgari-praznuva-izvyn-doma-184424", "text": "40 000 българи повече ще пътуват у нас и в чужбина за празниците спрямо 2018 г. Половин милион души са почивали миналата година, а тази – 540 000 нашенци ще напуснат дома, за да отбележат Коледа и Нова година. Това каза директорът на Института за анализи и оценки в туризма Румен Драганов за „Монитор“. По-голямата част от българите или 410 000 ще останат в страната. Останалите 130 000 пък ще се изнесат в чужбина, както бе и през 2018 г. Тенденцията да се търсят предложения за спа туризъм продължава и тази година. следвани от тези за ски и спа, поясни Драганов. На трето място по търсене са къщи за гости, които са предпочитани от тези, които са останали доволни от предишно изживяване и желаят да повторят. „Във вътрешността се търсят дестинации като Велинград, Хисаря, Девин и Сандански“, допълни експертът. Заради добрите си спа предложения по морето са харесвани Св. св. Константин и Елена, както и Поморие. Търсенето към зимните курорти продължава като лидери са Банско, Боровец и Пампорово. „Няма задръжки, празнично настроение има – единственият проблем е времето“, коментира Атанас Димитров от Българската хотелиерска и ресторантьорска асоциация. Към момента няма сняг, а на българите повече им харесва, когато е по-студено и е натрупало. В чужбина като Гърция, Сърбия, Северна Македония и Турция. 30 000 сънародници ще заминат именно към Гърция, докато у нас се очаква да дойдат 35 000 гърци. Около 15 000 от тях ще посетят София и Пловдив. По близо 100 лв. на човек на ден излиза тридневната почивка в България за празниците. Средната цена за отдих е 310 лв., а в чужбина 395 лв. Според Димитров обаче цената в родните курорти може да стигне и 400 лв. заради празничните вечери и програми. В градовете излиза значително по-евтино – между 70-160 лв. По думите на Драганов пътуванията започнаха още на 20 декември, като цели 90 000 българи са обединили почивките си за Коледа и за Нова година. „Първата голяма група тръгна на 22 декември и ще се върне на 2 януари“, каза Драганов. Очакванията са 170 000 чужденци да изберат България за отдих.", "date": "2019.12.27", "title": "Един стадион повече българи празнува извън дома"}
{"url": "https://www.monitor.bg/bg/a/view/bosijat-imperator-gostuva-na-sofija-film-fest-dogodina-184399", "text": "„Босият император“ - продължението на успешния филм „Белгийският крал“, в който с участие се разписа и Нина Николина, ще направи българската си премиера по време на 24-ото издание на София Филм Фест. Заглавието вече пропътува половината земно кълбо след Канада през Варшава, Гент, Севиля, Загреб, Талин, Торино, Кайро, предстоят Палм Спрингс и Ротердам. За първи път българската копродукция бе представена на престижния фест в Торонто. „Сякаш Кафка среща Монти Пайтън в комедия на Рой Андершон“ и „Това е една абсурдистка и красива политическа сатира, която е изключително забавна, поднесена с каменни лица от страна на актьорите – и разбира се, Удо Киер и Джералдин Чаплин са просто брилянтни!“ гласят само част от отзивите за филма. „Босият император“ е драматична комедия, която разказва за премеждията на краля на Белгия (Петер ван ден Бегин) в санаториум на острова на Тито в Хърватска. Заедно със своя антураж (Люси Дебе, Бруно Жорис, Титус де Воогт) и една нова приятелка – очарователната Лейди Лиз (Джералдин Чаплин) те попадат под опеката на авторитарния директор на санаториума, доктор Ото Крол (Удо Киер). Режисьори на филма са Джесика Удуърт и Петер Бросенс.", "date": "2019.12.27", "title": "„Босият император“ гостува на София Филм Фест догодина"}
{"url": "https://www.monitor.bg:443/bg/a/view/prekratjavat-se-sedem-koncesionni-dogovora-za-dobiv-na-podzemni-bogatstva-184417", "text": "Прекратяват се седем концесионни договора за добив на подземни богатства, съобщи пресцентърът на правителството. Концесионният договор за добив на варовици от находище \"Ливадата\" ще бъде прекратен едностранно, поради неизпълнение на основни договорни задължения от концесионера. Също поради неизпълнение на основни задължения от концесионера, едностранно се прекратява концесионният договор за добив на строителни материали - кварцови пясъци, от находище \"Добри дол\". Концесионният договор за добив на неметални полезни изкопаеми - кварцови пясъци, от находище \"Корията\" ще бъде прекратен по взаимно съгласие на страните. Находището се намира на територията на община Суворово, област Варна. През октомври 2008 г. за него е сключен концесионен договор с дружеството \"Девня цимент\" АД. По взаимно съгласие се прекратява концесионният договор за добив на строителни материали - пясъци и чакъли, от находище \"Долни Богров\", участък \"Сметището\", разположен на територията на Столична община. Концесионният договор е сключен през юли 2001 г. с \"Агростроймат\" ООД, а през октомври 2003 г. наименованието на фирмата е променено на \"Камъни и пясък\" ООД, гр. София. И концесионният договор за добив на строителни материали - варовици, от находище \"Кошарите\" ще бъде прекратен по взаимно съгласие на страните. Находището се намира на територията на общините Сливница и Костинброд, Софийска област. През декември 2009 г. за него е сключен концесионен договор с дружеството \"Кариери за чакъл и пясък - България\" ЕАД - София. Концесионният договор за добив на строителни материали - варовици и пясъчници, от находище \"Илиина могила\" - ще бъде прекратен по взаимно съгласие на страните. Находището се намира на територията на Столична община, като през ноември 2011 г. за него е сключен концесионен договор с \"Кариери за чакъл и пясък - България\" ЕАД, гр. София. По взаимно съгласие се прекратява и концесионният договор за добив на кварцови пясъци от находище \"Чеирите\", разположено на територията на община Аврен, област Варна. Концесионният договор е сключен през октомври 2010 г. с \"Девня цимент\" АД.", "date": "2019.12.27", "title": "Прекратяват се седем концесионни договора за добив на подземни богатства"}
{"url": "https://www.monitor.bg:443/bg/a/view/napredyk-po-vsichki-strategicheski-pytni-proekti-otchete-ministyr-avramova-184418", "text": "През 2019 г. има напредък по всички стратегически пътни проекти - магистралите \"Хемус\", \"Струма\", \"Европа\" и скоростният път Видин -Ботевград. Това съобщи министърът на регионалното развитие и благоустройството Петя Аврамова в отчет за работата на министерството. Всички министри направиха отчет днес пред премиера Борисов за свършеното през 2019 година. Аврамова отбеляза, че през октомври бяха пуснати предсрочно за движение 9.3 км от \"Хемус\". Работи се активно и в източната част на магистралата - в участъка от пътен възел /п.в./ \"Белокопитово\" до \"Буховци\". През тази година започна и изграждането на нови 134 км от \"Хемус\", като през декември правителството доказа, че довършването на магистралата е основен приоритет и пое финансов ангажимент за изграждане на оставащите близо 89 км от трасето. Така 223 км ще се изграждат от държавното дружество \"Автомагистрали\". \"Хемус\" ще е готова през 2023 г., посочи Аврамова. През тази година бяха пуснати предсрочно 6.5 км в участъка от Благоевград до Крупник по магистрала \"Струма\". Строи се магистрала \"Европа\" от Драгоман до Сливница, предстои началото на строителството в друг участък - от ГКПП \"Калотина\" до Драгоман. Вече е в процес на изграждане и пътят Видин-Ботевград, който е ключов за развитието на Северозападна България. Завършва работата и по обхода на Габрово, който е тясно свързан с тунела под Шипка. Вече се строи най-дългият тунел в България - \"Железница\", както и участъците преди и след него. Много активно се работи и по проекта за Околовръстния път на София - от \"Младост\" до Цариградско шосе, посочи Аврамова. Паралелно с това през 2019 година със средства от ОПРР 2014-2020 бяха ремонтирани 21 отсечки от пътища втори и трети клас. До този момент над 343 км са обновени, а стойността на ремонтите е 295 милиона лева. Сред тях са 21 км от пътя Кричим-Михалково-Смолян, 15 км от пътя Чирпан-Симеоновград, 30 км между Плевен и Ловеч, 21 км през прохода Петрохан, 10 км от Пловдив до Асеновград и 17,4 км от Враца към пещера Леденика. Също през 2019 година са ремонтирани 10 големи съоръжения на автомагистралите \"Тракия и \"Хемус\". Това са пет виадукта на магистрала \"Тракия\", четири на магистрала \"Хемус\" и тръбата за София на тунел \"Витиня\" на АМ \"Хемус\". Стойността на вложените средства от републиканския бюджет е близо 65.3 млн. лв. По график върви работата по въвеждане на тол системата. Вече успешно функционира първата й компонента - електронната винетка. В момента е в ход тестването на бордовите устройства от превозвачите. Определени са и тол тарифите и по изчисления на Световната банка отражението им върху цените на хранителните стоки от първа необходимост ще е минимално. Крайният срок за въвеждането на тол системата в търговска експлоатация е 1 март, но амбицията е това да се случи по-рано. Изключително добри са резултатите в изпълнението на ОПРР 2014-2020 г. Към края на ноември са договорени 2,6 млрд. лв. или 86% от бюджета на програмата. Към бенефициентите са разплатени 1,5 млрд. лева. Обновени или спасени от разруха в градовете са улици, паркове и площади, културни и исторически паметници, социална и образователна инфраструктура. 108 милиона лева от програмата се пренасочват към приоритетни проекти в областта на здравеопазването, образованието, енергийната ефективност и пътищата. Например с 20 млн. лева ще се купи медицински хеликоптер. Продължава изпълнението на Националната програма за енергийна ефективност на многофамилни жилищни сгради. До момента са обновени над 1800 от общо 2022 сгради със сключени договори за целево финансиране. Още почти 100 са в строителство, а по над 90 други текат подготвителни дейности. По отношение на водния сектор като успех може да бъде отчетено пускането в експлоатация на язовир \"Пловдивци\", който ще снабдява с вода Мадан и Рудозем. Това е първият язовир за питейни нужди, построен в България през последните 30 години. Предизвикателствата пред ВиК отрасъла ще са много и през следващата година. ВиК дружествата ще управляват огромни инвестиции - водни цикли по ОПОС 2014-2020. Към момента всички 14 ВиК дружества, които са бенефициенти по програмата, са подали проектни предложения в определения срок и 11 от тях вече имат сключени договори за финансиране. ВиК Перник също ще управлява проект за 106 млн. лв. за реконструкции в мрежата и подобряване на качеството на услугата. За съжаление, в предишния програмен период беше изпусната възможността да бъдат извършени такива инвестиции, което е една от причините за настъпилата водна криза. Правителството осигури за спешни мерки близо 5 милиона лева, с които ще бъдат реализирани мерки за справяне с настъпилото бедствено положение, посочи Аврамова.", "date": "2019.12.27", "title": "Напредък по всички стратегически пътни проекти, отчете министър  Аврамова "}
{"url": "https://www.monitor.bg:443/bg/a/view/do-16-januari-2020-g-e-vinetka-shte-moje-da-se-kupi-do-sedem-dni-predvaritelno-184420", "text": "От 31 декември т.г. до 16 януари 2020 г. електронна винетка ще може да се купи до седем дни преди датата на активирането й, съобщават от пресцентъра на АПИ. Промяната в срока за отложена покупка от 30 на 7 дни е временна и се налага заради внедряване на актуализации на електронната система за събиране на пътни такси във връзка с въвеждането на тол системата за тежкотоварните автомобили над 3,5 тона. След 16 януари 2020 г. ще бъде възстановена възможността за предварително купуване на е-винетка до 30 дни преди датата на активирането й, както за леките, така и за тежкотоварните автомобили. Собствениците или ползвателите на камиони и автобуси с тегло над 3,5 тона, които искат да се възползват от максималния 30-дневен срок за отложена покупка на месечна винетка, могат да направят това на 30 декември, тъй като за тях най-късно от 1 март 2020 г. се въвежда тол таксуването. От 31 януари 2020 г. за тях ще бъде преустановена продажбата на месечни винетки. След старта на тол системата за тежкотоварните автомобили също ще може да се предплаща пътна такса - чрез маршрутна карта. Тя ще може да се купи до 7 дни предварително от регистрирани потребители - регистрацията е чрез електронна поща през платформата за купуване на маршрутна карта или два дни предварително - от нерегистрирани потребители - за днешния или до 23.59 часа на утрешния ден.", "date": "2019.12.27", "title": "До 16 януари 2020 г. е-винетка ще може да се купи до седем дни предварително"}
{"url": "https://www.monitor.bg:443/bg/a/view/kabinnijat-personal-na-lufthanza-izliza-na-stachka-predi-kraja-na-godinata-184423", "text": "Пътуващите в Германия трябва да се подготвят за закъснения на полетите през идните дни, след като синдикатът на кабинния персонал Уфо (Ufo) обяви планове за стачка в най-голямата германска авиокомпания Луфтханза (Lufthansa), предаде ДПА. Според информация, предоставена вчера на членовете на синдиката и получена от ДПА, Уфо се кани да стачкува през следващите дни. Говорител на синдиката потвърди, че протестът ще бъде тази година. Профсъюзът планира да оповести датите на протестите в канала си в ЮТюб днес в 17 часа честно време (18 часа българско време). Синдикатът информира членовете си, че е имало допълнителни, но неуспешни преговори, водени от медиатори по коледните празници за намиране на краткосрочни решения за отдавнашния трудов спор. Говорител на Луфтханза каза, че компанията проявява интерес към по-широк процес на медиация, а стачките не са решения. Луфтханза се съсредоточава върху следващите дати за медиация през януари, допълни той. Трудовият спор вече доведе от предупредителна стачка в четири подразделения на Луфтханза и двудневна стачка в компанията майка. През ноември около 1500 полета бяха отменени, засягайки около 200 000 пътници. Двете страни неколкократно са подчертавали, че се стремят към възможно най-широкообхватното споразумение по редица въпроси, свързани със заплащането. Основните принципи бяха съгласувани двустранно през ноември, но взаимното недоверие пречи на напредъка. Същевременно шефката на персонала на Луфтханза Бетина Фолкенс, която подкрепяше по-умерен подход, бе освободена. Синдикатът настоява също да бъдат отменени уволненията и делата срещу бивши и настоящи членове на съвета, както и да бъде направен анализ на последните месеци, наситени с конфликти. ", "date": "2019.12.27", "title": "Кабинният персонал на Луфтханза излиза на стачка преди края на годината"}
{"url": "https://www.monitor.bg:443/bg/a/view/sofijamed-stana-universitetska-bolnica-184413", "text": "Министерският съвет взе решение за определяне на \"Университетска многопрофилна болница за активно лечение Софиямед\" ООД - София за университетска болница, съобщи пресслужбата на правителството. С друго правителствено решение се изменя РМС номер 266 от 2019 г. за даване на съгласие за извършване на парична вноска в капитала на Многопрофилна болница за активно лечение \"Св. Пантелеймон\" - Ямбол. Приемането на решението е свързано с промяна на сроковете за поетапно увеличаване на капитала на търговското дружество от 2019 - 2021 г. на 2020 - 2022 г., пише в съобщението.", "date": "2019.12.27", "title": "„Софиямед“ стана университетска болница"}
{"url": "https://www.monitor.bg:443/bg/a/view/italianec-specheli-spuskaneto-za-svetovnata-kupa-v-bormio-184426", "text": "Италианецът Доминик Парис спечели първа победа за сезона в Световната купа по ски-алпийски дисциплини, след като триумфира в спускането в Бормио за радост на местните фенове.  Парис завърши първи с време 1 минута, 49,56 минути, като остави зад себе си лидера в дисциплината за момента Беат Фойц (Швейцария), който изостана на 0,39 секунди в третото спускане през този сезон. За Доминик Парис това е 17-а победа в кариерата и трета на пистата в Бормио, която той познава прекрасно от тренировките с италианския национален отбор. Днешният победител е и световен шампион в Супер-Г от Оре (Швеция) по-рано през тази година. Третото място е за Матиас Майер (Австрия), който завърши на 0,42 секунди от победителя. Днешното състезание по предварителна програма трябваше да се проведе на 21-и декември във Вал Гардена, но се отложи тогава заради силен вятър и обилен снеговалеж. В събота предстои ново спускане за СК и то отново ще се проведе в Бормио, което беше и причината днешното да се проведе на същата писта.Начело в класирането за Световната купа е Хенрик Кристоферсен (Норвегия) с 379 точки, пред Парис с 349. Третото място е за друг норвежец- Александер Аамод Килде с 344. \"Чувствам се малко или много като собственик на това трасе. И днес не ми беше никак трудно, макар да беше скъсено и всяка грешка може да се окаже решаваща за класирането. За мене това е 13-ото ми състезание в Бормио, но всяко едно ново е предизвикателство\", коментира Доминик Парис след края на състезанието. /БТА", "date": "2019.12.27", "title": "Италианец спечели спускането за Световната купа в Бормио"}
{"url": "https://www.monitor.bg/bg/a/view/sedmichen-horoskop-za-28-dekemvri-3-januari-184381", "text": "Новата седмица идва и с нова година... Бъдете с най-близките в събота. 29-и е даден за пътуване, за срещи с приятели и за нови запознанства. Ако на 30-31-и заминете за чужбина дълго ще останете там. На 1-и не ставайте рано, за да избегнете конфликтите и извънредната работа. Ще усетите първата конкурентна атака на 2-и. Мислете за регистрации и пререгистрации на фирми. Уредете патенти и разрешителни на 2-3-и. 28-и. Добре е днес да ограничите контактите и да не излизате от кръга на пряката си дейност. 29-и. Луна и Венера са в съвпад, а това положение помага на приятелските връзки да добият малко по-емоционална и сексуална окраска. 30-и. Ден за представителни срещи, за преговори с работодатели или фирми от чужбина. 31-и. До обед ще намерите начин да излезете от неудобно и неприятно положение.1-и. Който си поспи повече ще си спести доста неудобства и работа. 2-и. Луната навлиза във вашия знак и сключва пречупващ аспект с Меркурий, Юпитер и Слънце. 3-и. До обед ще се излъжете в преценката и може да направите грешен ход. През уикенда контролирайте желанието за изневери. Луна и Венера са в пречупващ аспект с Уран от вашия знак. Отделете повече внимание на храната. До 30-и на обед не се пълнее, но после изкушенията ще са повече. Идват покани в последния момент. Променете програмата си, ако може да си осигурите повече екстри. 2-и е първият чудесен ден за регистрации на фирми и патенти. 28-и ще донесе объркване и намеси в живота на родените до 1 май. На 29-и колкото и да изядете няма да напълнеете. Ако 30-и започнете деня с лъжа до вечерта тя може да се превърне в истина и да ви донесе доста главоболия. 31-и е ден на пророчествата. На 3-и до обед очаквайте агресивни намеси. До 30-и на обед изживявате приятни и зареждащи моменти, влюбвате се, правят ви предложение, играете определяща роля в живота на околните. Луна и Венера ви гледат в брилянтен аспект от Водолей. Ще объркате приятелството с любовта в следващите дни. 31-и и 1-и носят голямо натоварване и тежки отговорности. На 1-2-и още със ставането ще говорите за работа и бизнес. На 28-и ще бъдете лесно изкушени, на 29 разгръщате с пълна сила творческата си активност, на 30 продължавате по инерция. На 31 лесно се влиза в конфликти и то по незначителни поводи. На 1-и непредвидени и трудни моменти за родените в третата декада. Втори е благоприятен за заверка на документи, а на 3 до обед се въртите в омагьосан кръг от неразбиране и некомпетентност. 28-и е ден на фатално привличане, но в неделя късметът ще е с вас, където и да отидете. 30-31-и предлагат пътувания, приятни моменти с приятели и близки. Всичко има тенденция да се развие по най-добрия за вас начин. На 1-и се събуждате с вдъхновение и творческа идея, която е добре да реализирате. На 2-3-и влизате в конфликти по незаничителни поводи. Вдигате кръвното. Пътувайте, не отклонявайте покани за гостувания и приятелски сбирки по празниците. Чакайте вести и гости от чужбина. Интуицията ви се изостря. Ще доловите с някакво шесто чувство нещо, за което не сте си давали сметка. Не се свивайте и изолирайте. Пътувайте, гостувайте, търсете начин да се изявите, да покажете дарби и таланти. Тази вечер си пожелайте нещо. Не водете преговори за продажби, не се съгласявайте на неизгодни офети. Ще сбъркате ако затворите фирмата си или я прехвърлите на друг. Каквото отложите за на 3 следобед ще донесе късмет и ползи. Включва се каналът на кармичната родова памет. Може да тръгнете в посоката, в която и ваш прародител е вървял, творил и работил. Започвате с три дни на предизвикателства и проблеми, особено в чувствата и интимните връзки. Луна, Венера, Марс и Уран образуват кармични аспекти със Слънцето ви. Внимавайте с изневерите във всякакъв план. На 31-и и 1-и се очертават пътувания и промени в плана. От 1-и се активизирайте максимално, планирайте още на 2-3-и уреждане на юридически дела и регистрации. Играта на чувствата ще ви свари неподготвени. Не изневерявайте и не се обвързвайте с никого по никакъв начин. Не нарушавайте дадената дума, спазвайте обещанията си и направените преди време уговорки. Може да плачете на сън или на яве. Смирете проявите на недоволство и агресия. Ако се държите спокойно и дипломатично ще разберете нещо, което в миналото ви е убягвало. Някой ще дочака и гости от далече. Всичко казано и пожелано до утре на обед ще се изпълни. На прага сте на важни промени в работата и в бизнеса. По най-бързия начин уредете регистрации и пререгистрации на фирми, разрешителни и патенти. На 2-и важните срещи уредете до обед. Не пропускайте благоприятната възможност да стопите дистаниците и да се помирите с някой, с когото в миналите дни сте кръстосали шпагите. Пазарете се за цени на стоки, услуги и за личното си възнаграждение. В момента започвате градежа на нещо ново в живота си. Предстои емоционален уикенд, който ще ви постави пред дилемата с кого да бъдете по празниците и кого да оставите като резерва. До 30-и свършете последните важни задачи. На 31-и и 1-и ще ви се иска едно, но ще става друго. Ще се налагат промени в плана, неудобни гостувания и покани в последния момент. Родените в първата декада ще имат късмет с нови договори и поръчки още на 2-и. Не правете никакъв избор. Може и двата предложени варианта да не водят към нищо добро и полезно за вас и за съвместните ви начинания.Не се ограничавайте и в любовта. Само не обърквайте Ще се наложи разместване в плана за празниците. Ще се появи неочаквана възможност за гостуване. Не споделяйте идеи и намерения, особено в неподходяща и конкурентна компания. На 31-и не е време за недоволство. Помислете за подновяване на стопирана дейност. Планирайте важни преговори за следващите дни. Включва се каналът на кармичната памет. Ще ви търсят тези, които по някакъв начин ви дължат услуга. Може да се намери лекарство за тежка болест. Ще се разсеят мислите, които ви тежат. Пътувайте, преговаряйте. През уикенда пътувайте към места за релакс и към тези, които обичате и ви обичат. До понеделник на обед Луна и Венера ви гледат в брилянтен аспект от знака на Водолея. На 31-1-и ще се наложи да се съобразявате с доста хора. Идеите ви няма да се приемат или реализират както бихте искали. 2-и идва с проблеми за родените в първата декада. Пригответе се да плащате сметки за нарушения. Старайте се да не взимате окончателни решения. Дайте шанс на връзките ви да се развият. Тази вечер направете разбор, а в утрешния ден вземете решение с кого да бъдете и да продължите. Бъдете сигурни, че нарушенията ви ще се забележат, отчетат и санкционират. Но в любовта късметът ще ви следва и може би затова ще се движите доста разсеяно. За родените във втората декада се очертават чувствени преживявания и много любов. Чакайте покани и обаждене от чужбина. Някой вече пътува, а друг ще ви доведе нечакани гости. Бъдете много внимателни в думи и пожелания, защото ще се сбъднат и после няма да има връщане назад. Не правете услуги и не търсете такива. Може да попаднете в изнудващи и задлъжняващи положения. Ако колата не запали от първия път, значи едно пътуване или срещите ви е добре да се отложат. Още няколко такива подсещания ще ви помогнат да се ориентирате в каква посока да продължите. До понеделник на обед се очертават проблеми в семейните и роднински връзки, особено ако закъснеете след служебен купон. Луна и Венера ви облъчват негативно от знака на Водолея, а това положение обърква приятелството с любовта, носи емоционални недоразумения и конфликти. 31-и и 1-и са заредени с вдъхновение и радост. На 2-3-и се задействайте бързо в посока на важните задачи. Вероятни са изневери, но не само на партньора, а и на собствения ви стил на поведение и начин на живот. Бъдете отговорни, спазвайте принципите си, не изневерявайте на партньора. Една лъжа до два дни ще се превърне в истина, от която и други хора ще ги заболи. Не съвместявайте приятелството и любовта с желанието за притежания и пари. Край с колебанията и съмненията. Навлизате в стабилизиращ период с навлизането на Луната в хармоничните ви Риби. Ако мислите за някого, той ще ви се обади, дори и да е много далече от вас. Ще получите залпово вдъхновение и ще се събудите с чудесна идея, която е добре да реализирате още в следващите дни. Каквото си пожелаете ще се сбъдне, но да си знаете, че ще се сбъдват само благите пожелания. Съгласувайте позиции и мнения в посока на бъдещи ангажименти. Подновете и стопирани производства. В момента печелят тези, които не губят време и изпреварват действията на конкуренцията. Необходима е активна самозащита от чернотата наоколо. Следобед е време за преговори, за подписване на нови договори и за преход в нова среда. Ако започнете да правите нещо несъзнателно, продължете в тази посока. Ако случайно наберете нечий номер, обадете се, има защо. Вечерта ще сънувате пророчески сън. Пътувайте в събота и в неделя до обед. На 29-и Меркурий напуска вашия знак. Добре е да приключите с професионалните ангажименти, да се отдадете на любов и заслужена почивка. Пътувайте на 30-и. На 31-и и 1-и намалете натоварването до минимум. За 2-и планирайте уреждане на фирмени документи и регистрации. На 3-и навлизащият Марс в Стрелец ви активизира за нови начинания. Не се съгласявайте с чужди препоръки и мнения. Десет пъти помислете преди да вземете каквото и да било решение. Най-добре е да не взимате окончателни решения, особено под натиск. Ако нещо ви привлича тръгнете към него. Важното е да водите принципна политика, да не лъжете нито себе си, нито някой друг. Защитете интересите на тези, които обичате и цените. Някой ще посрещне приятели и близки от чужбина, а друг вече стяга куфарите за път. Не се оплаквайте, ако нещата не стават точно по план и график. Пазете си телефона. Ще се води компроматна война. Ще се влезе в излишни спорове. И старата ви алергия ще се активизира, ако сте прекалили с пикантериите. Време е да изтрезнеете и да потърсите адекватно решение на проблема. Ще ви се обаждат стари и нови партньори. Може да вземете решение за съвместна дейност или за подновяване на стопирани в миналото бинес отношения. Вие сте на ход. На 3-и Марс навлиза в Стрелец. Активността ви нараства, а на места даже избива в агресивност, ако нещата не стават така както го планирате и желаете. В първите три дни на периода сложете в ред емоционалните си връзки и си дайте сметка кого наистина обичате и цените. Луната е в прегръдките на Венера, а този аспект ще помогне да се съберете и разберете и по най-мъчителните въпроси. 31-1-и носят озарение и вдъхновение, приятни зареждащи и релаксиращи моменти. Но на 2-3-и грижите, болките и проблемите няма да ви подминат. Противопоказна е екипната работа. Бъдете сигурни, че ще ви стоварят повечето отговорности. Намерете начин да да се съберете и уточните проблемите. Водете принципна политика, не мерете с различен аршин своите и чуждите дела и действия. В момента сте склонни повече да оправдавате себе си и да критикувате другите. Навлизаме в период на поглъщане и усвояване на фини енергии от космоса. Пътувайте, не оставайте да ви чакат тези, които обичате и ви обичат. Намалете претенциите. Бъдете внимателни в приказките, не правете забележки и смирете желанието да контролирате всичко и всички във всеки момент. Внимателно подбирайте думите си. Признайте честно поне пред себе си греховете. Опитайте да ги изчистите. Запалете свещ и мислено изгорете в пламъка и всичко вредно и разболяващо, както и негативните си мисли и усещания. Действайте самостоятелно и не разчитайте на подкрепа от лаици. Правото е във вашите ръце. До 30-и на обед Луната е във вашия знак. Пътувайте на 29-30-и, а на 28-и внимавайте и спазвайте правилата и установените норми във всичко. 30-и е ден на преход, на важни срещи и контакти с приятели от близо и далече. На 31-и вечерта чакайте посещение на личната си муза. На 1-и се събуждате с чудесна идея, която е добре да реализирате. 2-3-и ви дават повече пълномощия. Може да се излъжете в любовта и връзките и да платите висока цена за неща, които другите получават даром и то от същите хора, с които контактувате или имате някаква по близка връзка. Уредете си срещи с почитатели и спонсори, участвайте в изложби, концерти, конкурси и представяния, на които може да блеснат личните ви дарби и таланти. Тенденцията е по-далечни и дори непознати хора да ви оценяват повече от близките. Всичко може да се развие успешно за вас. Чакайте покани и предложения от чужбина. Спазвайте диета, прочистете и връзките си от всичко вредно и разболяващо. Амбициите ви може да бъдат използвани за прокарване на чужди интереси. Продължете и през уикенда промените, които ще ви улеснят в бъдещата работа и творческа дейност. В настоящият период за вас няма негативни аспекти, но това не значи, че не може сами да си докарате проблем. 28-30-и са заредени с любовна магия и дано си я отнесете в къщи, а не на служебния купон. На 31-и и 1-и Луната е в съвпад с Нептун в Риби. Заредени сте с вдъхновение, което ще помогне да изживеете вълнуващи моменти. На 2-3-и предстои изтрезняване, работата ви притиска. Случайността ще отвори една врата и ще затвори друга. Разкриват се дълго пазени тайни. Меркурий вече ви гледа в хармоничен аспект от знака на Козирога. Съчетайте работата с удоволствията. Уреждате пътуване и гостуване. Някой стяга куфарите за задгранична почивка. Дистанциите се стопяват, всичко си идва на мястото, каещите се грешници се прибират у дома и всички сядаме на трапезата. Трудно е да удържите младите, те ще са на площада и заедно ще се веселят. Не планирайте за утре ранно ставане, ще си спестите разправии. Добре е да спортувате и да погладувате. Пътувайте, посетете близки и роднини, съчетайте отговорностите с радостите от живота. Направете си сами нужното лекарство. Конкуренцията прави силен ход, на който трябва да противопоставите цялата си амбиция и ентусиазъм. Не оставайте нещата да се развиват според чуждите правила. Навлизате в стабилизираш период.", "date": "2019.12.27", "title": "Седмичен хороскоп за 28 декември - 3 януари "}
{"url": "https://www.monitor.bg:443/bg/a/view/vw-uskorjava-planovete-si-za-proizvodstvo-na-elektromobili-184419", "text": "Фолксваген (Volkswagen Group) ускорява плановете си за производство и продажба на електромобили. Германският автомобилостроител иска да достигне целта си за производство на 1 милион електромобила до края на 2023 година, две години по-рано от обявената преди цел, съобщи компанията. До 2025 година Фолксваген ще се стреми да произведе 1,5 милиона автомобила от изцяло електрическата си линия АйДи (ID), предава БТА. Производството на АйДи.3 (ID.3) започна през ноември в Цвикау, южно от Лайпциг. Това е първото масово производство на електромобил на Фолксваген и ще бъде основата за бъдещите модели. Фолксваген се стреми да стане световен лидер при електромобилите, но се сблъсква с остра конкуренция от други производители, които навлязоха по-рано в този сегмент, като американската компания Тесла (Tesla). Фолксваген ще инвестира 11 милиарда евро до 2024 година в разработването на електромобили за основната си марка и около 33 милиарда евро за останалите марки от групата. ", "date": "2019.12.27", "title": "VW ускорява плановете си за производство на електромобили"}
{"url": "https://www.monitor.bg/bg/a/view/tom-hanks-poluchi-pochetno-grycko-grajdanstvo-184370", "text": "Гръцкият президент Прокопис Павлопулос е подписал днес указ, с който предоставя почетно гръцко гражданство на прочутия холивудски актьор Том Ханкс. Звездата от „Спасяването на редник Райън“ не само е почитател на южната ни съседка, а и има лична връзка. Съпругата му Рита Уилсън има корени не само от България, а от Гърция. Нейната майка е гъркиня с произход от днешна Албания, а баща й е българин-мохамеданин, роден в Северна Гърция. От дълги години екранният Форест Гъмп и семейството му прекарват лятната си почивка на гръцкия остров Андипарос.", "date": "2019.12.27", "title": "Том Ханкс получи почетно гръцко гражданство"}
{"url": "https://www.monitor.bg:443/bg/a/view/goranov-2019-godina-e-uspeshna-za-bylgarskata-ikonomika-i-za-dyrjavata-184414", "text": "Изминаващата 2019 година е успешна и за българската икономика, и за държавата. Това каза министърът на финансите Владислав Горанов преди началото на днешното заседание на правителството. Според Горанов преките чуждестранни инвестиции поддържат устойчив тренд от около 3% от БВП. Очакванията за растеж на вътрешните инвестиции е между 3.5-3.7%. „Това е реален растеж, който е един от най-високите в Европа“, каза още Горанов. Той изтъкна постиженията на ведомството по трите основни приоритета на министерството. Във връзка с финансовата и фискалната стабилност на страната, финансовият министър напомни, че „През март „Фич“ увеличи перспективата на дългосрочния кредитен рейтинг на България от стабилна на положителна, през август „Муудис“ повиши перспективата на кредитния рейтинг от стабилна на положителна, през ноември „S&P“ повиши дългосрочния и краткосрочния кредитен рейтинг на страната ни в чуждестранна и местна валута“, каза ресорният министър. Във връзка с присъединяването на българския лев към Валутно-курсовия механизъм (ERM II), Горанов подчерта, че през август 2018 г. е приет план с няколко точки, като към днешна дата всички от тях вече са изпълнени. Според него единственото условие, което остава, е изпълнението на плановете за увеличаването на капиталовите буфери на две от българските банки. Финансовият министър изрази очакванията си до края на месец април 2020 г. страната ни да успее успешно да завръши дългия си път към включването във Валутно-курсовия механизъм. Друг приоритет е и борбата със считано за последните няколко години. „При около 30 % сива икономика през 2016 г., в края на 2018 г., по методиката на АИКБ, с която се оценява дела й, тя е намаляла през 2017 г. и 2018 г. с по 5 %, като се оценява на около 20 %\", каза Горанов. Нивото на контрабанда на цигари у нас пък е едно от най-ниските в Европейския съюз (ЕС). Приходите в консолидираната фискална програма са нараснали наполовина спрямо 2014 г. Данъчните приходи са нагоре с 53%, а минималната пенсия за осигурителен стаж и възраст се е покачила с 62%. а очакванията се през 2020 г. Тя да е 4.1 на сто. Финансовият министър определи като хубава новина това, че „успяхме да убедим Световната банка да открие втория си в света център за споделени услуги – от юли месец той вече работи в София“. Като успех е и фактът, че, макар и с малко забавяне, ще стартира електронното възлагане на обществени поръчки. Министърът уточни, че от 1 януари 2020 г. всички второстепенни разпоредители с бюджет на МФ и самото министерство, а по график и другите министерства, ще започнат да възлагат обществени поръчки електронно. В краткия си отчет финансовият министър припомни успешното приключване на две арбитражни дела – с EVN и с Държавния резервен фонд на Султаната Оман. „Оманският фонд претендираше 80 млн. евро, а EVN претендираше обезщетение в размер на 850 млн. евро“ – поясни министърът.", "date": "2019.12.27", "title": "Горанов: 2019 година е успешна за българската икономика"}
{"url": "https://www.monitor.bg:443/bg/a/view/niki-mihajlov-otvori-nov-magazin-za-drehi-snimki-184391", "text": "Вратарят Ники Михайлов отвори втори магазин на марката Diesel в София. Това съобщи първо нежната му половинка Николета Лозанова, която не пропусна да разгорещи мрежата със секси кадри, на които е облечена в дрехи от последната колекция. Буквално часове, след като тъмнокосата изкусителка публикува кадрите си, същото направи и друга плеймейтка – Златка Димитрова. Подобно на колежката си, и тя позира пред обектива, облечена от глава до пети в дрехи от марката. Самата тя не скри, че е голям фен на Diesel, чийто втори магазин се разпростира в столичния Paradise Center. Ники Михайлов дебютира в модните среди преди три години. „Идеята дойде от мой близък приятел. Помислих много и реших, че мога да се пробвам в този бранш. Дълго време преговаряхме с италианските собственици“, обясни тогава футболистът, като даде заявка, че планира в бъдеще да отвори магазини и в други големи градове от страната.", "date": "2019.12.27", "title": "Ники Михайлов отвори нов магазин за дрехи (СНИМКИ)"}
{"url": "https://www.monitor.bg:443/bg/a/view/kfn-20-na-sto-ot-vodachite-shte-plashtat-po-skypa-grajdanska-184404", "text": "20 на сто от родните водачи ще плащат по-скъпа „Гражданска отговорност“ заради системата „Бонус-малус“. Останалите 80% от шофьорите пък са изрядни и няма да имат проблеми. Това каза шефът на Комисията за финансов надзор (КФН) Бойко Атанасов пред БНТ тази сутрин. По думите му целта на новата система е превенция, справедливост и коригиране поведението на шофьорите в дългосрочен план. „В момента 10 души, ако платят по 10 единици, се събират 100. При новата система отново ще се събират 100 единици, но 8 души ще плащат по 9 единици, а останалите 28 единици ще се покрият от двама. Оттук идва справедливостта - по-рисковият шофьор да плаща повече“, обясни Атанасов. Той отрече твърденията, че така предложена, системата облагодетелства застрахователите. „Всички казват, че ще се възползват застрахователите, но никой не казва как точно ще стане това. Парите ще са равни. Моделът е на финансов неутралитет. Безпочвени са подобни твърдения“, заяви шефът на КФН. С „Бонус-малус“ се предвижда името на шофьора да се вписва в полицата. Така собственикът може да впише в нея имената на свои близки, на които смята да разрешава да карат. Ако някой от тях причини щета, то собственикът на автомобила ще бъде глобен за неправилното си решение да позволи на този роднина да кара. „Най-новите тенденции при автомобилните производители и застрахователите са да събират и анализират информация за индивидуалното поведение на шофьора на пътя, както чрез специални устройства, вградени в колите, така и чрез мобилни приложения. Така чрез въвеждането на системата „Бонус-малус“ България ще има възможност да не е вечно на последно място в Европа“, допълни Атанасов.", "date": "2019.12.27", "title": "КФН: 20 на сто от водачите ще плащат по-скъпа гражданска"}
{"url": "https://www.monitor.bg:443/bg/a/view/hvanaha-myj-za-iznasilvane-v-stolicata-184403", "text": "Полицията е задържала мъж по обвинение за изнасилването на млада жена в София, съобщиха от МВР. Жестокото престъпление е извършено на улица \"Опълченска\" около час след полунощ на 26 декември, съобщават от „24 часа“. Жертвата е открита да лежи в безпомощно състояние пред жилищна кооперация. Тя е откарана за преглед в болнично заведение. По случая е започнало разследване.", "date": "2019.12.27", "title": "Закопчаха мъж за изнасилване на ул.\"Опълченска\" в София"}
{"url": "https://www.monitor.bg:443/bg/a/view/rusija-objalva-4-godishnoto-si-nakazanie-184401", "text": "Русия ще обжалва четиригодишното си наказание за недопускане до участие на олимпийските игри заради манипулация на допинг проби. Руската антидопингова агенция (РУСАДА) изпрати писмо, в което изразява несъгласието си от санкцията на световната антидопингова агенция (УАДА). Случаят ще бъде разгледан от спортния арбитражен съд (КАС). УАДА забрани използването на името Русия, на руския национален флаг и химн по време на големи спортни събития през следващите четири години, включително олимпиадата в Токио и световното първенство в Катар през 2022 година. /БТА", "date": "2019.12.27", "title": "Русия обжалва 4-годишното си наказание"}
{"url": "https://www.monitor.bg:443/bg/a/view/ms-otpuska-55-mln-leva-za-nov-pravitelstven-samolet-184398", "text": "Правителството отпуска 55 000 000 лева за нуждите на Авиоотряд 28 за доставка на правителствен самолет и за изграждането на хангар за съхранението му. Това става ясно от решение на кабинета. На заседанието на правителството е одобрен доклад на транспортния министър за доставката на въздухоплавателно средство за Авиоотряд 28. Със същото решение е одобрен и проект на договор като основа за водене на преговори за доставката. Именно в тази връзка МС отпуска допълнителни разходи по бюджета на транспортното ведомство за 2019-та, които ще бъдат разходвани за нуждите на Авиоотряд 28. Парите са както за покупката на самолет, за изграждането на хангар, както и за техническо обслужване на въздухоплавателното средство. До това се стигна, след като правителственият \"Фалкон\" претърпя пореден инцидент в средата на ноември, когато премиерът Бойко Борисов се връщаше от Солун. Тогава навигационната система на самолета отказа. Това е един от многото инциденти с правителствения самолет за последните години. Освен Фалкон-а, властта - в това число президент, премиер, шеф на НС и министри, използват за задгранични пътувания и друг самолет. Това е правителствения Еърбъс А319, който обаче е много по-голям. С друго решение на МС се отпускат допълнителни 12 млн. лева за ваксини на деца под 18г. На последното правителствено заседание са одобрени и 48,7 млн. лв. допълнителни разходи за реализиране на значими общински проекти и за ремонт на храмове. 2, 3 млн. Лева са за за довършването на ремонта и реконструкцията на южното крило на източното (Банското) крило на Зографския манастир „Свети Великомъченик Георги Зограф“ – Атон.", "date": "2019.12.27", "title": "МС отпуска 55 млн. лева за нов правителствен самолет"}
{"url": "https://www.monitor.bg:443/bg/a/view/rut-koleva-ne-tyrsja-syjalenie-184356", "text": "Певицата Рут Колева развълнува последователите си в социалните мрежи. Изпълнителката разказа, че е самотна, но това не я плаши и не се цели към съжаление от околните. , гласи част от изповедта на Колева Междувременно певицата пусна кадри от Ню Йорк, където посрещна Коледа. Тя сподели, че е посетила част от локациите от филма „Сам вкъщи 2“. „Много ми беше мило, а и детето в мен се радваше като на онази кукла със счупената глава.“, намигна тя.", "date": "2019.12.27", "title": "Рут Колева: Не търся съжаление"}
{"url": "https://www.monitor.bg:443/bg/a/view/antyni-djoshua-zagovori-za-ovakantjavane-na-titlata-v-ibf-184409", "text": "Провеждането на мач за световната титла в тежка категория в IBF между българина Кубрат Пулев и настоящия носител на пояса Антъни Джошуа не е толкова сигурно, колкото изглеждаше в последните дни. Агентът на британеца Еди Хърн заяви, че IBF и WBO все още не могат да се разберат прентендентът на коя организация ще се бие първи с Антъни Джошуа.  Хърн уточни, че се водят разговори с екипите на двамата боксьори в опит да се постигне компромисно решение, но призна, че е възможно една от двете титли да бъде овакантена. Самият Джошуа също потвърди тази възможност с думите, че някои неща не зависят от него.", "date": "2019.12.27", "title": "Антъни Джошуа заговори за овакантяване на титлата в IBF"}
{"url": "https://www.monitor.bg:443/bg/a/view/margi-hranova-gushna-treto-vnuche-184428", "text": "Естрадната прима Маргарита Хранова получи голям подарък покрай празниците. Малкият й син Коко и половинката му дариха певицата с трето внуче. Раждането на детето съвпада с друг семеен празник – рождения ден на големия син на Хранова. За благата вест се похвали самата Марги в социалните мрежи. \"Щастлива съм! Днес, на рождения ден на големия ми син Крис, се роди едно малко човече. Какво щастие! Колко много празници и радости. Благодаря ти Господи!\", написа тя. Припомняме, че другите две внучета на Хранова са момчета – Иван и Кристиян. Те са наследници на Крис. Това е първо дете за синът й Кирил.", "date": "2019.12.27", "title": "Марги Хранова гушна трето внуче"}
{"url": "https://www.monitor.bg:443/bg/a/view/berbatov-bil-na-kosym-ot-otvlichane-184406", "text": "Димитър Бербатов е бил на косъм от отвличане. Признанието идва от бившия президент на „Манчестър Сити“ Гари Кук и е по повод на проваления трансфер на българина при „гражданите“. Похищението над Бербо е щяло да стане през лятото на 2008 година, когато той премина от „Тотнъм“ в градския съперник „Манчестър Юнайтед“. В своята книга голаджията признава, че е имало голям шанс да премине в „Сити“, а в интервю пред The Athletic Гари Кук разкрива любопитни детайли. \"Един от нашите адвокати работеше и за Димитър Бербатов. С него водихме разговор дали имаме шансове да подпишем с българина, защото той летеше от Лондон за Манчестър. Тогава неслучайно Алекс Фъргюсън лично отиде до летището, за да го вземе. Сър Алекс просто искаше да държи Бербатов далеч от нас. Ние буквално бяхме готови да го отвлечем, ако имахме такава възможност. Вярвахме, че ако се озовем в една стая с българина, ще го убедим да премине при нас. Така например направихме с трансфера на Робиньо, който до последно си мислеше, че отива в „Челси“, но по време на полета го убедихме да дойде в „Сити“, разказва Кук.", "date": "2019.12.27", "title": "Бербатов бил на косъм от отвличане"}
{"url": "https://www.monitor.bg:443/bg/a/view/policijata-izdirva-vyrban-stefanov-184407", "text": "По молба на близките полицията издирва 79-годишния Върбан Милков Стефанов. Около обяд на 21 декември т.г. мъжът излязъл от дома си в Костенец и оттогава е в неизвестност. Върбан Стефанов е висок около 175 см, със зелени очи. Бил е облечен с черен анцуг, черно платнено яке с цип, черна шапка - тип бейзболна, обут с черни гумени галоши. Вероятно не носи у себе си документ за самоличност. Хората, които разполагат с информация за местонахождението на мъжа, могат да сигнализират на телефони: 112, 071422171 в РУ - Костенец или в най-близкото поделение на МВР.", "date": "2019.12.27", "title": "Полицията издирва Върбан Стефанов"}
{"url": "https://www.monitor.bg:443/bg/a/view/cska-na-krachka-ot-164-santimetrov-francuzin-184408", "text": "ЦСКА е на крачка от второ ново попълнение. След като вече си осигури услугите на Ахмед Ахмедов от „Дунав“, ръководството на „червените“ е в напреднали преговори с френския халф Джими Кабо. 164-сантиметровият техничар в момента е футболист на втория във френската Лига 2 „Лориен“, но е отказал да поднови своя договор, който изтича през лятото на 2020. “Имаше предложения за удължаване, особено през миналия сезон, но моето желание беше да не приема. Имам нужда от промяна. Къде ще отида? Не е задължително в Лига 1. Ще разгледам предложенията. Не съм против за нещо непознато”, заяви 25-годишният футболист пред френските медии, но без да уточнява къде ще продължи своята кариера. През този сезон Кабо е записал за „Лориен“ 19 мача, в които е вкарал четири гола и се е отчел с две асистенции. В същото време треньорът на ЦСКА Милош Крушчич призна, че все още не е подписал новия си договор, но има уверение от шефовете, че ще продължи да води тима и след Нова година. „Под мое ръководство сме допуснали един гол и сме вкарали 19, заяви Крушчич. - Все още не съм подписал договор, но това за мен е формалност. Не зависи само от мен дали ще остана в ЦСКА. Не искам да споменавам имена за селекцията, но в клуба се работи и съм дал списък какви футболисти ми трябват“, допълни Крушчич. Междувременно бившият треньор на ЦСКА Стойчо Младенов призна, че иска да се завърне начело на тима, стига да бъде поканен. „По всяко едно време може да се осъществи моето завръщане на „Армията“. Да, искам един ден да се върна в ЦСКА“, заяви спецът.", "date": "2019.12.27", "title": "ЦСКА на крачка от 164-сантиметров французин"}
{"url": "https://www.monitor.bg:443/bg/a/view/cvetan-sokolov-triumfira-s-kupata-na-rusija-184385", "text": "Волейболният национал Цветан Соколов със \"Зенит\" (Казан) триумфира с купата на Русия за шеста поредна година. Соколов беше най-резултатен при победата над \"Зенит\" (Санкт Петербург) във финала с 3:0 (25:14, 25:21, 25:20) и се отличи с 14 точки. Съставът от Казан продължи доминацията си в турнира с девета купа за последните 15 години. За най-полезен играч във финалите в Москва бе избран Максим Михайлов. В очакване на присъединяването на Цецо Соколов към лагера на държавния ни тим, изненадващо разпределителят Георги Братоев вече започна подготовка с отбора в София. Първоначално се смяташе, че и той подобно на брат си Валентин ще пропусне лагера за олимпийската квалификация в Берлин, но изглежда е преосмислил позицията си и се присъедини към отбора. Основна заслуга за това има Любо Ганев, който застана начело на федерацията редом с Данчо Лазаров, пише bgvolleyball.com. \"Георги Братоев започна тренировки с националния. Съставът има нужда от него. Говорих с него, не ми беше нужно много време да го убедя. Радвам се, че се вслуша и се присъедини\", обясни Любо Ганев. Съперници на България в група В на олимпийската квалификация в Берлин през януари са Франция, Холандия и Сърбия. Нашите стартират с мач срещу \"петлите\" на 6 януари.", "date": "2019.12.27", "title": "Цветан Соколов триумфира с купата на Русия"}
{"url": "https://www.monitor.bg:443/bg/a/view/magijata-na-koleda-i-pobedata-na-dobroto-184386", "text": "Отново е Бъдни вечер. Сякаш всичко е магия и някак си започваме да вярваме в чудеса. А няма по-голямо чудо от рождеството на Младенеца. Защото с него се ражда доброто. Нали точно това ни завеща Божият Син-роди се, за да ни учи на топлина, на състрадание. И какво по-хубаво от това да се прибереш в бащината къща, „когато вечерта смирено гасне“. Нали това е празникът- не в лъскавите подаръци под елхата, не в консуматорското чувство, което ни обзема трескаво покрай празниците. Нека осъзнаем, че Коледа не е в мола и няма как да намерим вътрешен мир и одухотворение там. с най-близките. В това да сме всички заедно. Да приготвим топлата трапеза-баби и внуци. Традицията да оживее и възрастните да разкажат на дечицата историята за Рождество-за онази вълшебна вечер, в която се грее Витлеемската звезда и се ражда Исус Христос. За това и малката Елиза не пропуска да погостува на баба си и дядо си. В малкото градче, където традициите са живи. И вече там тече трескава подготовка. Бъдникът в огнището гори, приготвят се нечетен брой постни гозби по рецептите на баба Мария. Сред тях са пълнени пиперки с боб, ориз с праз, баница с тиква...По стари обичай домакинята меси обреден хляб, който поднася топъл на трапезата. И всички дечица от семейството са нетърпеливи. Искат да разберат на кого ще се падне паричката. Преди това обаче Баба Мария изрича благословия и чупи питката на малки парчета. Подава най-напред на децата. Елиза и братовчедите й се надпреварват кой да си хапне пръв от гозбите на баба. Дядо Митко пък не скрива сълзите на очите си от щастие, че цялото семейство се е събрало за светлия празник. И така в сладки приказки и докато всички вечерят, изведнъж отвън се чуват коледарски песни. Разделени на няколко кола, както се казва в Старозагорско, ергени обикалят по къщите и пеят за здраве. Облечени в ямурлуци, изричат благословии. Водачът пак казва молитва за берекет и здраве на семейството и сякаш предвещава рождението на Младенеца. Дечицата подскачат от радост. Пред тях традициите оживяват. И самите те осъзнават, че точно в това е магията на Рождество. Тя е там-пред семейното огнище, на коленете на дядо и в гозбите на баба и сладки приказки. А те обикновено започват с „Едно време беше...“ Мина е един от светците войни, които Православната Църква чества. Денят му е на 11 ноември, но ние си спомняме за него на Коледа, защото много хора му се кланят и тачат. Мина бил войник в Египет по времето, когато императори в Рим били последователно Диоклетиан и Максимиан (284-305 г.). Те издали указ да се предават на мъчения и да се убиват всички християни, които не се покланят на езическите идоли. Тази заповед се отнасяла за християните, които били принуждавани да извършат идолски жертвоприношения. Воден от силната си вяра, Мина се отказал от войнското си звание и се оттеглил за аскеза в пустинята. Там той се отдал на пост и молитва, смятайки, че е по-добре да живее със зверовете, отколкото с хора, които не познават Бога. Чудотворна икона на свети Мина има в Обрадовския манастир „Св. Мина“ край Кубратово до София. Вярва се, че тя изцеление от тежки болести, помага на бездетни семейства да имат дете, както и за женитба. Самият светец – войн се смята от народните вярвания за покровител на семейството, сираците и бездомните, пазител на пътуващите на дълъг път, воините и лечителите. Важно е да се знае, че иконата, сама по себе си не върши чудеса. Чудеса се случват в резултат на молитвеното застъпничество да даден светец към Бога. В този смисъл всяко изображение на светец може да бъде чудотворно, защото вярата и благочестивия начин на живот са тези, по които Бог въздава своите дарове на хората. 1. „Коледа не е време, нито сезон. Коледа е състояние на духа. Да изпитваш щастие и благодарност, щедрост и съпричастност – това е истинската Коледа.“ Калвин Кулидж, двадесет и деветият вицепрезидент на САЩ и тридесетият президент на САЩ 2. „Колкото повече се занимавам с наука, толкова повече вярвам в Бога.“ Алберт Айнщайн, учен 3. „Бог е упование за храбрия, а не оправдание за страхливия.“ Плутарх, древногръцки историк 4. „Слънцето – това не е нищо друго освен сянката на Бога.“ Микеланджело, скулптор, художник, поет и архитект Когато слънцето докосне пак земята, се разтварят небесата. И слиза тук при мен ангелче крилато, сладко, миличко и нежновато. И докосне ли ме пак, това ангелче крилато, тръпки ме побиват и усмивки засияват. Сякаш клонче от красивото мушкато ме погалва нежно по лицето. Но оказа се веднъж, че в пролетния дъжд, когато слънцето решило да поспи, ангелчето мое всъщност беше ТИ!", "date": "2019.12.27", "title": "Магията на Коледа и победата на доброто"}
{"url": "https://www.monitor.bg:443/bg/a/view/lora-karadjova-e-bremenna-184371", "text": "Певицата Лора Караджова е в очакване на втората си рожба. С тази новина гръмнаха родните медии, като според информацията дъщерята на Данчо Караджов е вече в петия месец от бременността си и се очаква да роди през пролетта. Самата изпълнителка на „Виждам те“ не е коментирала официално дали семейството й ще се увеличи с още един член. Припомняме, че неотдавна тя се сгоди с половинката си Марсел Рохас. Караджова възпитава още едно дете – 5-годишната Алиса, която е от предишна връзка на звездата.", "date": "2019.12.27", "title": "Лора Караджова е бременна?"}
{"url": "https://www.monitor.bg:443/bg/a/view/roga-za-koleda-184388", "text": "", "date": "2019.12.27", "title": "Рога за Коледа"}
{"url": "https://www.monitor.bg:443/bg/a/view/rajdaneto-na-spasitelja-i-legenda-za-kolednata-elha-184384", "text": "През светата нощ, когато във Витлеем се родил Спасителя, зашавали, зашумели и затрепкали дървета и полски цветя. Те искали да Го видят и да Го поздравят. Но само стройната палма, маслиновото дърво и скромната елха могли да постигнат това. Радостният трепет на техните клонки и листа ставал все по-шумлив и накрая се превърнал на думи. – Да идем да се поклоним на Младенеца, рекла палмата на маслината и да му поднесем нашите дарове! – Вземете ме и мене с вас!, примолила се елхата. Палмата и маслината я погледнали надменно и й се присмели: – Бре, я се погледни на какво приличаш. Листата ти са остри като игли, а смолата ти мирише. Елхата млъкнала, но погледнала още веднъж към сияйната светлина, която окръжавала лежащия в яслите Младенец. Един ангел чул подигравателните думи на палмата и маслината. Палмата се приближила до яслите и положила пред тях най-хубавия лист от своя връх. – Ето ти ветрило, прекрасний Младенецо, с което да се разхлаждаш в горещините, казала тя. Маслината пък изцедила от своето благоуханно масло, което запръскало аромат наоколо. Елхата се омърлушила и си казала, че палмата и маслината са имали право да й се подиграват. “Недостойна съм да стоя тук пред очите на Младенеца”, проплакала тя. Тогава ангелът пристъпил към нея и казал: – Мъчно ми е за тебе. Ела по-близо до яслите! Ти, елхице, в смирението си сама се унижаваш, но аз ще те възвися и украся по-хубаво от останалите дървета! Погледнал той към звездичките, кимнал им и те една по една почнали да слизат от небето и да кацат по елховите клонки. Младенеца в туй време отворил очички. Нито хубавият палмов лист, нито маслиненото благоухание успели да привлекат Неговото внимание. Той ласкаво се усмихвал и протягал ръчички към обсипаната със звездички елха. Добрата елха потрепнала от радост, но не се възгордяла, а осветявала с блясъка си палмата и маслината, които засрамено мълчали в тъмнината. Ангелът проговорил втори път: - Това ти е наградата за скромността, елхичке! От сега нататък ти ще красиш празника Рождество Христово с вечно зелената си дреха и с бляскавите, подобни на звезди украшения, с които човеците ще те кичат в Светата нощ. Тъй ще радваш децата, а на възрастните ще припомниш за детските им дни. Това ще ти е предназначението и наградата, скъпо коледно дърво. ПОУКА Бъди скромен и ще бъдеш възнаграден. Петима мъдреци се загубили в гората. Първият казал: Ще тръгна наляво - така ми подсказва интуицията. Вторият: Ще тръгна надясно - в повечето случаи надясно е правилната посока. Третият: Аз ще се върна назад - дойдохме оттам, значи е сигурно, че ще изляза от гората. Четвъртият: Аз ще продължа напред - трябва да се движа нататък, гората все ще свърши и ще се появи нещо ново. Петият: Не сте прави. Нито един от вас не е прав. Има по-добър начин. Почакайте ме. Петият намерил най-високото дърво и се покатерил на него. Докато си пробирал път между клоните на короната му, останалите четирима се разбягали – всеки в избраната от него посока. От върха на дървото петият видял накъде трябва да се върви, за да се излезе от гората най-бързо. Дори можел да каже кой от другите четирима мъдреци ще се измъкне пръв и кой – последен. От мястото си виждал и най-краткия път. Разбрал, че се е оказал над проблема и е решил задачата най-успешно от всички! Той знаел, че е направил всичко правилно и както трябва, а другите - не. Те били инатливи и не го послушали. Той бил Истинският Мъдрец! Но... Той грешал. Всички постъпили правилно. Този, който тръгнал наляво, нагазил в най-гъстата, непроходима част на гората. Наложило му се да гладува и да се крие от диви зверове. Но се научил да оцелява в гората, станал част от нея и можел да предаде новопридобития си опит на другите. Този, който тръгнал надясно, срещнал разбойници. Те му взели всичко и го накарали да краде заедно с тях. Но след известно време той пробудил у разбойниците нещо, за което те били забравили – човечност и състрадание. Разкаянието на някои от тях било толкова силно, че след смъртта му самите те станали мъдреци. Този, който се върнал назад, направил пътечка през гората, която не след дълго станала път с жалони за всички, които искали да се насладят на гората без да рискуват да се загубят. Този, който тръгнал напред, станал първооткривател. Той попаднал на места, където не бил стъпвал човешки крак и открил за хората нови възможности, удивителни лечебни растения и великолепни животински видове. Този, който се покатерил на дървото, станал специалист по намиране на кратки пътища. Към него се обръщали всички, които искали да си решат проблемите по бързия начин, даже ако това няма да доведе до развитие... Така и петимата мъдреци изпълнили предназначената им мисия на този свят... ПОУКА Умей да се изкачиш нависоко и да видиш краткия път. Умей да разрешиш на другите да вървят по собствения си път. Умей да признаеш за Мъдреци всички – всеки път е важен и достоен за уважение. Умей да виждаш и отвъд финала – там винаги има продължение... Роди се Бог! Славете Го! Христос е тук! Срещнете Го! Сторете му в душите място! Сърцата превърнете в ясли! И направете Му поклон — да влезе Той във всеки дом, та дето мракът е витаел, звездата Му да засияе!", "date": "2019.12.27", "title": "Раждането на Спасителя  и легенда за Коледната елха"}
{"url": "https://www.monitor.bg:443/bg/a/view/ivet-lalova-s-trogatelno-objasnenie-v-lubov-kym-sypruga-184387", "text": "Звездата ни в леката атлетика Ивет Лалова отбеляза подобаващо 39-ия рожден ден на съпруга й Симоне Колио. В профила си в социалната мрежа \"Инстаграм\" Ивет се обясни в любов и честити празника на Симоне, с когото са женени вече 6 години. \"Честит рожден ден на най-щедрия, грижовен и обичащ човек, когото познавам на този свят. Винаги се удивлявам как поставяш нуждите на хората над своите. Винаги си там за своето семейство, приятели, пациенти. Никога не се уморяваш, никога не се оплакваш. Ти си моят пример за постоянство и е огромна благословия да мога да вървя с теб в този живот и да сбъдвам мечтите си. Благодаря ти, скъпи! Обичам те и празнувам този ден\", написа Ивет Лалова. /dsport.bg    ", "date": "2019.12.27", "title": "Ивет Лалова с трогателно обяснение в любов към съпруга си"}
{"url": "https://www.monitor.bg:443/bg/a/view/nina-dobrev-otsviri-bylgarija-184378", "text": "Холивудската звезда с български корен Нина Добрев реши тази година да зачеркне страната ни от календара си. По традиция екранната Елена Гилбърт от „Дневниците на вампира“ се завръща у нас за почти всеки коледен празник, но сега се събра със семейството си зад граница. Спекулира се, че причината е не съвсем благополучното й пребиваване в родината ни миналата година. Тогава фенове на актрисата бяха наобиколили къщата на баба й и дядо й в София, очаквайки автограф и селфи, но така и не получиха такова. Това предизвика редица негативни коментари. Припомняме, че   и дори успя да се качи на Витоша със свои роднини.", "date": "2019.12.27", "title": "Нина Добрев отсвири България"}
{"url": "https://www.monitor.bg:443/bg/a/view/vijte-tuk-istorijata-na-igrachkite-za-rojdestvo-syveti-kyde-da-slagame-ikonite-184390", "text": "Мили деца, играчките, с които по традиция украсяваме коледната елха, имат поучителна и любопитна история. Една притча разказва за тъжният Дядо Коледа, който в навечерието на Рождество почукал на прага на младо семейство и от сърце помолил родителите да чуят, помнят и разкажат легендата за играчките на своите деца. За да знаят, че те са символ на добрина, любов и благодарност. Чистият зелен цвят на празничната елха, която остава вечнозелена, изобразява огромната надежда на човечеството. А острият й връх, насочен към небето, символизира посоката на човешката мисъл – нагоре към висините. Дядо Коледа бръкнал в торбата с подаръци, извадил красива звезда и я окачил на елхата с думите: \"Нека децата знаят, че звездата е небесния знак на обещаното отдавна... Бог обеща да дари света със Спасител, а звездата бе знак, че обещанието е изпълнено.\" После Добрият старец извадил свещ и рекъл: „Свещта ни напомня, че и когато виждаме запалената свещ си спомняме за този, който измества тъмнината.“ Венецът символизира вечната природа на любовта. Истинската любов е безкрайна, тя винаги е жива. Любовта е един непрекъсващ кръг на привързаност. Тази бодлива зеленика символизира безсмъртието, короната от тръни на нашия Спасител, а червените плодове – кръвта, пролята от него. После закачил на елхата мъничък подарък-играчка и рекъл: а ние сме благодарни за неговия несравним дар. Мъдреците се поклониха пред святото дете и го дариха със злато, тамян и смирна. Нека поднасяме подаръци в духа на мъдреците.\" Добрият старец извадил от торбата си едно захарно бастунче и заръчал: „Знайте, че захарното бастунче символизира гегата на овчаря. Тя му помага да връща заблудилите се овце в стадото. То означава, че сме закрила за братята си.“ Ангелите са вестители на добрата вест за раждането на Спасителя. Техните песни славят името Му и призовават за мир и любов между хората на земята. Добрия старец чул топъл звук и измъкнал от торбата си камбанка: „Учете децата, че загубените овце биват намирани със звука на камбаната. Тя трябва да върне хората в прегръдките на вярата.“ През годините, всички ние добавяме нови и нови играчки на коледните си елхи – за да бъдат те красиви и блестящи и да сплотяват семействата на този светъл празник. Ето няколко съвета как да поставите иконите на правилно място според каноните: В коридора закачете иконата срещу входната врата, защото благославя тези, които влизат и тези, които излизат от дома. Свещеникът ще ви каже, че иконата трябва да се постави на източната стена, за да се спази правилото на църквата. Олтарът, т.е. свещената част в църквата, е разположен на изток (това е частта, където влизат само свещениците) и докато трае службата, вярващите са обърнати към олтара, т.е. на изток. Изтокът в християнството символизира Христовото Възкресение. Също така добре би било пред иконата да имате кандило, което представлява един вид почит към светеца-покровител на дома. В този случай не е важно на коя стена се намира иконата, защото децата са чисти и безгрешни като ангелите. Целта на иконата в детската стая е ангелът-покровител и светецът на вашия дом денонощно да бдят над малкото съкровище. Много хора, които имат проблемен сън, кошмари, страдат от циклите на луната, затова поставят икона на своя светец-покровител под възглавницата, докато спят. Църквата не отрича това. Зависи кой влиза в стаята и дали искате колегите ви да знаят за иконата. Но някои хора поставят икона на бюрото, за да им помага и ги защитава, както и да им донесе успех в това, което работят.", "date": "2019.12.27", "title": "Вижте тук историята на играчките за Рождество (+ СЪВЕТИ КЪДЕ ДА СЛАГАМЕ ИКОНИТЕ)"}
{"url": "https://www.monitor.bg:443/bg/a/view/rumynski-deputat-prozrja-hristos-se-e-rodil-ot-surogatna-majka-184396", "text": "Румънски депутат си навлече критики, след като написа във Фейсбук, че Исус Христос се е родил в \"странно семейство\" със \"сурогатна майка\" и \"татко, който е приел бащинството, без да е имал принос за него\", съобщава в. \"Адевърул\" На Коледа депутатът от партия \"Съюз за спасение на Румъния\" Юлиан Булай публикува във Фейсбук текст, в който направи сравнение между обществото във Витлеем преди 2000 години и \"провалените\" общества в днешна Румъния. \"Едно дете. Бедно и произхождащо от много странно семейство. (...) Появило се на света без родителите му да се правили любов. Със сурогатна майка и татко, който приема бащинството, без да е имал принос за него. Отхвърлено от общността. (...) Раждането му показва необикновеното, но и ограниченията на обществото, в което се е появило. (...) Неговата съдба днес е споделяна от много деца в Румъния, които обаче не са имали до себе си толкова любящи родители\", пише румънският депутат в публикацията си във Фейсбук, която предизвика многобройни негативни реакции. По-нататък той се спира на проблемите на децата в Румъния. \"Имаме над 50 000 деца на грижите на държавата. Над 3000 деца годишно са давани за осиновяване. Над една трета от тези 3000 не намират осиновители. (...) Над 1000 румънски деца са станали жертва на трафик във Великобритания само до 2007 г. Неотдавна румънското правосъдие не намери нито един виновен от десетките замесени в трафика на близо 200 деца от Цъндарей\", коментира депутатът по повод нашумял случай с трафик на деца от ромски произход, които били вкарвани нелегално във Великобритания и експлоатирани за просене и джебчийство.  Тези дни румънското правосъдие потвърди оправдателна присъда за 25-ма обвиняеми по този случай. На първа инстанция през февруари те бяха оневинени заради настъпване на давност за престъпленията.  В контекста на \"провалените\" общества в Румъния депутатът призовава за намеса в помощ на най-уязвимите. В. \"Адевърул\" цитира и коментар на журналиста Роберт Турческу, който е депутат от партия Народно движение. \"Клетият Булай! (...) опитвам да разбера нуждата да бъдеш оригинален, лудото желание да привлечеш внимание, лутането в търсене на възможност да бъдеш чут. Но...Онова, което остава след горепосочения текст, е само усещането, че човекът има нужда от специализирана помощ. (...) Самият той трябва да бъде осиновен, но от клиника\", коментира Роберт Турческу.", "date": "2019.12.27", "title": "Румънски депутат \"прозря\": Христос се е родил от сурогатна майка"}
{"url": "https://www.monitor.bg:443/bg/a/view/livyrpul-dokosva-titlata-klop-ne-iska-otpuskane-184392", "text": "„Ливърпул“ на практика капарира шампионската титла в Англия и е на път да сложи край на почти 30-годишната суша. Играчите на Юрген Клоп разбиха с 4:0 преследвача „Лестър“ и вече имат 13 точки аванс на върха, а освен това са и с мач по-малко. Категоричният успех на мърсисайдци и огромната преднина дадоха повод на мнозина да обявят първенството за приключило още преди Нова година. Въпреки това обаче Клоп се опита да тушира еуфорията и обяви, че не иска играчите му да се отпускат. \"Честно казано, не ми се говори за битката за титлата, докато тя все още е в разгара си, заяви германският специалист. - Не слушаме приказките за края на сезона и се концентрираме само върху следващия мач, защото имаме какво да подобряваме”, допълни Клоп. Историята на Висшата лига е категорична, че няма отбор, който да е имал 13 точки преднина в този момент на сезона и да не е ставал шампион след това. „Тази статистика не ме интересува, мисля само за следващия мач и ще си помисля, че сме шампиони, чак когато вече математически няма как да бъдем догонени“, категоричен бе мениджърът на „Ливърпул“.", "date": "2019.12.27", "title": "„Ливърпул“ докосва титлата, Клоп не иска отпускане"}
{"url": "https://www.monitor.bg:443/bg/a/view/ostaviha-v-kilijata-gotvach-na-sintetichna-droga-184395", "text": "Постоянна мярка за неотклонение „задържане под стража“ постанови състав на сливенския окръжен съд спрямо 39-годишен жител на село Калояново. Драгия С. Петров бил спипан през нощта на 20 декември  в момент на приготвяне на метаамфетамини в бащината си къща. При обиска на помещенията криминалистите намерили 30 грама от вече готовата продукция. На различни места били подредени  съдове с прекурсори:солна киселина, натриева основа, йод и други, както и съоръжения за производство на високорисковия синтетик. Драгия Петров е добре познат на сливенските полицаи, той има зад гърба си една вече изтърпяна ефективна присъда за същата престъпна дейност.Според запознати мъжът е сред най-подготвените „химици“ на местна почва и „зареждал“ с продукцията си дилърите на най-големите ромски махали в региона.След излизането си от килията той започнал да работи за своя сметка. Според прокурора, налице е обосновано предположение за това, че задържаният в хода на специализираната акция  е извършил престъпленията, в които е обвинен. Представителят на държавното обвинение е категоричен, че обвиняемият може да се укрие или да извърши ново престъпление.", "date": "2019.12.27", "title": "Оставиха в килията готвач на синтетична дрога"}
{"url": "https://www.monitor.bg:443/bg/a/view/bobovdolci-na-protest-kamioni-napukaha-desetki-kyshti-razrushiha-pytishta-184376", "text": "Бобовдолци излязоха на протест срещу тежкотоварните камиони, който натоварени до козирката с въглища, ежедневно преминават през града и предизвикват щети за стотици левове по къщите и инфраструктурата. Най-засегнати са живеещите на централна улица „Георги Димитров“, където на една отсечка има 90 къщи. Те вече са с напукани стени, а само преди броени дни падна поредната подпорна стена. „Това са огромни 70-тонни камиони, които преминавайки по този път рушат всичко. Доста често по пътя оставят и купища въглища, който падат по улицата и след това се налага ние да ги почистваме. Настояваме да бъде спряно преминаването на камионите през града, защото всички къщи са напукани, а нашите родители платиха с живота си за тях. Лично мен на два-три пъти щяха да ме премажат с колата“, обяви и бащата на фолк певеца Борис Дали, Орлин Делибалтов, който също беше сред протестиращите. Плътно до недоволните беше и кметът на миньорския град адв. Елза Величкова. „Общината няма пари да асфалтира улиците и да ремонтира канализацията и водопровода, чувстваме се засегнати. Единствената алтернатива е жп транспортът”, допълни Величкова. Протестиращите изразиха и съмнения, че в близкия ТЕЦ \"Бобов дол\" нерегламентирано се изгарят боклуци, което води до замърсяване на въздуха. „При нас зачестиха и онкологичните заболявания. Тровят ни и това е факт, няма как иначе. За момента протестът остава мирен, но ако не се вземат мерки ще преминем и към затваряния на пътища“, категорични бяха недоволните бобовдолци, които посочиха, че става въпрос за камионите на Мини „Бобов дол“, които постоянно карат въглища за ТЕЦ-а. Проблем с разрушени пътища и напукани къщи имат и хората от селата Мало село, Големо село и Мламолово. Те също се обявиха против преминаването на тежкотоварната техника през населените места, като до този момент са сигнализирали различните институции, но без резултат.", "date": "2019.12.27", "title": "Бобовдолци на протест, камиони напукаха десетки къщи, разрушиха пътища"}
{"url": "https://www.monitor.bg:443/bg/a/view/italija-uzakoni-marihuanata-za-domashni-nujdi-184369", "text": "Дядо Коледа донесе страхотен и отдавна желан подарък на италианците – занапред те ще могат да си отглеждат и пафкат на воля домашен канабис. Така разпореди Висшият касационен съд в Рим, който постанови в навечерието на Рождество Христово, че отглеждането на трева в къщи за лично ползване не е престъпление. С присъдата си магистратите обориха тезата на противниците на леката дрога, които твърдяха, че дори съвсем самостоятелното й използване от отделния индивид вреди като цяло на общественото здраве. Медиите на Апенините нарекоха решението на третата, последна инстанция в италианското правораздаване, „епохално“ и предвидиха истински „бум“ на засаждането и отглеждането на марихуана. Отглеждане, което според средствата за информация е било осъществявано и досега по тераси, балкони, покриви и мазета просто защото семена със съответните инструкции за сеенето на тревата се продават свободно в интернет и по някои пазари. Но това винаги е било незаконно и наказуемо, като Касационният съд многократно е издавал строги присъди срещу засаждането и пушенето на марихуана. Сега обаче според медиите осъществената от висшите магистрати либерализация на канабиса не само ще окрили досегашните му потайни гледачи и консуматори, но ще подтикне към него и хиляди любопитни, млади и стари хора. Които досега не са опитвали дрогата поради липса на интерес към нея или поради страх от наказание, а вече могат да го правят съвсем спокойно зад домашните стени. Освен пристрастените към тревата италианци, сега ликуват и защитниците на идеята тя да бъде продавана свободно, според които чрез осъществената й либерализация щял да бъде пресечен малко или много един от най-доходоносните трафици на организираната престъпност между Алпите и Сицилия.", "date": "2019.12.27", "title": "Италия узакони марихуаната за домашни нужди "}
{"url": "https://www.monitor.bg:443/bg/a/view/gerb-s-jalba-v-syda-iskat-da-se-prekrati-mandatyt-na-kmeta-na-blagoevgrad-184373", "text": "ГЕРБ внася жалба до Административен съд в Благоеград срещу отказа на Общинската избирателна комисия (ОИК) да прекрати пълномощията на кмета инж. Румен Томов. Това заяви евродепутатът областен координатор на ГЕРБ Андрей Новаков. Бившият кмет Атанас Камбитов сезира ОИК, че новият кмет не подал искане в едномесечен срок да заличи едноличната си фирма в Търговския регистър. На свой ред комисията проведе заседание на 20 декември, на което разгледа казуса. В резултат обаче само 4-ма от членовете гласуваха \"за\" прекратяване на пълномощията на кмета, а останалите 9 бяха \"против\". „Всички ние искаме градът да се развива. Това се изразява в подкрепа и за общинска администрация, и за кмета тогава, когато е важно за хората. Мисля, че показахме това и чрез последното постановление на Министерски съвет, с което за Благоевград се отпуснаха почти 6 млн. лв', каза Новаков. \"През последните 2 седмици „виси“ един огромен проблем и точно, защото искам да помогна на града и кмета, считам, че е най-редно Административен съд да се произнесе по казуса – дали е нарушен някъде закона или не\",  коментира още той. ", "date": "2019.12.27", "title": "ГЕРБ с жалба в съда, искат да се прекрати мандата на кмета на Благоевград"}
{"url": "https://www.monitor.bg:443/bg/a/view/rumyncite-spasili-sezona-v-dvoreca-v-balchik-184375", "text": "„Изпращаме много трудна година. Предвид резултатите, едва достигнахме параметрите от миналата 2018 година, и то благодарение на румънските туристи, благодарение на които спасихме сезона“. Това заяви Жени Михайлова, директор на Държавния културен институт Двореца в Балчик. До момента през годината Двореца е посетен от общо 270 000 туристи. Отново на първо място са румънските туристи, които са половината от гостите – 138 803, което прави ръст от 7 процента на северните ни съседи, спрямо миналата година. На второ място се нареждат българите – 53 238. Руснаците запазват нивото от миналата година, поляците и французите бележат лек спад, но най-голям е сривът при германците. Само 8 051 немски туристи са посетили покоите на бившата румънска кралица Мария, което е 20 на сто по-малко от германците, посетили Двореца миналата година. Според Българския туристически съюз, Държавният културен институт Двореца е обект №1 от 100-те национални туристически обекта – с най-голям брой поставени печати, купени марки и карти. Затова Двореца бе отличен с приза „Най-добър обект от националното движение „Опознай България – 100 национални туристически обекта”.", "date": "2019.12.27", "title": "Румънците спасили сезона в Двореца в Балчик"}
{"url": "https://www.monitor.bg:443/bg/a/view/katastrofa-s-korabi-v-bosfora-184372", "text": "Товарен кораб се блъсна в брега в Босфора в петък, според телевизия Си Ен Ен-Тюрк и свидетел, което накара властите да затворят пролива, преминаващ през най-големия град на Турция, предаде Ройтерс. Няма съобщения за пострадали. Корабната агенция Трибека съобщи, че Босфорът е затворен за трафик. Корабът Сонга Иридум, плаващ под флага на Либерия, е пътувал към пристанище Амбарли в Истанбул.", "date": "2019.12.27", "title": "Катастрофа с кораб в Босфора"}
{"url": "https://www.monitor.bg:443/bg/a/view/djejmi-foks-sys-specialna-nagrada-ot-festa-v-palm-springs-184355", "text": "„В светлината на прожектора“ - това е названието на почетната награда, с която ще бъде отличен актьорът и певец Джейми Фокс в рамките на предстоящия международен филмов фестивал в Палм Спрингс. Приза си той ще получи още на 2 януари. Наградата е присъдена на Фокс заради участието му в драмата Jist Mercy. гласи изявлението на екипа на фестивала. Сред предишните носители на почетното актьорско отличие са Тимъти Шаламет, Брайън Кранстън, Андрю Гарфийлд, Сам Рокуел.", "date": "2019.12.27", "title": "Джейми Фокс със специална награда от феста в Палм Спрингс"}
{"url": "https://www.monitor.bg:443/bg/a/view/zodiite-na-nova-godina-184380", "text": "Как различните представители на зодиака посрещат Новата година? Как се приготвят за празника, суетни ли са и какви са като компания, раздават ли се на купона-четете в следващите редове. Овенът организира всички останали зодии за новогодишната нощ в своя апартамент, за да може да изпъкне максимално много, а и на следващата сутрин, когато е махмурлия, да може да спи до късно в собственото си легло.   Заветният час настъпва и гостите прииждат.    Разбира се, погледите привлича Лъвът със своята визия, а това страшно много му харесва, защото се чувства център на купона. Но не за дълго. Водолеят подканва всички да танцуват и да пият, а Овенът само това и чака. Състезателният му дух се усеща страшно много на купони. Желанието му да е винаги номер едно веднага го кара да измисли някоя игра с надпиване, която целеустремено да спечели.  Той е страшен играч на партита, защото е изключително първичен и веднага го избивана ласки и флирт. Но дори да иска да те заведе до спалнята, пътят до там със сигурност ще е осеян с хвалби и думата „аз“.  Всички са хапнали, пийнали, имат настроение, говорят си и танцуват. Лъвът постоянно се изтъква и се хвали с нещата, които му са се случили през годината, а Ракът внимателно изслушва Рибите, които обожават някой да се грижи за тях.  Освен Девата и Козирогът. Девата рядко се напива, защото е твърде разумна и вероятно ще кръжи над всички, наблюдавайки дали всичко е под контрол, въпреки че не е тя домакина. Спокойно можеш да пиеш в присъствието на Дева, защото знаеш, че ще има кой да ти държи косата и да почисти след това. А Козирогът в половината част от вечерта ще е твърде сериозен, хладен и намусен. Той е такъв работохолик, че нищо чудно на партито да свърши и нещо друго в последните минути на отминаваща си година. И не дай си Боже да направиш нещо, което не е по нравите на Козирога. Приготви се за забележки, намеци и много заядливи нападки. Но спокойно. Алкохолът му помага да се поотпусне. Само да не е решил да му отпусне края, че за това ще се говори дълго.  Вероятно в началото на купона, редом до Козирога ще си седи кротко и мирно Скорпиона. Той ще съжалява най-вероятно, че се е вдигнал и отишъл на партито, където ще презира всички, които мрънкат и хленчат колко гадна е била 2018-та година. Но след няколко чашки ще му паднат задръжките. А с неговата магнетичност и сексапил, със сигурност ще си намери някоя нова тръпка. Но внимавай, той никога не забравя. Близнаците няма да можеш да разбереш пияни ли са или не са по простата причина, че все плямпат. Не можеш да им затвориш устата, стават свръх общителни, но и флирта с тях си заслужава. Умеят го. Може да се горделиви и да завиждат, но те ненавиждат еднообразието и със сигурност около тях няма да ти е скучно. На фона на многото счупени и бутнати неща от страна на Телеца под влиянието на алкохол,  Везните припкат от групичка на групичка и се вписват във всяка като Хамелеон. Само пазете алкохола от тях, защото напият ли се, стават изключително досадни. Нищо чудно, „без да искат“ да създадат някоя друга интрига, от която накрая те да излязат чисти. Но пък можеш да си сигурен, че ако стане някаква кавга или бой, именно Везните ще са тези, които ще успокоят страните и ще настане мир. Ракът със сигурност в началото ще си седи кротко, ще си спомня с носталгия за отминалата година, ще го налегне миналото и ще се разчувства. Може и да пусне някоя сълза, но после със сигурност ще се реваншира на дансинга. Както Скорпиона, Девата, Рака, така и Рибите винаги са готови за един дълбок и сериозен разговор, дори и на парти. Рибите се раздават много на купони. За тях това е бягство от реалността, така че със сигурност ще са страхотна партия със Стрелеца. Той може да ти каже в прав текст, че роклята с която си се облякла е страшно неподходяща или че си много досаден, но със сигурност знае как да се забавлява. Готов е на всякакви глупости и лудости, а ако искаш да си каже истината – напий го. Но нямаш много време, защото както и Близнаците, вероятно го чакат още няколко купони, на които ще се отбие.", "date": "2019.12.27", "title": "Зодиите на Нова година"}
{"url": "https://www.monitor.bg:443/bg/a/view/kak-iisus-se-rodi-molitva-184379", "text": "Знаете ли за това дете, което се е родило в обор – място предназначено за животни. Ако не знаете кое е това дете, веднага ще ви кажем - това е Иисус. Той току-що се е родил и майка му Мария и баща му Йосиф бдят над него, за да го защитят. Сигурно е странно за едно дете да разбере защо е нужно това. Но ето историята, която се разказва от векове. Владетелят на Рим, император Август, издал закон, според който всеки трябва да се върне в града, където бил роден, за да запишат името му в книга. А Йосиф бил роден във Витлеем. Но когато той и Мария пристигнали във Витлеем, никъде нямало място за тях. Затова трябвало да се подслонят в обора, при при животните. И в същия този ден Мария родила Иисус. През нощта на полето имало пастири, които грижели се за овцете си. Те видели как ярка светлина засияла навсякъде около тях. Това бил един ангел! Пастирите много се изплашили. Но ангелът им казал: „Не се страхувайте! Аз ви нося добра новина. Днес във Витлеем бе роден Христос Господарят. Той ще спаси хората! Ще го намерите повит в пелени как лежи в една ясла.“ Изведнъж дошли много ангели и започнали да възхваляват Бога. Пастирите веднага тръгнали да търсят Иисус, и го намерили. Знаеш ли защо Иисус е толкова специален? Защото той бил син на Бога. А ангелите били щастливи, за да кажат на хората добрата вест. Денят на раждането на Спасителя е свят. Защото ни дава надежда. Прави ни по-добри и ни учи, че можем да постигнем всичко със смирение и доброта. Спасителят ни учи и да прощаваме, както и той прощава на нас греховете и грешките ни. А ето и молитвата, написана от Патриарха на българската литература Иван Вазов:  Дядо господи, прости ме, моля ти се от душа, с ум и разум надари ме, да не мога да греша! Запази ми ти сърцето от зли мисли и неща, всичко видиш от небето: зло до мен недей праща! Дай на мама, дай на тате здравье, сила и живот, мир, любов на всички братя и добро на наш народ!", "date": "2019.12.27", "title": "Как Иисус се роди (+ МОЛИТВА)"}
{"url": "https://www.monitor.bg:443/bg/a/view/mejdu-40-i-60-nashenici-vsjako-denonishtie-tyrsjat-pomosht-ot-vynshno-184382", "text": "Всяко денонощие между 40 и 60 души търсят помощ на горещата телефонна линия в ситуационния център към МвнР. Това се посочва в отчета на ведомството за тази година. От там посочват, че са го популяризирали чрез СМС съобщенията, които получава всеки абонат на български мобилен оператор, който влезе в роуминг. Те дават за пример, че са съдействали за безопасно връщане у нас на над 100 жертви на трафика на хора, предимно с цел трудова експлоатация, от Испания, Франция и Швеция. От ведомството се хвалят с това, че продължават работа за улеснение за българите, живеещи зад граница. Така от октомври 2020 г. подаването на заявление за издаване на български лични документи ще става и по електронен път без електронен подпис, а от 2021 г. валидността на българските паспорти ще бъде удължена от 5 на 10 години. Българските граждани в чужбина могат да получават и по пощата издадените им паспорти, лични карти и шофьорски книжки - все мерки за облекчаване на тяхното обслужване. Като друга мярка за подобряване на обслужването за гражданите и бизнеса е децентрализирането на услугата “Апостил”, като от началото на 2019 г. се извършва и от областните администрации. Услугите , предоставяни от МВнР вече се заплащат с банкови карти. Изтъкват се множеството визити, които освен за възобновяване на връзките, а и за привличане на инвестиции – САЩ, Русия, Япония, Южна Корея, Намибия , Ангола. В отчета се изтъква, че през 80-те години нашенците зад граница са били близо 70 000, а сега са вече над 2 млн. души. България пък подпомогнала с над 6, 1 млн.лева за различни проекти. Така строим асфалтов път между град Билищ и населеното с българи село Върник в Албания, реконструира ли сме два моста в македонския град Струга, с наша помощ е била реновирано и инфекциозното отделение в болницата в Тараклия, където живеели близо 50000 българи.", "date": "2019.12.27", "title": "Между 40 и 60 нашенци всяко денонощие търсят помощ от външно"}
{"url": "https://www.monitor.bg:443/bg/a/view/mitropolit-antojnij-hristos-ne-podarycite-sa-centyryt-na-rojdestvo-184383", "text": "Раждането на Иисус Христос, а не подаръците са в центъра на честването на Рождество Христово. Това припомня  Западно- и Средноевропейският Митрополит Антоний в обръщение за последния брой на Християнче. Ето и цялото му послание: Рождество Христово е един от най-големите християнски празници. То е най-важното събитие в човешката история – Божият син дошъл на земята, родил се като човек и живял сред хората. В чудната нощ на Неговото Рождество обаче целият свят спял и не знаел какво се случва. Бог известил за станалото само на тези, които ще се зарадват на идването на Божия Син на земята. Първи за това научили овчарите, които пасели стадата си край град Витлеем - мястото, където се родил Иисус Христос. Хор от ангели запял чудна песен, от която пастирите разбрали за важното събитие. Те се зарадвали на вестта и веднага отишли да се поклонят на Младенеца. Друг знак – необикновена ярка звезда, изпратил Бог на трима мъдреци, живеещи на Изток. Те с трепет очаквали това знамение и веднага се отправили към Витлеем. В края на дългото си пътешествие те стигнали до пещерата, където били Младенецът Христос и Неговата майка. Мъдреците им се поклонили и им поднесли чудни дарове, които за нас са необикновени – злато, блгоуханни масла и тамян. Тези подаръци изразявали любовта, уважението и преклонението на мъдреците пред родилия се на земята Син Божи. Днес празникът на Рождество Христово се чества тържествено и дори доста шумно. Истината е, че в него централно място заемат подаръците, които ще получим или ще дадем. Но тази Коледа аз искам да ви напомня какво точно честваме на този ден – Раждането на Иисус Христос. Нека Той да бъде центърът на нашия празник. Защото Христос се роди на земята, за да станем ние добри и състрадателни като Него. И сред подаръците, които ще подготвим тази година, нека първите да са за истинския Рожденик. На какви ли подаръци ще се зарадва Той? Нека вземем пример от мъдреците и да му дадем необикновени дарове – златото да са златните думи на нашето сърце – молитвата към Бога, смирната – благоуханието на добрите ни дела – уважението и любовта към родителите, учителите и нашите близки; ливанът – верността към нашите приятели, спазването на дадените обещания. Вие ще видите, че тези подаръци са чудни – вие ги дарявате, а те обогатяват вас. И в нощта на Рождество Христово нека да бъдем от тези, които ще си спомнят чудната песен на ангелите, известяващи идването на Божия Син, в която се пее: Слава в небесата на Бога, на земята – мир, сред човеците – блага воля.", "date": "2019.12.27", "title": "Митрополит Антоний: Христос, не подаръците, е центърът на Рождество"}
{"url": "https://www.monitor.bg:443/bg/a/view/rumynski-shofior-izvadi-noj-na-policaj-v-ruse-184368", "text": "Румънски водач на тежкотоварен камион бе задържан в Русе, след като извадил нож на полицай, скъсал светлоотразителната му жилетка и посегнал да вземе оръжието му. Инцидентът станал на 23 декември на булевард „България“, по който минава трафикът от и за Румъния, съобщават от областната дирекция на МВР в крайдунавския град. Екип на „Пътна полиция“ бил изпратен на мястото след получен сигнал за произшествие. Униформените установили, че косо на дясното платно е застанал тежкотоварен камион „Волво“, управляван от 39-годишен румънски гражданин. Водачът отказал да изпълни разпорежданията на полицаите, разгневил се, извадил нож и замахнал към единия от тях. Не успял да го нарани, но скъсал жилетката му. След като посегнал към служебния пистолет на униформения, бил задържан. Румънецът е отказал да даде проба за алкохол. Образувано е досъдебно производство. Още един случай на нападение на полицай е регистриран в Русе. На 23 декември 31-годишен пиян мъж нанесъл удар с ръка в гърдите на униформен служител, който бил изпратен на адрес в града след получен сигнал.", "date": "2019.12.27", "title": "Румънски шофьор извади  нож на полицай в Русе"}
{"url": "https://www.monitor.bg:443/bg/a/view/v-samara-prostitutskite-s-pojiznena-zabrana-da-darjavat-kryv-184374", "text": "Самарската областна клиническа станция за преливане на кръв пожизнено лиши проститутките, хомосексуалистите и наркоманите от правото да даряват кръв. Информацията за забраната на донорство от страна на споменатите социални групи беше публикувана на официалната интернет страница на медицинското заведение. В списъка на хората с „абсолютно ограничение да даряват кръв“ са включени носителите на вируса на ХИВ, както и лицата с нетрадиционна сексуална ориентация, представителките на най-древната професия и пристрастените към дрогата. Според медиците от Самарската клинична станция, при тези групи рискът от заразяване с ХИВ е по-висок. Медиците посочиха, че вече събират база данни на жителите на Самара, принадлежащи към споменатите категории. Уточнява се, че информацията за тези лица постъпва от профилни медицински учреждения и диспансери.           Местни правозащитници се обявиха против рестрикцията на донорския център, твърдейки, че това е проява на дискриминация. Освен това по последни данни, в Самара най-често срещаният път на зарязване със СПИН е хетеросексуалният. Наблюдава се е друга тревожна тенденция – в града рязко е спаднала продажбата на презервативи. Специалисти предполагат, че една от причините за този факт е високата им цена, а втората причина е ниската сексуална култура у хората. През последните години Самарска област стабилно заема водещо място по брой ХИВ инфектирани в страната.", "date": "2019.12.27", "title": "Забраниха на проститутки да дават кръв"}
{"url": "https://www.monitor.bg:443/bg/a/view/muki-pravi-film-za-stojanka-mutafova-184367", "text": "Мария Грубешлиева-Муки иска да почете легендарната си майка Стоянка Мутафова с кинопроизведение. Дъщерята на голямата актриса се надява да скрои филм за живота й. Това желание на Муки се появява по-малко от месец преди смъртта на Госпожа Стихийно бедствие. Грубешлиева разказа пред Нова тв и как е прекарала празниците, които за първи път не посрещна със Стоянка. „Не съм направила елха, нямах и желание да я правя. Все още се събуждам вечер да и давам лекарствата. Ставам, но нея вече я няма. Няма нещо свързано със Стоянка, което да не ми е скъпо. Тя казваше, че иска Нейчо да си я прибере… и си отиде на Никулден. Знам, че тя е плътно до мен. Тя искаше да не си отива само и само да не ме остави”, сподели тя. Междувременно Муки отвлича вниманието си от мъката с грижите за малкото си кученце. Припомняме, че  .", "date": "2019.12.27", "title": "Муки прави филм за Стоянка Мутафова"}
{"url": "https://www.monitor.bg:443/bg/a/view/shvarceneger-dava-na-tyrg-kartina-na-slaj-184361", "text": "Арнолд Шварценегер ще изложи картина, подарена му и нарисувана от Силвестър Сталоун, в рамките на следващия си благотворителен търг, който ще проведе в Европа. За това съобщи автора на творбата – екранният Роки, след като прекара Бъдни вечер с колегата си. Шварценегер и Сталоун често празнуват важни дати заедно, след като заровиха томахавките си от края на миналия век с франчайза „Непобедимите“. Съвсем скоро двамата се очаква отново да се завърнат към поредицата, като за част от снимките ги очакваме и в България. Да рисува с маслени бои е едно от хобитата на Слай. Картината му обаче не е била коледен подарък за екранния Терминатор, а му е била поднесена по повод Деня на благодарността. е написал Сталоун върху картината си.", "date": "2019.12.27", "title": "Шварценегер дава на търг картина на Слай"}
{"url": "https://www.monitor.bg:443/bg/a/view/bez-postradali-ot-piratki-i-katastrofi-po-praznicite-v-pazardjishko-184364", "text": "Без пострадали при тежки инциденти преминаха трите празнични дни за дежурните медици от Спешно отделение на МБАЛ – Пазарджик, съобщават от държавната болница. Общо 260 са прегледаните пациенти. 64 от тях са хоспитализирани в различни отделения на лечебното заведение. Няма пострадали от катастрофи или пиратки. В двете детски отделения са приети общо 18 болни деца. 13 са болните, които са насочени към Хирургично отделение, а двама - в Ортопедия. Седем пациенти със сърдечно - съдови заболявания са приети в Кардиология. Седем са и болните с остри вирусни инфекции, които се е наложило да постъпят във Второ вътрешно отделение. За няколко от прегледаните в Спешно отделение се оказало, че са прекалили с алкохола в празничните дни. Сред тях обаче няма тийнейджъри, които да са употребили големи количества спиртни напитки. Най-малките приети пациенти в болницата са бебета под една година с вирусни инфекции.", "date": "2019.12.27", "title": "Без пострадали от пиратки и катастрофи по празниците в пазарджишко"}
{"url": "https://www.monitor.bg:443/bg/a/view/letishte-sofija-posreshtna-7-milionnija-rekorden-pytnik-184365", "text": "Летище София посрещна днес 7-милионния рекорден пътник с полет от Тел Авив на авиокомпанията El Al, чийто самолет кацна малко след 10.25 часа на Терминал 2. Късметлийката беше Вики Алмок, която всяка година идва два пъти до България, защото има роднини тук и по думите й обича страната ни заради красивата природа и вкусната храна. Тя получи огромен букет и плакет на юбилеен пътник от Летище София, които и поднесе лично изпълнителният директор Владимир Рапонджиев. След Коледните и в навечерието на Новогодишните празници най-голямото международно летище у нас отбелязва своя рекорд за година. Само за месец ноември тази година през летище София преминаха над 522 хиляди пътника, което е ръст с 7, 25 на сто спрямо периода на миналата година, отбелязаха от ръководството. А на днешния ден пристигна 7-милионният. \"Зад този рекорд се крие много работа на летищния оператор, от страна колегите от РВД, от \"Наземно обслужване\", от Митницата, от Гранична полиция и всички останали служби, с които заедно обработваме пътниците, за да се чувстват комфортно, преминавайки през Летище София и за бързото обслужване на техните багажи\", отбеляза Владимир Рапонджиев. Седем милиона - нито е много, нито е малко. Летище София смело поглежда към следващата граница от 8 милиона пътници. Привличането на по-голям пътнически и товарен трафик е една от основните цели на ръководството на летище София и за нейното постигане се работи целогодишно, коментира Рапонджиев. От тази година на Летище София оперират 22 авиокомпании и пътниците им могат да достигнат до 57 дестинации. Четири от тях са нови - от 2019 г. - до Щутгард, Дюселдорф, Марсилия и Ийст Мидланд. Има и две нови авиокомпании. Празникът на Летище София беше отбелязан под музикалния съпровод на солисти от Оркестъра за народна музика на БНР с ръководител Димитър Христов и деца от танцово-фолклорен състав.", "date": "2019.12.27", "title": "Летище София посрещна 7-милионния рекорден пътник "}
{"url": "https://www.monitor.bg:443/bg/a/view/toto-pechalbi-tiraj-103-184363", "text": " Числа - 12, 20, 26, 29, 39, 44. Печалби: 6 - няма, 5 - 14 по 4 034,60 лв., 4 - 648 по 87,20 лв., 3 - 11101 по 7,10 лв. ДЖАКПОТ: 4 712 238,69 лв.  Числа - 3, 16, 17, 18, 23, 26. Печалби: 6 - няма, 5 - 3 по 4 439,10 лв., 4 - 380 по 35,10 лв., 3 - 6703 по 2,80 лв. ДЖАКПОТ: 810 587,06 лв.  I теглене - 1, 5, 27, 28, 31. Печалби: 5 - 2 по 12 937,70 лв., 4 -187 по 159,70 лв., 3 - 6511 по 6,70 лв. ДЖАКПОТ: няма II теглене - 2, 17, 21, 26, 35. Печалби: 5 - 1 по 25 875,40 лв., 4 - 223 по 133,90 лв., 3 - 7241 по 6,10 лв. ДЖАКПОТ: няма  Позиция - 3, 5, 6; цифра - 1, 3, 3. Печалби: 3 - 22 по 1 738,80 лв., 2 - 4032 по 9,50 лв. ДЖАКПОТ: спечелен  3, 25, 32, 34, 43; Зодия - 2. Печалби: 5+1 - няма, 5 - няма, 4+1 - няма, 4 - 5 по 500,00 лв., 3+1 - 12 по 100,00 лв., 3 - 223 по 10,00 лв., 2+1 - 230 по 5.00 лв., 1+1 - 1209 по 1.50 лв., 2 - 3064 по 0,80 лв., 1 - 2229 по 1,00 лв. ДЖАКПОТ: 3 000 000,00 лв.  Година: 36, месец 2, дата 7, ден 5. Печалби: I група - няма, II група - няма, III група - 2 по 227,50 лв., IV група - 2 по 142,20 лв., V група - 4 по 71,10 лв., VI група - 5 по 45,50 лв., VII група - 7 по 40,60 лв., VIII група - 16 по 14,20 лв., IX група - 48 по 7,10 лв., X група - 87 по 4,60 лв., XI група - 92 по 5,00 лв., XII група - 223 по 2,60 лв., XIII група - 503 по 2,40 лв., XIV група - 1389 по 1,40 лв., XV група - 2994 по 1,10 лв. ДЖАКПОТ: 39 532,74 лв. Печалби:  Ягуар ХЕ, Игра: 6/49 Фиш: 451239836, Район: Смолян", "date": "2019.12.27", "title": "Тото печалби, тираж №103"}
{"url": "https://www.monitor.bg:443/bg/a/view/mlad-myj-se-samoubi-v-stolicata-184362", "text": "28-годишен мъж се самоуби в София, съобщиха от пресцентъра на МВР. Той скочил от 5 етаж на бл. 141 в кв. „Хаджи Димитър“. Инцидентът е настъпил около 8:15 ч. тази сутрин. На място са отишли полицаи и медици, които констатирали смъртта. Според свидетели, младият мъж е скочил сам и не е бил бутнат.", "date": "2019.12.27", "title": "Млад мъж се самоуби в столицата (ОБНОВЕНА)"}
{"url": "https://www.monitor.bg:443/bg/a/view/sistema-ot-senzori-sledi-vyzduha-v-stolicata-ot-dnes-184366", "text": "Система от интелигентни сензори ще следят от днес качеството на въздуха в София, съобщи на пресконференция в Столичната община зам.-кметът по екология Йоана Христова, която представи системата за мониторинг. „Във всички райони на града са разположени 22 интелигенти сензора на локации, които следват максимално националното законодателство по инсталирането на автоматични станции за измерване качеството на въздуха”, посочи Христова. Целта е, максимално точно и обхватно да се използват данните от сензорите, за да могат да се вземат адекватни управленски решения. “Трябва да минат четири сезона, за да може сензорите да натрупат достатъчно информация”, обясни Христова. Междувременно Столичната община ще е анализирала част от тези данни, ще е намерила еквивалентност между данните на сензорите на общината и на автоматичните станции.  Христова припомни, че през 2016 г. Столичната община разработи и кандидатства с проект за ефективно използване на нови технологии за чист атмосферен въздух. През декември 2017 г. беше подписан договора с програма \"Балкани-Средиземно море\", по който Столичната община е водещ партньор в с градовете Солун, Никозия, Тирана и Охрид. В рамките на проекта в София бяха извършени поредица от дейности, сред които проучване на най-добрите практики прилагани в европейски мащаб за идентични проекти за инсталиране на интелигентни системи сензори за измерване на качеството на атмосферния въздух, каза Христова.  Open Data платформата е достъпна в интернет на адрес - platform.airthings-project.com. Гражданите ще могат да следят почасови стойности на фини прахови частици, азотен диоксид, озон, въглероден окис и серен диоксид. Станциите са изцяло автономни и лесно се обслужват, сензорите лесно могат да се подменят и да се надграждат. Станциите предават информацията в реално време към платформа за визуализация и за последващ анализ, обясниха от общината.", "date": "2019.12.27", "title": "Система от сензори следи въздуха в столицата от днес"}
{"url": "https://www.monitor.bg:443/bg/a/view/geri-petkova-stana-lubim-angel-na-bylgarija-184350", "text": " Гери Петкова бе избрана за „Любим ангел на България“. Красавицата надви конкуренцията в уеб риалити формата TopQueen, ръководен от дизайнерката Миглена Каканашева-Мегз. Петкова е избрала да дари спечелената награда на Националния дарителски фонд за подпомагане на деца пострадали при пътнотранспортни произшествия. Тя избира тази кауза, провокирана от лична драма свързана с нейния приятел, а и защото смята, че децата са нашето бъдеще. ”С радост съобщавам, че не само спечелих риалитито TopQueen, но съм и лице на Националния дарителски фонд за подпомагане на деца, пострадали при ПТП към БЧК! Благодаря на всички мои последователи, които гласуваха за мен, защото вие ме направихте победител, но истината е, че ние всички сме победители! Всяка кауза е еднакво важна! Благодаря!“, сподели Гери в социалните мрежи.", "date": "2019.12.27", "title": "Гери Петкова стана „Любим ангел на България“"}
{"url": "https://www.monitor.bg:443/bg/a/view/obvinen-v-ubijstvoto-na-milionerka-ostava-zad-reshetkite-184351", "text": "Обвиненият за убийството на милионерката Виолета Балабанова Здравко Дечкин остава зад решетките. Това реши апелативният съд в Пловдив, чието определение е окончателно и не подлежи на обжалване. Дечкин за втори път прави опит да излезе на свобода, след като този май бе арестуван и обвинен за жестокото престъпление. Убийството бе разкрито 10 години след извършването му. Милионерката Виолета Балабанова била нападната вечерта на 30 септември 2009г. във входа на кооперацията си в центъра на града на ул. „Св. Климент”. Целта на грабежа била дамската й чанта, в която тя непрекъснато носела нотариалните актове на всичките си апетитни имоти в центъра на Пловдив. Тя искала да предпази документите от сина си Георги, чиято страст към харченето на лесни пари, бързите и скъпи коли, както и към младите красиви момичета, била пословична. От своя страна Георги Балабанов пък искал да се сдобие с имотите, за да ги продаде и да финансира скъпите си занимания. Тъй като майка му не му имала вяра, младият и наскоро разведен мъж решил да намери кой да елиминира Виолета и да открадне документите. „Синът е търсил човек да я убие”, са категорични от прокуратурата след продължителното разследване. Няколко години след смъртта на майка си Георги умира при жестока катастрофа с мотор в курорта „Слънчев бряг”. „Господ го наказа със смърт заради смъртта на майка си”, коментираха тогава близки на богатото семейство. Във фаталната вечер на 30 септември 2009г. Георги извел майка си на вечеря. Според държавното обвинение преди това той повредил електронната система на заключване на входа, за да можел убиецът да влезе и да вътре да причака жената. Точно така и станало. След вечерята Георги оставил Виолета пред адреса й в центъра на града и след като тя влязла във входа, била нападната. Понесла пет удара с нож в тялото си, три от които били в корема. Въпреки тежките си рани тя успяла да излезе на тротоара, където била открита от минувачи и откарана в болница. Приживе тя успяла да разпознае извършителя и дори да каже, че поръчител на убийството й е синът й Георги. Криминалистите през 2009г. снели два отпечатъка от входната й врата, за които станало ясно, че са на арестувания 10г. по-късно –на 21 май 2019г., Здравко Дечкин. След като бил задържан, той дал обяснения. По думите му пред разследващите причакал Виолета във входа с нож, чието острие било дълго 13-14см, съобщиха при ареста му от прокуратурата.  Обясненията на Дечкин съвпадат с данни и от клетките на мобилните оператори, според които във вечерта на убийството обвиняемият се е намирал в района на ул. „Св. Климент”. Наред с това били засечени и общо 14 разговора между него и Георги преди, по време и след наръгването на милионерката. Пак от клетките на мобилните оператори била засечена и среща на Гребната база между извършител и поръчител. След това Дечкин се прибрал вкъщи, а отнетата дамска чанта и дрехите си, с които е бил по време на престъплението и които е описал пред полицаите, включително и шапката си, изгорил. По време на мярката си за неотклонение този май Дечкин отричаше да е извършил престъплението, а негови приятели го описаха като съвестен, спокоен и разумен човек, който никога не би се забъркал в неприятности. „Не мисля, че трябва да бъда в ареста. Невинен съм. Вярвам, че човек е невинен до доказване на противното и че освобождаването ми няма да попречи на събирането на доказателствата”, каза пред съда през май Дечкин. В последните години мъжът развивал собствен бизнес с клуб за билярд, от който се издържал. Според прокуратурата обаче престъплението преди 10г. е било извършено, за да може извършителят да получи 17 000 лева или лекия автомобил БМВ Х5 на сина Георги Балабанов. От апелативния съд в Пловдив са категорични, че липсва промяна в обстоятелствата, която да разколебава обоснованото предположение, че Здравко Дечкин е съпричастен към извършване на престъплението, в което е обвинен. Съдът прие също, че продължава да е налице и опасност обвиняемият да се укрие или да извърши престъпление при мярка, различна от задържане под стража. Тази опасност се извежда от тежестта на обвинението, както и доказателствата, които го подкрепят.  ", "date": "2019.12.27", "title": "Обвинен в убийството на милионерка остава зад решетките"}
{"url": "https://www.monitor.bg:443/bg/a/view/po-pytja-kym-5g-4g-mrejata-na-a1-veche-pokriva-99-184353", "text": "А1 е разширила своята 4G мрежа и в момента тя има 99% покритие на населението, а 4.5G мрежата на А1 покрива 90% от населението на страната или населените места с над 3 000 жители. Само през последната година е осигурено покритие на 4.5G за над 1,7 милиона потенциални нови потребители, а максималната скорост на сваляне на информация може да достигне 640 Mbps. Развитието на 4G мрежата на А1 е продиктувано от растящите нужди от мобилни услуги на клиентите. Резултатите на компанията показват, че само през дните на Коледа (24-26 декември 2019 година) е регистрирано 64% увеличение на трафика на данни през 4G спрямо същия период на миналата година. За сравнение тази Коледа е отчетен ръст на изговорените минути от само 0,3% в сравнение с проведените разговори през 2018 година. От пускането на 4G мрежата до момента телекомът е инвестирал около 200 млн. лева в развитието ѝ. 4G мрежата на А1 покрива всички населени места с над 1 000 жители у нас при максимално достижима скорост на сваляне до 390 Mbps. През 2019 г. А1 e надградила близо 1 900 базови станции с 4G технология, което е направило мрежата достъпна за 99% от населението на страната. А1 е подобрилa своето 4G покритие по всички основни и второстепенни пътища от републиканската пътна мрежа, като е отделила особено внимание на автомагистрала „Тракия“, пътуващите по която в момента се радват на много добри мобилни услуги. Покритието на 4G е разширено и мрежата вече обхваща територии от всички планини, зимни и летни курорти, както и основните СПА дестинации, където са инсталирани десетки нови базови станции. В някои курортни дестинации като к.к. Слънчев бряг бе изграден допълнителен капацитивен слой, който да поеме пиковия трафик през летния сезон. Подобни мерки са предприети и за зимните курорти Банско и Пампорово, където мобилната мрежа на А1 осигурява оптимални условия за клиентите както в населените места, така и по ски пистите. Това не само ще подобри преживяването на туристите, но и ще позволи гладкото провеждане на събития като Световната купа по ски в Банско през януари 2020 г. Направени бяха множество подобрения в мрежата и въз основа на обратната връзка на клиентите от селски райони или градски части, където е имало по-ниски нива на сигнала. Телекомът започна пръв внедряването на 4.5G в България в края на 2017 г., чрез технологията „обединяване на честотите“ (carrier aggregation). В началото новата технология беше достъпна само в по-големите зимни и летни курорти, но към края на 2019 година тя вече е налична във всяко населено място с над 3 000 жители или 90% от населението. Към този момент 4.5G покрива автомагистралите и първокласните пътища, всички курорти и туристически дестинации. Само за последната година технологията е внедрена в над 600 базови станции. Максималната скорост на сваляне на данни в 4.5G мрежата на А1 в момента може да достигне до 640 Mbps, в зависимост от конкретните условия и възможностите на мобилното устройство на клиента. „Продължаваме да инвестираме време, средства и знания в нашата мрежа, за да осигурим отлично преживяване на клиентите и постепенно се подготвяме за преминаването към петото поколение мобилни мрежи“, каза Красимир Петров, директор „Конвергентна мрежа и услуги“ в А1 България. „През календарната 2019 година, трафикът на данни през 4G мрежата на А1 се е увеличил с 62% спрямо миналата година, а за сравнение гласовите обаждания са нараснали само с 1,4%. Предоставихме първите цялостни IoT решения за измерване качеството на въздуха, умно сметосъбиране, умни измервания във водоснабдяването и други, което ясно показва тенденцията на пазара и растящите нужди на потребителите“, допълни Красимир Петров. През 2019 година А1 осигури и допълнителен капацитет на своята мобилна мрежа чрез изграждане на над десет временни съоръжения във връзка с провеждането на масови събития, където има струпване на много потребители на мобилни услуги на едно място. Примери за подобни събития включват Световната купа по ски в Банско 2019, фестивала „Сурва“ в Перник, Националния фолклорен събор „Рожен“, Църногорския събор „В сърцето на Граово”, Фестивала на фолклорната носия в Жеравна, концертите Hills of Rock в Пловдив, Varna Rock Fest, Coca-Cola Happy Energy Tour в София, Фестивала A to Jazz, посещението на папа Франциск в България и други подобни мероприятия.", "date": "2019.12.27", "title": "По пътя към 5G: 4G мрежата на А1 вече покрива 99%"}
{"url": "https://www.monitor.bg:443/bg/a/view/seljanin-ot-shumensko-nasochi-pistolet-kym-policai-184354", "text": "25-годишен мъж от шуменското село Друмево е бил арестуван за закана и насочване на пистолет към полицейски служители. Оръжието било газово, а преди инцидента с полицаите селянитът гръмнал с него в ръката на сътрапезник. Инцидентът станал в първите часове на 26 декември, буквално минути след полунощ. На спешния телефон 112 се обадил младеж на 17 години, който разказал на операторите, че е бил прострелян от свой познат с газов пистолет в дясната ръка. И двамата младежи били седнали на празнична трапеза за Коледа в Друмево. По някое време един от гостите извадил газов пистолет и гръмнал с него в тавана. После, явно почерпен, взел да разсъждава на глас какво ще стане, ако гръмне от упор в ръката на момчето до себе си. Всички го разубеждавали да не прави глупости, но мъжът наистина стрелял с опрян в дясната ръка на момчето пистолет. Към Друмево били пратени екипи на полицията и на Спешна помощ. Идването на униформените не успокоило бесовете на стрелеца. Пред полицаите той презаредил пистолета и го насочил срещу тях, като едновременно ги заплашвал. Ченгетата успели да го обезвредят и да го приберат със себе си в районното за 24 часа. Срещу него е образувано досъдебно производство за престъпление по чл. 144 ал. 2 от НК за закана спрямо длъжностно лице или представител на обществеността при изпълнение на службата. За това селянинът с пистолета може да лежи до пет години в затвор. 17-годишният младеж, в когото е стреляно е прегледан в МБАЛ - Шумен и е освободен за домашно лечение с рана от обгаряне, коментира говорителят на ОДМВР Ася Йорданова.", "date": "2019.12.27", "title": "Селянин от Шуменско насочи пистолет към полицаи"}
{"url": "https://www.monitor.bg:443/bg/a/view/pod-lipite-restavriraha-unikalna-mozajka-ot-antichnostta-184348", "text": "Уникална мозайка с размери от около 15 кв м , открита в хода на спасителни археологически разкопки на улица „Руски“ №47-49 през 2016 година ще бъде експонирана в античното ниво на старозагорския регионален исторически музей веднага след Нова година, съобщи директорът на културния институт Петър Калчев. Мозайката е красяла пода на едно от помещенията в дома на местен аристократ в началото на ІV век, в централата й част е имало човешко изображение, което след приемането на християнството е било унищожено, а на по-късен етап върху него е било иззидано огнището за леярна , коментират ръководителят на разкопките преди 3 години Мария Камишева. Почти година е продължил процесът за консервация и реставриране на цветните тесери, използвани от античните майстори за направата на произведението на изкуството. Реставрацията и подготовката за експониране са финансирани по една от програмите на министерството на културата с малко над 25 000 лв.Очаква се новият експонат да бъде поставен в съседство с мозайката „Дионисиево шествие“ , разкрита на по-ранен етап на улица „Иричек“ №38 и датираща от епохата на управлението на император Юлиан Апостот /360-363 г./ В момента съвместно с винарска изба „Мидалидаре“ върви подготовката на 3D-филм за откритията при разкопките  в местността Чаталка, където през далечните 1963-1965 година бяха открити останки от антична вила. Теренът е бил предвиден за изграждането на голям язовир, проектът е изоставен и сега там са оцелели останки от жилищен комплекс.С възможностите на новите дигитални технологии ще бъде направена възстановка на античното поселение, филмът ще бъде част от експозицията към етнографската сбирка в село Могилово, коментира Петър Калчев. По все още неокончателните пресмятания тази година пред различните стопанисвани от РИМ-Стара Загора обекти са преминали над 58 000 посетители от страната и чужбина.Според директора на музея цялостното консервиране и възстановяване на старините в района на язовир Чаталка ще струва милиони левове, които поне на този етап няма откъде да бъдат намерени.  ", "date": "2019.12.27", "title": "Реставрираха  уникална мозайка от античността в Стара Загора"}
{"url": "https://www.monitor.bg:443/bg/a/view/luk-beson-specheli-delo-za-razmnojavane-na-eleni-v-doma-mu-184347", "text": "Първоинстанционен съд във френския град Аржантан отхвърли иска на местната ловна федерация срещу режисьора Люк Бесон, обвиняващ го в безконтролно размножаване на елени в имението му и косвено в нанасяне на щети на околните ферми. \"В решението на съда има противоречие. Сам Съдът приема за сведение този факт, но не прави изводи\", заяви адвокатът на ловната федерация, който ще обжалва решението. Ловната федерация претендира за обезщетение от 106 000 евро, колкото са поискали местните фермери от ловците от 2012 г. заради нанесените от елените щети. Фермерите обвиняват ловците в бездействие, но те не могат да навлизат в частни земи. Люк Бесон притежава 1600 декара земи близо до село Трините-де-Летие. Половината от тях са гори. Именно там елените се спасяват от ловците и спокойно се размножават. Тъй като самият Бесон напоследък не разрешава отстрелването им, го обвиняват, че допринася за увеличаването на популацията им, а така и за загубите на фермерите. на територията на Люк Бесон, нито за причинно-следствена връзка между наблюдаваните щети за фермерите и евентуалното наличие на елени\", отсече адвокатът на режисьора.", "date": "2019.12.27", "title": "Люк Бесон спечели дело за размножаване на елени в дома му "}
{"url": "https://www.monitor.bg:443/bg/a/view/boj-v-parlamenta-v-cherna-gora-zaradi-religiozen-zakon-184349", "text": "Черногорският парламент подкрепи противоречивия закон за религиозните сдружения, който предизвика протести на 26 декември. Разглеждането на документа продължи от обяд до късно вечерта. Депутатите в полупразната зала отхвърлиха всички изменения, които опозицията предложи. В резултат 45 депутати гласуваха за приемането на закона по време на гласуването. Заслужава да се отбележи, че този закон предизвика вълна от протести на вярващи и свещеници. Сръбската православна църква се опасява, че след приемането на закона за религията ще започне изземването на сръбската църковна собственост и прехвърлянето ѝ в черногорската \"автокефална\" църква, непризната в православния свят. Протестиращите призовават да се подпише споразумение със сръбската православна църква, да се спре с изземването на нейното имущество и да ѝ върнат или компенсират иззетото преди това. Опитът в парламента на Черна гора да бъде гласуван законопроектът за религиозните общности и собствеността им в страната завърши със сбиване между депутати от управляващата коалиция и от опозиционното движение Демократичен фронт.", "date": "2019.12.27", "title": "Бой в парламента в Черна гора заради религиозен закон "}
{"url": "https://www.monitor.bg:443/bg/a/view/pochetoha-pametta-na-zaginalija-v-kerbala-rusenec-anton-petrov-184359", "text": "В Русе днес бе почетена паметта на трагично загиналия преди 16 години в Кербала офицерски кандидат Антон Петров. В гробищния парк „Чародейка“ се събраха негови роднини, приятели, военнослужещи от Съвместното командване за специални операции. На колене и с едноминутно мълчание всички изразиха почитта си към русенеца, който загина на 26-годишна възраст. „Нашият колега си отиде без време. Никой не заслужава тази участ. За съжаление, такава ни е професията. Всеки ден се сблъскваме с различни опасности“, каза майор Стоян Асенов от Съвместното командване за специални операции. Военнослужещите се поклониха и пред гроба на офицерския кандидат Валентин Донев – другият русенец, намерил смъртта си в Ирак. Антон Петров загина на 27 декември 2003 г. при нападението на база „Индия“. Към 12,45 часа местно време в района на базата се взривява кола бомба. Освен Антон загиват и Георги Качорин, Иван Инджов и Свилен Киров. В болницата в Багдад умира и Николай Саръев. След смъртта на Антон всяка година майка му Иванка Петрова връчва коледна стипендия на ученик от Професионалната гимназия по речно корабостроене и корабоплаване в Русе, в която синът й е завършил средното си образование. Връчва я в дните около 14 декември – рождената дата на Антон.", "date": "2019.12.27", "title": "Почетоха паметта на загиналия  в Кербала русенец Антон Петров"}
{"url": "https://www.monitor.bg:443/bg/a/view/deset-golemi-syoryjenija-na-trakija-i-hemus-sa-remontirani-prez-2019-g-184352", "text": "Десет големи съоръжения на автомагистралите \"Тракия и \"Хемус\" са ремонтирани през 2019 г. Това съобщават от пресцентъра на Агенция \"Пътна инфраструктура\". Ремонтирани са пет виадукта на магистрала \"Тракия\" и четири на \"Хемус\", и тръбата за София на тунел \"Витиня\". Стойността на вложените средства от републиканския бюджет е близо 65,3 млн. лв. Съоръженията по магистралите се обновяват по график след като са обследвани и приоритизирани в реда, по който трябва да бъдат ремонтирани, в зависимост от състоянието им. Строителните дейности са наложителни и не търпят отлагане, защото гарантират сигурността и безопасността на шофьори и пътници, посочват от АПИ. През декември беше пуснато движението по изцяло обновеното платно за Варна на виадукта при 19-ти км на магистрала \"Хемус\" при с. Потоп, и \"Коренишки дол\" при 36-ти км на магистрала \"Хемус\". Преди началото на активния летен сезон беше пуснат трафикът и по обновените платна за Варна на виадуктите при 37-ми и 51-ви км /\"Разлив\"/ на \"Хемус\" и по платната за Бургас на виадуктите при 13-ти, 15-ти и 20-ти км на \"Тракия\". През есента бяха ремонтирани и платната за Бургас на съоръженията при 17-ти и 18-ти км на магистрала \"Тракия\". Ремонтът на тръбата за София на тунел \"Витиня\" на магистрала \"Хемус\" продължава и през следващата година. На съоръжението са направени множество проучвания и експертизи, въз основа на които са предприети аварийно-възстановителни дейности. Предстои привеждането на съоръжението в съответствие с европейската директива за минималните изисквания за безопасност на тунелите на Трансевропейската пътна мрежа. Предвижда се ремонтните дейности в тръбата за София на тунел \"Витиня\" да приключат през 2020 г. Ремонтираната тръба ще е с модерни системи за пожароизвестяване, вентилация, видеонаблюдение, светофарна уредба, осветление и система за светлинно водене, с които се осигуряват безопасност на пътуването и възможност за бърза реакция при инцидент, с каквито разполага в момента тръбата за Варна. АПИ продължава и обновяването на мостовите съоръжения по автомагистралите, които не са ремонтирани от построяването им преди повече от 30 години. Догодина се планира ремонт на платната за София на виадуктите при 13-ти, 15-ти, 17-ти, 18-ти и 20-ти км на магистрала \"Тракия\", платната за София на виадукта при 19-ти км, двата моста при 35-ти км на магистрала \"Хемус\" и платната за Варна на мостовете при 33-ти и 34-ти км на \"Хемус\". Ще се ремонтират носещите колони на съоръженията при 19-ти, 33-ти, 34-ти, 35-ти, 36-ти км /\"Коренишки дол\"/, двата моста при 37-ми км на \"Хемус\" и при 37-ми км на \"Тракия\". Планира се ремонт и на съоръженията при пътните възли \"Ботевград\" - при 47-ми км, \"Правец\" - при 52-ри км, и \"Джурово\" - при 67-ти км на магистрала \"Хемус\".", "date": "2019.12.27", "title": "Десет големи съоръжения на \"Тракия\" и \"Хемус\" са ремонтирани през 2019 г."}
{"url": "https://www.monitor.bg:443/bg/a/view/otslujiha-panihida-v-pamet-na-jertvite-ot-kerbala-184360", "text": "Панихида в памет на българските военнослужещи, загинали при атентата в българската база „Кербала” преди 16 г., бе отслужена в Карлово. На панихидата присъстваха роти от 61-ва Стрямска механизирана бригада, съобщиха от местната община. Пред паметника на жертвите на тероризма мъжете в униформи, близки, роднини и граждани сведоха глави в знак на почит и преклонение пред паметта на майор Георги Качорин, старши лейтенант Николай Саръев, офицерските кандидати Иван Инджов, Антон Петров, Свилен Киров, Димитър Димитров, Владимир Пашов, Гърди Гърдев, Преслав Стоянов, Валентин Донев, Марин Милев, Цветан Камов и Паун Георгиев. „Преди 16 години загинаха наши колеги, наши другари... Вярвам, че всеки, отишъл си от този свят, никога няма да бъде забравен! Помним петимата, загинали преди 16 години при атентата срещу база „Индия“ в иракския град Кербала, помним и другите, изпълнили воинския си дълг”, каза бриг.ген. Деян Дешков – командир на 61-ва Стрямска бригада. Венец бе положен от името на кмета на община Карлово д-р Емил Кабаиванов, цветя поднесоха зам.-кметът Антон Минев, секретарят на общината Стефан Стефанов, председателят на Общинския съвет Доньо Тодоров. След панихидата в карловската бригада се проведе военно-приложно състезание в памет на загиналите при отбраната на база „Индия“ в Кербала. На 27 декември 2003 година, в 12:45 ч. местно време (11:45 ч. българско време) цистерна пробива загражденията на район 1 (база „Индия“) в Кербала, където е щабът на българския батальон, и се взривява в близост до оградата. Кървавият атентат отне живота на майор Георги Качорин, ст. лейтенант Николай Саръев и офицерски кандидати Антон Петров, Иван Инджов и Свилен Киров. Страната ни се включи в операцията в Ирак от 22.08. 2003 г. до края на 2008 година с 11 контингента. Тринайсет са българските жертви по време на това военно участие.   Снимки община Карлово  ", "date": "2019.12.27", "title": "Отслужиха панихида в памет на жертвите от Кербала"}
{"url": "https://www.monitor.bg:443/bg/a/view/nad-5-miliona-investrani-v-sportna-infrastruktura-za-2019-godina-184358", "text": "5 550 000 лева са инвестирани през 2019 година в обновяване и изграждане на нова спортна инфраструктура в цялата страна, включително проектите, за които е отпуснато финансиране. За 2020 г. до момента са одобрени проекти за общо 715 000 лева, обяви министърът на младежта и спорта Красен Кралев в рамките на отчета за постигнатото от Министерство на младежта и спорта през 2019 година, който той представи. По време на днешното заседание на Министерски съвет Кралев отчетe вложените средства за спортна инфраструктура и извършените подобрения в новия Закон за физическото възпитание и спорта (ЗФВС) през тази година, които целят разрешаването на основни проблеми в българския спорт. През 2019 година са отпуснати средства за ремонт на: тренировъчната зала на Зимния дворец в София, на залата за вдигане на тежести към Спортно училище \"Георги Бенковски\" във Варна, на настилка на лекоатлетическа зала в спортна зала “Добротица” в Добрич, на спортна зала в Етрополе, на спортна зала в Белово, на сграда за вдигане на тежести към Спортно училище \"Никола Симов\" в Търговище, на спортна зала за нуждите на спортни клубове по бокс в Русе, на писта за ролбан и стрелбище към нея в Самоков и на волейболна зала в Перник. Тази година бе осигурено финансиране за зала за тенис на маса в Полски Тръмбеш, за модернизиране на “Арена Арда” в Кърджали, както и за изграждане на спортна база в Казанлък. За 2020 година до момента са одобрени проекти за: изграждане на мини футболно игрище в Община Симитли, за преустройство, необходимо за изграждане на боксов клуб в Плевен, за обновяване на настилката на футболно игрище в спортен комплекс \"Христо Ботев\" в Габрово и за ремонт на зала за вдигане на тежести към спортен комплекс \"Ялта\", град Русе. През 2019 година се проведе процедура по прелицензиране на федерациите, което беше една от основните цели на влезлия през тази година в сила ЗФВС. Така ще бъдат премахнати клубовете-фантоми, които са сериозен проблем за българския спорт. Съществено е също, че всички клубове, които кандидатстват за нов лиценз трябва да имат наети треньорски кадри, за да бъдат вписани в регистъра на спортните организации. Като постижение в сектор “Младеж” министърът изтъкна ефективните консултации, които бяха проведени през 2019 година с над 3000 младежи в цялата страна с цел изготвяне на новата Национална стратегия за младежта 2020, както и стартирането на мащабен проект по ОПРЧР, благодарение на който ще се изградят 7 младежки центъра в страната. Млади хора от Видин, Враца, Монтана, Варна, Бургас, Русе, Велико Търново, Благоевград, Сандански, Стара Загора, Сливен и Кърджали се включиха в обсъжданията. Целта на консултативния процес бе прякото включване на младите хора на България в диалога и идентифицирането на точните приоритети и цели на документа. Бяха обсъдени и предизвикателствата, пред които са изправени младите, както и техните идеи за справяне с проблемните въпроси, върху които да бъде изградена стратегията, съобщиха от Пресслужбата на министерството. Проектът за \"Разработване и внедряване на стандарти за качество при предоставяне на младежки услуги в България\" по Оперативна програма “Развитие на човешките ресурси” се изпълнява съвместно от ММС и Министерство на труда и социалната политика. Проектът е на стойност близо 5 млн. лева и цели да предоставим услуги с реално действие за развитието на младите хора в страната През 2019 година България беше избрана за член на Междуправителствения комитет за физическо възпитание и спорт на ЮНЕСКО (CIGEPS), като ще бъде представлявана от Министерството на младежта и спорта в лицето на министър Красен Кралев. Освен това, българският спортен министър беше избран за втори път за член на Управителния съвет на Световната антидопингова агенция като представител на държавите-членки на ЕС, което несъмнено е успех и признание за България и за правителството.", "date": "2019.12.27", "title": "Над 5 милиона инвестирани в спортна инфраструктура за 2019 година"}
{"url": "https://www.monitor.bg:443/bg/a/view/21-tona-mineralna-voda-trygna-ot-kresna-za-decata-na-pernik-184342", "text": "От Кресна за Перник тръгна ТИР с 21 т минерална вода-30 палета по 720 литра. Водата е дар от община Кресна за децата на миньорския град, съобщи  кметът Николай Георгиев. Колегата му от Перник Станислав Владимиров и кметът на Кресна Николай Георгиев са договорили доставката още в първия работен ден на последната седмица на 2019 г. “Както преди време на нас ни помогнаха доста общини, за да се справим с кризата с пожара, така и ние искаме да върнем жеста. Сега в Перник се нуждаят от вода, особено малките деца и училищата. Даряваме около 21 тона минерална вода за детски градини и училища. Жестът е малък за размерите на Перник, но ние искаме да бъдем съпричастни с тях и да дадем пример и други общини в България да протегнат ръка и да помогнат“, каза кметът на Кресна Николай Георгиев", "date": "2019.12.27", "title": "21 т минерална вода тръгна от Кресна за децата на Перник"}
{"url": "https://www.monitor.bg:443/bg/a/view/chastni-sydebni-izpylniteli-prodavat-kravi-i-diamant-184313", "text": "Близо 30 крави, а наред с тях и диамант са обявени за публична продан от частен съдебен изпълнител във Велико Търново. Това показва една от офертите в Регистъра на Камарата на частните съдебни изпълнители. Животните са от породата „Българско червено-шарено говедо“, които се отглеждат за мляко. Публичният търг ще продължи близо месец, като се очаква да приключи на 20 януари 2020 г. като обявата включва и недвижими имоти - поземлен имот и два стопански двора. В първия има обзаведена къща, лятна кухня и 2 стопански сгради - един телчарник, където е добитъкът, и една плевня. Сайтовете за онлайн търговия преливат от подобни оферти, като цената на една крава е между 110 и 200 лв. Други търговци дават животното си срещу 1200 лв., а някои предлагат и между 3 и 4 говеда за 1200-1300 лв. Стопаните обаче са съгласни цената да стане по договаряне и е възможно да се намери добитък за по-малко пари. Предложенията в Регистъра за публични продажби на частните съдебни изпълнители са основно за парцели земя, недвижими имоти или помещения. Те са от различни части на България, като Това включва София, Бургас или курорти като Банско и Несебър. При тях цените варират и може да стигнат и над 250 000 лв. Един такъв парцел от 4001 кв. м се предлага в Горна баня, като търгът ще продължи до 20 януари. Цената му е 355 200 лв. Друг парцел се предлага в Несебър - 2754 кв. м, който излиза 367 056 лв. За него търгът също ще продължи до януари. По-интересни предложения включват и диамант. Скъпоценният камък се предлага със сертификат от Международния гемологичен институт. като към момента това е единственото предложение в секция „Бижута“ на регистъра. Съдебните изпълнители търсят купувачи и на дрехи като кожени къси панталони, поли, елеци, рокли, включително кожуси. Саката и якетата струват най-много - с цени около 90 лв. Други дрехи са между 60 и 70 лв., а може да се намерят панталони за по 25-26 лв. Манекенът за дрехи пък е близо 24 лв.", "date": "2019.12.27", "title": "Частни съдебни изпълнители продават крави и диамант"}
{"url": "https://www.monitor.bg:443/bg/a/view/vladika-podstrigva-starozagorski-vtoroklasnik-za-ipodjakon-184341", "text": "8-годишен второкласник от старозагорското VІ-о основно училище „Свети Никола“ ще бъде подстриган за иподякон /помощник на дякона/ навръх Богоявление, съобщи старозагорският митрополит Киприан след като за Коледа получи от малкия Георги Николов свой портрет Хлапакът редовно посещавал всички църковни служби, воден от родителите си , икономистите Диана и Никола Георгиеви, които го кръстили преди време в катедралния храм „Свети Николай“. Момченцето проявявало жив интерес към богослуженията и държало винаги да е в близост до владиката, за да му помага в носенето на жезъла. Желанието на малкия Жоро изненадало дядо му Илия Златев , който на младини е бил ръководител на старозагорската окръжна комсомолска организация, няколко години е бил председател на общинската организация на БСП, заместник  в екипа на избирания на два пъти за кмет д-р Евгений Желев и е сред основателите на партия АБВ.В момента Златев е ръководител на местното пътно управление. По думите му никой в семейството не е оказвал някакво особено влияние върху детето, предполага че силната вяра в Бога е в резултат на изключително внимателното отношение на митрополита към подрастващите от епархията. За пръв път момченцето участва в пълна архиерейска служба на тазгодишната Цветница, където чинно носеше жезъла. Иначе честичко гостува на митрополита, двамата дори играят шах. За времето през което е начело на епархията митрополитът е подстригал няколко младежи и по-възрастни християни за иподякони, но за пръв път толкова малко дете ще помага в службите. Сред най-невръстните иподякони у нас е 6-годишният Андрей Короновски от София, който на 4-години е последвал татко си Деян, дякон в патриаршеската катедрала „Свети Александър Невски“, където го подстригал лично патриарх Неофит.", "date": "2019.12.27", "title": "Владика подстригва старозагорски второкласник за иподякон"}
{"url": "https://www.monitor.bg:443/bg/a/view/golemite-geroi-na-sportnata-2019-godina-184127", "text": "Триумфи и разочарования, изненади, но и позната доминация предложи на феновете спорната 2019 година. И докато 12-ият месец почти изтече, все още отеква отзвукът след безпрецедентното четиригодишно наказание на Русия, наложено от изпълнителния комитет към Международната антидопингова агенция (WADA). Логично или несправедливо, неизбежно или скандално, решението е факт, а руските спортисти загубиха правото да представят родината си на световни първенства, олимпиадата в Токио, както и на футболния Мондиал 2022. Единствената възможност пред тях да се състезават на големите международни форуми в бъдеще ще е да докажат, че са „чисти“ и, ако получат разрешение от федерациите в съответния вид спорт, но без да участват под флага на Русия, и без да звучи химна на родината им. Освен това Русия изгуби правото да домакинства на световни първенства през следващите четири години, а WADA дори забрани на представители на руския олимпийски и параолимпийски комитет да посещават състезания като официални лица. Санкцията не засяга участието на руснаците на шампионати на Стария континент, както и на Световни купи в различните видове спорт. За щастие 2019 година бе вълнуваща не само на документи. Асовете в тениса се постараха да не оставят запалянковците равнодушни, а черешката на тортата, разбира се, бяха турнирите от Големия шлем. В началото на годината сръбската звезда Новак Джокович бе безапелационен срещу Рафаел Надал на финала на Аустрелиън Оупън, побеждавайки го с 6:3, 6:2, 6:3. Матадора от Майорка за първи път загуби финал в Големия шлем без да спечели сет и претърпя четвърто поредно поражение в битка за титлата в Мелбърн след 2012, 2014 и 2017 година, а за Джокера това бе 15-а титла от най-висок ранг. Австралия бе щастлива и за Наоми Осака. Японката спечели втората си титла от Шлема след успех над Петра Квитова с 7:6(2), 5:7, 6:4 и се превърна в първата азиатка, изкачила се до върха в класацията на WTA. По-късно страстите се разгоряха на най-престижната сцена – \"Уимбълдън\", като големият победител бе отново Новак Джокович. Сърбинът защити трофея си от Лондон, удържайки швейцарския Маестро Роджър Федерер със 7:6(5), 1:6, 7:6(4), 4:6, 13:12 и след два спасени мачбола. Триумфът на \"Уимбълдън\" бе пети за Ноле, а титлата от Големия шлем – номер 16. При дамите румънката Симона Халеп прегази с 6:2, 6:2 американката Серена Уилямс и грабна първата си титла в Лондон. Трофеят бе втори от Големия шлем за Халеп, която се нуждаеше от по-малко от час, за да надделее над Уилямс. Съвсем без изненада шампион на „Ролан Гарос“ 2019 година стана Рафаел Надал, който продължи доминацията си на клей и грабна рекордна 12-а титла в Париж. Надал ликува след 6:3, 5:7, 6:1, 6:1, а в ролята на поредната „жертва“ на именития испанец влезе австриецът Доминик Тийм, който загуби втория си финал от състезанията от голямата четворка. Със спечеления 18-и трофей от Шлема Рафа се доближи само на две от рекордьора Роджър Федерер. Ашли Барти се пребори за титлата при жените на Откритото първенство на Франция. Маркета Вондрушова не успя да се противопостави на австралийката, която бе убедителна с 6:1, 6:3 във финала. Освен това Барти сложи край на 46-годишното чакане на Австралия за титла на „Ролан Гарос“. Последният турнир от Големия шлем за годината – US Open пък даде шанс на Рафаел Надал да се доближи с още една крачка до Роджър Федерер. Испанецът преодоля след грандиозен финал руснака Даниил Медведев със 7:5, 6:3, 5:7, 4:6, 6:4 и „захапа“ 19-ия си трофей в Шлема. Медведев стана първия руснак, играл финал в Големия шлем от 14 години насам, но новината на деня бе Надал, който направи разликата с Федерер минимална. 19-годишната Бианка Андрееску заслужи първата си титла от Големия шлем. Канадката триумфира при дебюта си в Ню Йорк след успех с 6:3, 7:5 над Серена Уилямс, която отново пропусна възможността да се изравни с рекордьорката по титли от Шлема Маргарет Корт. Андрееску записа името си в историята като най-младата шампионка от 15 години насам. Несравними емоции по традиция предложи и надпреварата във Формула 1. Британецът Люис Хамилтън триумфира с шеста световна титла и вече има само една по-малко от рекордьора Михаел Шумахер, но пък изпревари Хуан Мануел Фанджо, който е печелил пет. Трофеят бе трети пореден за Хамилтън и пети с отбора на „Мерцедес“. Първата си титла британският пилот грабна с екипа на „Макларън“ през 2008 година. И ако събитията във Формула 1 не влизат в графата изненадващи, не така бе на световното първенство по баскетбол за мъже. Испания спечели златните медали след победа на финала с 95:75 точки над Аржентина, осигурявайки си втора титла след 2006 година. Сензацията обаче бе на четвъртфиналите в Китай. Франция „хвърли бомбата“, отстранявайки звездната селекция на САЩ с 89:79 точки, като така сложи край на серията от 58 поредни победи на американците, които се простиха и с надеждата да станат първият отбор в историята с три поредни световни титли след златото от Истанбул 2010 и Мадрид 2014. По-късно „петлите“ стигнаха до бронзовите медали, надделявайки над Австралия. Сърбия пък остави голям отпечатък във волейболната история с триумфа си на европейските първенства при мъжете и жените. Волейболистите на страната пречупиха сензацията на 2019 година Словения с 3:1 гейма във финала в Париж и завършиха шампионата без нито едно поражение. При дамите сръбкините защитиха трофея на Стария континент след успех над домакина на европейското първенство Турция. На финала в Анкара Сърбия измъкна победата с инфарктното 3:2 гейма и за трети път в историята си стигна континенталното злато в женския волейбол. Заслужено място сред акцентите на 2019 г. има и 120-килограмовият боксьор Анди Руис-младши. Той бе смятан за пълен аутсайдер срещу световния шампион в тежка категория Антъни Джошуа, но на 1 юни го победи с нокаут в 7-ия рунд в „Медисън Скуеър Гардън” в Ню Йорк, отнемайки му поясите - на световната боксова асоциация (WBA), международната боксова федерация (IBF) и световната боксова организация (WBO) и международната боксова организация (IBO). На реванша в Саудитска Арабия Джошуа вече бе научил урока си и върна титлите си, след като надделя над Руис по точки, постигайки 23-а победа на професионалния ринг. Много дискусии предизвика още един голям международен форум, а именно световното първенство по лека атлетика. Причина – домакин на шампионата бе столицата на Катар - Доха. Горещото време, не особено впечатляващият зрителски интерес, някои странни решения поставиха доста въпроси пред специалистите, но на пистата атлетите се постараха да направят най-силното световно първенство като резултати за всички времена. Общо 1972 състезатели от 209 държави разпределиха медалите, а 82 национални и 3 световни рекорда бяха подобрени в Доха.", "date": "2019.12.27", "title": "Големите герои на спортната 2019 година (ОБЗОР)"}
{"url": "https://www.monitor.bg:443/bg/a/view/pravjat-nov-tryboprovod-za-pernik-obmisljat-obedinjavane-na-vsichki-vi-k-drujestva-v-stranata-184343", "text": "Държавата ще направи нов магистрален тръбопровод за Перник, обмисля се и обединяване на всички ВиК дружества в страната в едно държавно предприятие. Това стана ясно от думите на премиера Бойко Борисов в последното заседание на кабинета за тази година. Близо два часа от началото на заседанието бе заделено за отчет на министрите и какво са свършили през изминалата година. При всеки един от тях, Борисов се включваше с няколко изречения. Най- пространен обаче бе при изказването на регионалният министър Петя Аврамова. На нея й заръча строителството на магистрали и пътищата да не спира, защото зимата е мека. В тази връзка разпореди последната част на Южната дъга да бъде готова догодина, а строежът да започне веднага след като приключат последните поцедури по обжалване и отчуждаване.\"Петък и събота там е ад\", каза Борисов. Иначе инспекциите по пътните проекти пък му действали като психотерапия. След това обясни, че е командировал нейният заместник Николай Нанков и икономическият министър Емил Караниколов в Перник до решаване на кризата с водата в града . Той поясни, че тръбите са от 52-ра година и са в безобразно състояние. Именно затова ще \"опънат\" нов магистрален тръбопровод до стария, който пък ще бъде изкъртен. Това, по думите му, било На старите тръби пък били сложени датчици, за да се следи дали се краде вода. Четири екипа от съседните градове ще бъдат пратени в Перник да помагат с ремонтите вътре в града. Двете задачи, които той постави пред Аврамова са ВиК сектора и тол системата, която да бъде готова още през януари или февруари, а не през май. През граничния пункт \"Капитан Андреев\" минавали по празниците по 2000 тира на ден. След като изслуша всички министри и им даде идеи, той припомни, че два пъти тази година хората са им дали доверие - на евровота и на местните избори. Именно затова следващата година трябвало да намалят грешките и да довършат програмата си. Премиерът поръча на министрите си в работата и всеки ден да обясняват на харата какво са свършили, включително и когато има проблем или трудности. \"През годината правителството свърши много неща, но има и много предизвикателства. Следващата година трябва максимално да се намалят грешките и пропуските. На думи другите са силни, но няма сектор и сфера, в които да са по-добри\", каза той. Борисов заяви, че отпускат и 2 млн.лева за Атонския манастир. Иначе докато слушаше вицепремиера и външен министър Екатерина Захариева защо още не сме в Шенген, Борисов вметна, че мигрантският натиск по границите ни е нулев. След изказването на вицепремеира Марияна Николова  пък препоръча на министрите до 3 минути \"време за реклама\". При отчета на МВР -шефа Младен Маринов пък вметна, че се осигурява минерална вода за перничани. Докато спортният министър Красен Кралев репортуваше, че до края на януари ще приключи прелицензирането на всички спортни клубове и федерации, което е и стъпка срещу клубовете фантоми, Борисов нареди на Маринов да помогне на Кралев и дори ако трябва да се въвлекат окръжните началници на МВР. \"Това е изключително важно, защото после на конгресите си избират когото си искат. Бъдете много стриктни\", поясни премиерът. При презентацията на МОН пък Борисов заръча на ведомството да говорят с университетите, защото на пазара на труда имало нужда от инженер и конструктури. коментира той. Премиерът отбеляза, че за първи път и БАН не протестирали при формирането на бюджета. На туристическия министър Николина Нагелкова пък нареди за рекламират повече археологията ни, включително и тази , която излиза покрай строежите на пътища  - Провадия, Петрич, Търговище. Докато енергийната министърка Теменужка Петкова отчиташе проектите Балкански поток и конектора с Гърция, Борисов напомни, че \"Южен поток\" е бил спрян заради корупция. Препърча на здравния министър Кирил Ананиев да разясни на хората, че с вдигането на цените на клиничните пътеки всъщност ще се вдигнат и запалтите за медицинските специалисти. Иначе от рапорта на министрите пред Борисов стана ясно, че 16 000 нашенци са се завърнали у нас през миналата година, а 90 % от българите във Великобритания вече са се сдобили със статут на уседналост. Първа с отчета започна външният министър Екатерина Захариева, която поясни, че не България вече не е само консуматор на евросредства, а сме сигурен съюзник в ЕС и НАТО. Причините да не сме в Шенген е заради вътрешнополитически причини в част от страните от ЕС. „130 000 българи са получили статут на уседналост във Великобритания, което е 90% от пребиваващите“, увери първият ни дипломат и поясни, че напенците в UK са са сред най-подготвените за Брекзит. Сред успехите са и визитата на Борисов в САЩ и срещата му с Доналд Тръмп. Вицепремиертът Томислав Дончев се похвали с добрата организация на отминалите през октомври избори за местна власт нито лев загубено европейско финансиране. По думите му България има една от най-прозрачните и добри системи на европейско финансиране. Вицепремиерът по демографската политика Марияна Николова изтъкна икономическия растеж, който дава повод на младите хора да се завърнат у нас. Така за 2018-та те са били 16 000 , през 2017 г – около 13 000, преди осем години – едва 5000 души. По думите й това е в резултат на целенасочената политика на кабинета и подобрените условия на труд. Вицепремиерът и военен министър Красимир Каракачанов отчете договора за покупка на F-16, с което страната ми се сдобива с най-модерния самолет на Балканите. След Нова година пък трябвало да има развитие и по другите два проекта – за корабите и за бойните машини. Керванът върви в правилната посока, а винаги ще има кучета, които ще лаят, заяви Каракачанов. Около 400 души повече са назначени в системата на отбраната, отколкото са напуснали.  Финансист № 1 Владислав Горанов пък се похвали с успешната борба със сивата икономика, ниската безработица и контрабанда, ръстът на заплатите. До края на април догодина пък се надява да станем член на ERM II (чакалнята на еврозоната). Вътрешният министър Младен Маринов се гордее с успеха в битката с телефонните измами. През ноември са регистрирани само 3 телефонни измами спрямо 127 за миналата година, отчете той. Социалният министър Деница Сачева се похвали с ръста на пенсиите и върнатите в училище деца. 1519 са децата, които са останали в семействата си, а са били заплашени от изоставяне. Правосъдният министър Данаил Кирилов отчете отпадналия механизъм за сътрудничество и оценка. Енергийният министър Теменужка Петкова пък посочи, че 2019 г. е била важна за енергетиката ни. Тя отчете работата по \"Балкански поток\". Първите 11 километра от проекта са въведени в експлоатация Земеделският министър Десислава Танева пък коментира, че сме платили 70 млн.лева за конпенсанции из а справяне на последиците от африканската чума. От 42 регистрирани огнища, само 8 са били в индустрилани зони. Здравният министър Кирил Ананиев пък заяви, че януари ще е ясен победителя за изграждането на новата детска болница.", "date": "2019.12.27", "title": " Правят нов тръбопровод за Перник, обмислят обединяване на всички ВиК дружества (ОБНОВЕНА)"}
{"url": "https://www.monitor.bg:443/bg/a/view/sreshtu-2000-lv-na-vecher-ni-lo-posreshtna-djado-koleda-vyv-vietnam-snimki-184318", "text": "Лукс, слънце и бял пясък по бански – така Николета Лозанова посрещна дядо Коледа далеч от България. Заедно с половинката си вратаря Ники Михайлов, вдигнаха наздравици за рождество в екзотичен Виетнам. Двойката е отседнала в луксозен комплекс от вили, чиято цена на вечер стартира от 2000 лв, а на тяхно разположение са три басейна, четири тенис корта, игрище за бадминтон, баскетбол, и спа комплекс. Изкусителната брюнетка не пропусна да се похвали с поредната далечна дестинация, която е покорила и в Инстаграм, където сподели снимки от разходката си с лодка, по време на която се е натъкмила с типична виетнамска островърха шапка, както и от самата вила, в която са отседнали и чиято вана е почти на открито, а Ни Ло се къпе сред листа от бели рози. С Ники Михайлов са посетили и белоснежния плаж, а към кадъра с печащите им се тела е написала: „My beautiful nightmare\" (Моят красив кошмар). Бившата плеймейтка обаче се оказа, че не е единствената българска звезда, която предпочита горещините и не мечтае за сняг и коледни песни по това време на годината. Красивата и официално необвързана актриса Саня Борисова, както и водещата на предаването „На кафе“ Гала, избраха Дубай. Бившата съпруга на Ники Илиев пожела „Весела Коледа“ от предпочитаната за българите дестинация с кадър от плаж, а тя самата блестеше в тоалет в жълто и зелено. „Изпращам ви малко слънчице!“, намигна актрисата, която скоро ще дебютира и като сценарист. Гала и половинката й Стефан Николов пък взеха дъщерите си и си организираха семейно пътуване до емирствата. „С трите ми принцеси и типично оформената за тия ширини брада, абсолютно се сливам с местните пичове“, пошегува се Стефан към един от кадрите в социалната мрежа. На друг пък, отново на майтап, отбеляза че се намира на езерото в Панчарево, а зад него стърчат огромните небостъргачи на Дубай. Поп-фолк изпълнителите предпочетоха да спазят традицията и да се съберат с роднините си в България. Глория, заедно с дъщеря си Симона Загорова и половинката си - бизнесмена Йордан Джермански, гостуваха на майката на певицата Стефка. Както звездата на Пайнер, така и наследничката й споделиха празнични кадри пред елха пълна с подаръци и то само дни след като пред предаването „Папараци“ Глория призна, че е сгодена. „Нашите близки - нашето богатство! Честито Рождество Христово и весели празници, приятели!\", пожела на всички изпълнителката на „Присъда“. Преслава, заедно с малката Паола пък празнуваха в родното село на половинката й Павел – Оселна. Тя зарадва феновете си с честитка в социалните мрежи, на която е гушнала дъщеричката си и двете са широкоусмихнати пред горяща камина, над която има техен портрет. Коледата на Преслава обаче е кратка, защото снощи и тази вечер е на участия в големи столични клубове. Като истински християнин Благой Георгиев и половинката му Златка Райкова заведоха бебето си – Благой Джуниър на църква на връх Коледа. Дори запечатаха на снимка този момент и с кадъра, честитиха празниците на последователите си в Инстаграм. \"Бъдете Благословени, здрави,щастливи, обичани,благородни!!!!!! Нека както ни е учил Нашият Спасител и Господ Исус Христос,да бъдем по-добри хора“, написа Джизъса към снимката. След това качи и фотос с двете си по-големи деца Йоана и Давид от връзката му с гимнастичката Христина Витанов.", "date": "2019.12.27", "title": "Срещу 2000 лв на вечер: Ни Ло посрещна дядо Коледа във Виетнам (СНИМКИ)"}
{"url": "https://www.monitor.bg:443/bg/a/view/ministrite-se-otchetoha-na-poslednoto-pravitelstveno-zasedanie-184340", "text": "Тежка година с много политически предизвикателства – избори, кризи, чума по свинете, отчете вицепремиерът Томислав Дончев. Той подчерта, че за поредна година нямаме загубени европейски средства, а 80% от целия ресурс за новия програмен период е договорен. Според вицепремиера, повишаване на добавената стойност на произведеното в България и образованието като приоритет ще продължават да са водещи политики за кабинета. Вицепремиерът Мариана Николова отбеляза, че се отчита, че все повече българи се връщат от чужбина и се установяват в страната. Външният министър Екатерина Захариева отчете, че успех за България е новият ресор на Мария Габриел в Европейската комисия и избирането на Кристалина Георгиева за директор на МВФ. Тя подчерта, че 130 000 българи са получили статут на уседналост във Великобритания, което е 90% от пребиваващите, съобщи Захариева. Военният министър Красимир Каракачанов пък отчете, че около 400 души са повече назначени в системата на отбраната, отколкото са напуснали. Направени са ремонти на сгради и техника. Според него случилото се през последната 1 година в армията не се е случвало през последните 30 години – изтребители, военно училище, заплати. Финансовият министър Владислав Горанов посочи, че през годината продължава тенденцията на поддържане на фискална стабилност и че успяхме да убедим Световната банка да открие в София център за споделени услуги. Според Горанов всяка година сивата икономика намалява с 5%. Вътрешният министър Младен Маринов се похвали, че е намалял делът по разкриваемост на битовата престъпност. Той също смята, че годината е била сложна, но може да отчете, че догодина заплащането на нощния труд на полицаите ще бъде увеличено. Транспортният министър Росен Желязков отчете, че са направени редица ключови проекти, които са важни за сектора, сред които е концесията на летище София. От 560 на 610 лв. ще се увеличи минималната заплата догодина. Ще продължим разговорите със синдикатите. За изминалата година отчитаме рекордно ниски нива на безработица - 3,7%, отчете социалният министър Деница Сачева. Започнахме сериозни реформи, произтекли от новия Закон за физическото възпитание. Спортните клубове трябва да отговарят и на изцяло нови правила, които са част от борбата срещу клубовете фантоми, каза спортният министър Красен Кралев. Според правосъдния министър Данаил Кирилов 2019 г. е забележителна за българската правосъдна система. Той изтъкна, че Законът за съдебната власт е променен, така че при временно отстраняване при повдигнати обвинения на магистрати, те да са длъжни да подават декларации за участие в съсловни организации. Повдигнахме въпроса и за наблюдението на главния прокурор, допълни Кирилов. В В парламента е внесен и закон, който цели да се определят качествени критерии за получаване на българско гражданство.", "date": "2019.12.27", "title": "Министрите се отчетоха на последното правителствено заседание"}
{"url": "https://www.monitor.bg:443/bg/a/view/rene-zeluegyr-razvede-kolin-fyrt-184345", "text": "Актрисата Рене Зелуегър е набедена от чуждестранните медии за главен виновник за развода на колегата си Колин Фърт. Според редица публикации искрата между Зелуегър и Фърт пламнала по време на съвместната им работа по поредицата за Бриджит Джоунс. Твърди се, че отначало отношенията им били чисто приятелски, но постепенно прераснали в афера. Според спекулациите чаровната блондинка се готви да напусне САЩ и да заживее при любимия си. Припомняме, че Колин Фърт се разведе със съпругата си Ливия Джуджоли след 22 години семеен живот. Първоначално за раздялата бе обвинена Ливия, заподозряна в изневяра с италианеца Марко Бранкача. Джуджоли и Бранкача обявиха публично връзката си малко след това.", "date": "2019.12.27", "title": "Рене Зелуегър разведе Колин Фърт"}
{"url": "https://www.monitor.bg:443/bg/a/view/andjelina-djoli-ima-licenz-za-pilot-snimka-184344", "text": "Холивудската красавица Анджелина Джоли разполага не само с куп награди, а и със сертификат за лицензиран пилот. Това разказа самата тя в телевизионно предаване. С това начинание актрисата се захваща заради сина си Мадокс, като идеята й хрумва още докато момченцето е на 18 месеца. „Когато синът ми Мадокс беше малък, Исках да се гордее с мама“, разказа пред ITV тя. Звездата от „Господарка на злото“ стана пилот през 2004 г. и след това си купи собствен самолет. Тя е горд собственик на Cirrus SR22, който се оценява на около 586 000 евро. Според нея той е полезен, когато има задръствания по пътищата.", "date": "2019.12.27", "title": "Анджелина Джоли има лиценз за пилот (СНИМКА)"}
{"url": "https://www.monitor.bg:443/bg/a/view/kotkite-kinoeksperiment-v-polza-na-teatralnija-muzikyl-184248", "text": "Те са улични котки, които – въпреки че живеят в натоварения Лондон – никога не пресичат пътя си с хората. Те са пеещи и мъркащи животинки, опитващи се да докажат артистичен талант. Единствен той е способен да им подсигури прераждане в по-добър живот. Това са „Котките“ на режисьора Том Хупър („Момичето от Дания“). Вдъхновен от едноименния театрален мюзикъл, радващ поколения почитатели от цял свят, филмът пада жертва на огромните очаквания и сравнения със сценичната творба. Странната визия, според която всички герои изглеждат като мутанти между човек и котка, е сред най-допустимите въпросителни, които представя продукцията. Можем да простим факта, че котките ходят изправени, вместо лапи имат ръце, а острите им нокти са декорирани с маникюр. Нещо повече, човекоподобните котки бих поставила дори в колонката с позитиви, ако сюжетът на заглавието се справяше със задачата да внесе в персонажите достатъчна дълбочина и емоции, за да могат да се сравнят отново с хората. Визията на Хупър е очевидна – той провежда филмов експеримент с мисията да установи какъв е пътят на сценичните изкуства до големия екран. Отговорът, за съжаление, не може да бъде намерен в „Котките“. Историята почти липсва. Първоначално се „запознаваме“ с Виктория – мъркащата писана, която току-що е изхвърлена на улицата. В ролята е чаровната и грациозна балерина Франческа Хейуърд, която въпреки че стои добре на екрана е по-скоро и самата тя зрител на спектакъла. Следва низ от песни, разделени от по половин реплика. А мелодиите имат за цел предимно да ни запознаят със следващия персонаж. Именно измежду тях сюжетът се губи. Диалози почти няма, а сцените, които удрят по емоционалната струна на седящия в киносалона ентусиаст са не повече от две. „Котките“ определено е филм, който трябва да започне да продава саундтрака си едва след като слезе от екрана. В противен случай всеки, който е чул песните, няма да открие нищо ново на екрана поне що се касае историята. Гротескно опитомени изглеждат и актьорите с иначе зверски възможности. Като Джуди Денч, например, която макар и със самото си присъствие да внася жизнено необходима тежест на заглавието, изглежда по-скоро като причудлива старица със старо пухено палто. Кастът се допълва от имена като Иън Маккелън, Идрис Елба, Дженифър Хъдсън, че даже и Джейсън Деруло, който се справя изненадващо добре. Тейлър Суифт, чието име със сигурност ще привлече доста тийнейджъри в киносалона, пък изглежда дървена на фона на всички умели танцьори. Още повече, че постоянно присъствие на екрана отбелязва Хейуърд. Хуморът е от малкото предимства на филмовата адаптация на „Котките“. Шегите и закачките са поверени на двама изпитани с времето професионалисти – Ребел Уилсън и Джеймс Кордън. Уилсън влиза в ролята на мързеланка, която строява мишки и хлебарки в две редици, за да поддържа „реда“ у дома си. Тя, за разлика от повечето уж четирикраки, които виждаме, има стопани. И именно това обяснява пухкавата й фигура и ленивото й поведение. Закръгленото коремче на Кордън също е поставено в акцент на неговата песен и шегите, съпровождащи присъствието му, на което – сигурна съм, мнозина ще отговорят с негодувание. Въпреки това играта му е като дъх свеж въздух на фона на претрупания иначе екран със страхотни актьори, чиито криле са отрязани от липсата на адекватен сценарий. Кордън е и този, който изнася единствената шега, предназначена за възрастни. Но не се притеснявайте – тя е поднесена достатъчно деликатно, за да може наистина цялото семейство – и малки, и големи – да гледат „Котките“. А това, че Андрю Лойд Уебър отново се включва за музиката, а във филма звучи и вечната класика Memory, са със сигурност част от причините защо все пак разходката до киносалона няма да е напразна. Въпреки всички недостатъци, експерименталният дух на Хупър трябва да бъде също приет като позитив. Макар че този път пропуска да улучи целта, режисьорът е достатъчно смел, за да се впусне в такова предизвикателство. Точно заради такива филмови опити се развива и киното като цяло.", "date": "2019.12.27", "title": "„Котките“ – киноексперимент в полза на театралния мюзикъл"}
{"url": "https://www.monitor.bg:443/bg/a/view/inj-rumjana-mihajlova-registrirani-navyn-firmi-prashtat-bylgari-v-chujbina-kato-samonaeti-184321", "text": "Малките работодатели са по-склонни да допускат нарушения, казва изпълнителният директор на ГИТ инж. Румяна Михайлова в интервю за \"Монитор\".  - За единадесетте месеца на годината контролните органи на агенцията са установили малко над 161 000 нарушения при 37 600 проверки в 29 700 предприятия. Съотношението на нарушенията, свързани с осъществяване на трудовите правоотношения, и тези по осигуряване на здраве и безопасност при работа се разпределят почти 50 на 50. За мен това е индикация за добро планиране на дейността. Показва, че инспекцията, въпреки ограничения си човешки ресурс, не пренебрегва нито едно направление, в което трябва да осъществява контрол. Когато говорим за безопасност и здраве при работа, бих искала да подчертая, че в резултат на контрола се извършват все по-качествени и пълни оценки на риска. Предвиждат се мерки за превенция, инвестира се в изпълнението им. За това помагат и осигурените средства за инвестиции в нови технологии, в безопасност и здраве при работа по оперативните програми, и в частност по оперативна програма „Развитие на човешките ресурси“, която се управлява от Министерството на труда и социалната политика. Финансиране в тази насока се осигурява и от фонд „Условия на труд“, който също е част от нашето министерство. Положителна тенденция има и при осъществяването на трудовите правоотношения. Проблемът с липсата на трудови договори може да се каже, че е овладян, макар и да не е решен. Но като цяло имаме още много работа по превенцията на недекларирания труд в различните му форми – сключване на договори на непълен работен ден при работа по 8 и повече часа, устно договаряне на част от възнагражденията и съответно изплащането им „под масата“, незаконосъобразно полагане на извънреден труд или неизплащането му с увеличение, неспазване на изискванията за задължителни почивки и др. Това са и най-честите нарушения, свързани с осъществяването на трудовите правоотношения. При безопасността на труда най-често се нарушават технологичните изисквания и инструкции за безопасен труд както от работниците, така и от преките ръководители и работодателите. Това е индикация и за липсата на контрол, гарантиращ спазването на правилата. За съжаление в последните години все по-често разследваме инциденти с работодатели. А точно те би трябвало да утвърждават инструкциите и правилата за безопасен труд и да осъществяват контрол за спазването им, но се оказва, че самите те не ги познават. А най-сериозно застрашават живота и здравето на работещите нарушенията, свързани с обезопасеността на работното оборудване. Такива са около 1/4 от нарушенията по здраве и безопасност при работа. - Може би с новите правомощия, които бяха делегирани на Инспекцията по труда, а именно контрол по изпълнението на квотите за наемане на хора с трайни увреждания от работодатели с 50 и повече наети по Закона за хората с увреждания. Ежегодно се разширяват правомощията на Инспекцията по труда и се надявам, че това е заради доверието в нашата институция и увереността на законодателната, изпълнителната власт и обществото, че можем да се справим. - Не мисля, че някога тази практика, както и проявите на недеклариран труд могат да бъдат напълно прекратени. Няма държава в света, където това да се е случило. Важното е да се овладяват тези негативни тенденции и смятам, че това за момента се случва. Сумата на установените забавени възнаграждения е с 1/3 по-малка от тази през 2018 г. От миналата година Инспекцията по труда вече може да инициира производства по несъстоятелност за работодатели, които бавят възнаграждения. От април 2018 г. до края на 2018 г. бяха подадени 44 искови молби. За цялата 2019 г. броят им е 23, т.е. почти наполовина по-малко. В рамките на до два-три месеца винаги някой от работещите при работодател, който наистина не изплаща заплати навреме, подава сигнал при нас. Затова смятам, че в даден момент почти всички предприятия с проблеми в изплащането на възнагражденията се обхващат от контрола. Тези сигнали, както и сигналите за работа без трудов договор са приоритет и задължително се проверяват, независимо как сме получили информацията – дали от работници, дали от техни близки, дали от анонимни сигнали или от публикации в медиите. - В тези случаи задължително се търси административна отговорност и санкцията е минимум 1500 лв. - За щастие практиката е да се изпълняват предписанията. За 11-те месеца на 2019 г. например от над 160 000 установени нарушения едва 2000 са неизпълнени предписания. Ежегодно полагаме усилия да увеличаваме последващите проверки. Това води до проверка на изпълнението на все по-голям брой предписания, което пък дисциплинира все повече работодателите. - Строителството, селското стопанство, хотелите и ресторантите, търговията според редица национални и общоевропейски изследвания са идентифицирани като най-рисковите във връзка с проявите на недеклариран труд. А строителството е сред най-рисковите и по прилагането на разпоредбите за осигуряване на здраве и безопасност при работа. Затова и в тези икономически дейности акцентираме в контролната си дейност през последните години. И мисля, че ефект има. Имаше години, когато случаите на работа без трудов договор стигаха почти 6000 на година. Сега са наполовина. Строителните обекти сега са много по-добре обезопасени в сравнение с преди години, макар че има още какво да се желае. При двойно увеличение на строителните обеми трудовият травматизъм там е много под пика, който е бил през 2014 г. - Безспорно малките работодатели са по-склонни да допускат нарушения, което е обективно обусловено от липсата на достатъчно финансов и човешки ресурс. Дейностите по осигуряване на здраве и безопасност при работа при тях се възлагат по съвместяване на хора, които имат други основни задължения и не винаги са достатъчно квалифицирани. В големите предприятия често има цели звена, които се занимават с това. Управлението на човешките ресурси се възлага на счетоводни фирми или на външни счетоводители, които не са достатъчно запознати с дейността на самото предприятие. За да се пести, в малките предприятия се наема персонал, който не е достатъчен да отговори на изискванията на законодателството за задължителни междудневни и седмични почивки, за ограничението на извънредния труд и др. Инспекцията по труда постоянно работи, за да подпомогне малките работодатели в усилията им да изпълняват законодателството. В момента изпълняваме проект „Оптимизация и иновации в ИА ГИТ“, една от дейностите по който е въвеждане на иновативни форми на контрол чрез въпросници за самоконтрол. Чрез тях работодателите ще имат възможност да проверят доколко изпълняват трудовото законодателство и да отстранят несъответствията, преди да им бъде извършена проверка на място и съответно така да избегнат евентуални санкции. В подкрепа на работодателите - най-вече микро-, малките и средните, за осигуряването на здраве и безопасност при работа по друг проект – „Превенция за безопасност и здраве при работа“, са разработени интерактивни инструменти за онлайн оценки на риска. С тях могат да направят качествени оценки със собствени сили. Те могат да поискат помощник-инспектори, назначени по проект „Оптимизация и иновации в ИА ГИТ“, да им демонстрират функционалностите на инструментите. И двата проекта са финансирани по оперативна програма „Развитие на човешките ресурси“ – при предишния и настоящия програмен период. - През последните години тези случаи варират между 2300 и 3000. Този проблем определено е овладян. Установяването на повече случаи на работа без трудов договор е в резултат и на добрите анализи и планиране, благодарение на което ние насочваме контролната дейност към по-рискови обекти на контрол и съответно се повишава разкриваемостта. Когато постоянно увеличаваме проверките в рисковите сектори като строителство и селско стопанство, засилваме контрола върху обектите със сезонен характер, е неминуемо да се увеличат разкритите случаи на работа без трудови договори. По-скоро пак искам да обърна внимание на другите форми на недеклариран труд като договаряне на възнаграждения устно, работа по 8 и повече часа при договорен непълен работен ден. Искам да напомня на работниците и служителите, че Инспекцията по труда няма правомощия например да задължи работодателя да заплати възнаграждения, които не са договорени писмено, каквито са едни от най-честите сигнали. Работниците твърдят, че работодателят им дължи заплати. При проверката се оказва, че сумите, договорени в трудовите договори, са изплатени и претенциите всъщност са върху устно обещани суми, но ние не можем да задължим работодателя да ги изплати. - Около 140 са тези случаи. - Най-често сигналите са за неизплатени възнаграждения съобразно минималните условия в приемащата държава, както и за неизплащане на извънреден труд и за работно време над регламентираното. Има сигнали за незаконни удръжки за квартира, за път, за лоши битови условия. Когато нарушенията са свързани с местния работодател, ние сигнализираме Инспекцията по труда в приемащата държава. Тук проверяваме фирмите, които са регистрирани в България и са изпратили българските граждани, които могат да бъдат посредници, предприятия, осигуряващи временна работа, или предприятия, които командироват за своя сметка и под свой контрол в рамките на предоставяне на услуги. Но вече все по-често фирми, регистрирани извън България, изпращат български граждани в други държави или търсещите работа лица се насочват да се регистрират като самонаети в приемащата държава, или да сключват договор директно с местен работодател. Това ограничава възможностите за намеса от страна на нашата Инспекция по труда. Чести вече са случаите и на заминаване чрез близки и роднини и сключване на договори директно с местен работодател, което също не можем да контролираме. Затова постоянно се опитваме да информираме хората за какво да внимават, за да не бъдат излъгани. За съжаление продължават да идват сигнали, в които няма данни нито за работодателя там, нито за фирмата, която ги е изпратила от България. Има телефон с първото име на някого и никакви данни, които могат да помогнат на инспекцията да се идентифицират обектите на контрол. - Стараем се на базата на постоянни анализи на резултатите да реагираме своевременно при възникнали проблеми и да организираме инспекционни и информационни кампании, да планираме мерки, които да обхващат най-рисковите икономически дейности както по осигуряването на здраве и безопасност при работа, така и за справяне с проявите на недекларирания труд. Тези анализи показват, че и догодина трябва да съсредоточим усилия в контрол в строителството, селското стопанство, хотелите и ресторантите, търговията.", "date": "2019.12.27", "title": "Инж. Румяна Михайлова: Регистрирани навън фирми пращат българи в чужбина като самонаети "}
{"url": "https://www.monitor.bg:443/bg/a/view/pismo-do-djado-mraz-zashtoto-djado-koleda-nikoga-ne-mi-otgovarja-183886", "text": "Скъпи Дядо Мраз! Пиша ти с надеждата да ми отговориш, защото от години пиша на брат ти Дядо Коледа, а от него ни вест, ни кост, ни подарък. Знам, че е много зает, особено по празниците, ама как така не намери време поне един ред да драсне, един шоколад да прати?   Може и да съм на години вече, но никой не е прекалено голям за подаръци, нали? Само дето и подаръците на големите стават по-големи. Скъпи Дядо Мраз! Тебе съвсем те забравиха напоследък, а децата даже и не знаят кой си. Не те канят вече нито в детските градини, нито по партита, нито в телевизионните програми. Чувам, че ти е тежко заради това, особено около Коледа, и се затваряш вкъщи, където злоупотребяваш с греяно вино. Снежанка, женска й работа, и тя те забрави, след като те заряза заради този неблагодарник Дядо Коледа. Шейната му – нова и лъскава, елените му – млади и бързи, подаръците му – скъпи и шарени и Снежето веднага му се метна в скута. Тези малки предатели, джуджетата, също те изоставиха. „Дядо Коледа дава по-големи заплати, плаща осигуровки и ни пуска по 20 дни отпуск всяка година“, казаха малките гномчета. Говорят зад гърба ти, че си бил „соц“, не било престижно вече да работят за тебе. И не се сещат да ти донесат барем една торба с портокали, че по твое време бяха дефицит, а знам, че много ги обичаш. Никой вече не ти пише писма, спряха ти и спортния вестник и пощенската ти кутия ръждяса. Затова си седиш сам вкъщи, гледаш снукър, самосъжаляваш се, пиеш евтино вино и ядеш шпек салам. Недей така, бе човек! Ето, Дядо Мраз, аз още имам нужда от теб. Що не ми пратиш например една чисто нова кола с найлона на седалките? Ето, остарявам, а още не съм скъсал на никоя кола найлончетата! Още карам онази винтидж шейна, дето ми я подари през 2008-ма. Върви, не че не върви, ама и тя остаря. Ето онзи ден едно от джуджетата търсеше кола назаем, че щяло да излиза с някаква мадама. Вземи моята, викам, а джуджето само дето не ме уби с поглед. Да не мислиш, вика, че като съм джудже, съм прост? Как ме виждаш в тоя таралясник, нали трябва да направя добро впечатление? Ако не можеш да натовариш чисто нова кола в шейната, може да ми подариш едни 500-600 хилядарки от лотарията, пък колата сам ще си я купя. Скъпи Дядо Мраз! Може да ми подариш и малко от твоето търпение, с което еднакво търпиш и добрите, и лошите деца. Защото аз самият понякога губя търпение и ми идва да хвана някои хора за гушата и хубавичко да ги разтреса. Хайде, остани си със здраве и не се сърди много на Снежанка! Знаеш си го брат ти, Дядо Коледата, рано или късно ще я замени с някоя по-млада. А както е тръгнало – може и с някоя трансджендър Снежанка да я замени, я виж какво става в Холивуд, момиченцето на Чарлиз Терон било всъщност момченце. И тогава, стари ми брадати приятелю, невярната Снежанка пак ще се върне при теб! И пак ще ти пържи мекички всяка неделя сутрин. Само с джуджаците внимавай – много коварни излязоха тия дребни маскари! За новата кола запомни, нали? Само гледай да не е червена, че много левскари има в блока, ще ми я изпонадраскат. Бъди жив и здрав! Честита Ко...(задраскано). И весели новогодишни празници!", "date": "2019.12.27", "title": "Писмо до Дядо Мраз (Защото Дядо Коледа никога не ми отговаря)"}
{"url": "https://www.monitor.bg:443/bg/a/view/iva-uoryn-praznuva-koleda-s-fenove-na-pirin-s-dobavka-184338", "text": "На Коледно празненство в благоевградско заведение, сборно място на най-заклетите фенове на футболния „Пирин“ на поканата им се отзова Ива Уорън, представителят на „Емирейтс“, благодетели на отбора. Един от най-известните фенове - Ангел Гюров изненада Ива Уорън, която е родом от Благоевград със специален подарък - макет на орел. Уорън уважи сбирката на запалянковците, още повече ,че не за първи път сяда на маса с тях.  Запалянковците посрещнаха с бурна радост обещанието през 2020 г. домът на орлетата да бъде оборудван с козирка, нови седалки, ограда и северен сектор в завършен вид Награда получи и неостаряващия Влади Златинов ,като футболист №1 на 2019-та за „орлетата“. Той бе избран с гласуване в една от фейсбук страниците на ултрасите. Златинов изпревари в това гласуване Била Антонио и Конър Хендърсън. Пиринци първи в професионалния футбол стартират зимната си подготовка още на 3 януари и са сред малкото състави, които си позволяват лукса да пътуват за подготвителния си лагер в Турция с чартърен полет. Зелено-белите летят за курорта Алания на 27 януари и се прибират в родината на 7 февруари, седмица преди подновяването на първенството. По време на двуседмичния престой в югоизточната ни съседка са планирани 3 контроли. Серията проверки започва на стадион „Христо Ботев“ на 24 януари със спаринг срещу 19-ките на „Левски“.", "date": "2019.12.27", "title": "Ива Уорън празнува Коледа с фенове на „Пирин“"}
{"url": "https://www.monitor.bg:443/bg/a/view/napliv-za-smjana-na-lichni-karti-v-blagoevgrad-184346", "text": "От няколко дни, от ранна сутрин в паспортната служба на благоевградското МВР се трупат опашки за подмяна на лични карти и задгранични паспорти, чиито срок за валидност изтича. По 50-60 души има непрекъснато, опашката излиза и на улицата. Предимно хора от Благоевградска област са трупащите се, които работят в чужбина и използват Новогодишните празници, за да гостуват на близките си. Има и от Северна Македония с български паспорти, които също работят в чужбина. Хората не знаят, че заявката и плащането може да стане и по интернет, казва служителка зад гишето. Трябва лицето само да има валиден квалифициран електронен подпис. Паспортната служба работи от 8,30 до 17,30 часа.", "date": "2019.12.27", "title": "Наплив за смяна на лични карти в Благоевград"}
{"url": "https://www.monitor.bg:443/bg/a/view/slab-dyjd-na-mesta-v-planinite-snjag-184330", "text": "Слаб дъжд се очаква да превали на места, а в планините – сняг, съобщават от НИМХ за „Фокус“. Ще продължи да духа слаб до умерен вятър от запад-северозапад и с него ще нахлува студен въздух. Максималните температури ще са между 2° и 7°. Преди обяд по Черноморието ще има разкъсана облачност, на много места – до предимно слънчево. След обяд облачността ще е значителна, но ще остане почти без валежи. Ще духа до умерен северозападен вятър. Максималните температури ще са 7° - 8°, температурата на морската вода е 11° - 12°. Вълнението на морето ще е около 1 бал. В планините облачността ще е променлива, често значителна, но само на отделни места ще превали слаб сняг. Ще духа умерен, по високите и открити части – силен вятър от запад-северозапад. Максималната температура на височина 1200 метра ще е около минус 2°, на 2000 метра – около минус 8°.", "date": "2019.12.27", "title": "Слаб дъжд на места, в планините - сняг"}
{"url": "https://www.monitor.bg:443/bg/a/view/ursula-zagovori-za-udyljavane-na-brekzit-184339", "text": "Председателката на Европейската комисия Урсула фон дер Лайен прогнозира, че преходният период за преговори между Европейския съюз и Великобритания може да бъде удължен. Преходният период е от 11 месеца и не става дума само за сключване на търговско споразумение след Брекзит, а и за много други теми, изтъква Фон дер Лайен в интервю за френското издание \"Лез Еко\". \"Струва ми се, че и двете страни трябва сериозно да се запитат възможно ли е всички тези преговори да се състоят в толкова кратък срок. Мисля, че ако стане необходимо, трябва да се договорим за удължаване на преходния период\", подчертава тя. Излизането на Великобритания от ЕС е насрочено за 31 януари, а преходният период е предвиден до края на 2020 г. Урсула фон дер Лайен е напомнила, че за да има достъп до единния европейски пазар, Лондон ще трябва да отговаря на правилата на Европейския съюз и да гарантира съпоставими условия в производството на стоки и услуги. В противен случай ще трябва да се договори въвеждане на мита и ограничителни мерки, предупреди тя. \"Дълбоко вярвам в необходимостта да се поддържат добри отношения с нашите съседи. Имаме достатъчно ресурси за развитието на икономиката ни и бихме искали да включим нашите британски приятели в тази среда\", отбеляза председателката на Европейската комисия.", "date": "2019.12.27", "title": "Урсула заговори за удължаване на Брекзит"}
{"url": "https://www.monitor.bg:443/bg/a/view/samolet-sys-100-dushi-na-borda-se-razbi-v-kazahstan-184332", "text": "Самолет, принадлежащ на местната казахстанска авиокомпания Bek Air с 98 души на борда (93 пасажери и 5 членове на екипажа), се е разбил след излитане от летището в Алмати в петък сутринта, съобщи АП. Засега няма информация за пострадали български граждани при катастрофата, съобщиха от пресцентъра на МВнР. По последни данни са загинали 12 души, като сред тях е и пилотът на самолета. Уточнява се, осем от тях са загинали на мястото на произшествието, двама в болница и още двама на летището в Алмати. Преди това се съобщаваше за 15 загинали. Още 66 души са били откарани в лечебни заведения, като 49 души от тях са били хоспитализирани, 18 души от тях са в тежко състояние. Повечето хора в самолета са граждани на Казахстан, като е имало и четирима чужденци - двама от Украйна, и по един човек от Китай и Киргизстан. Загинали са главно пасажерите, намиращи се в носовата част. Причината за катастрофата не е ясна, но властите разглеждат два възможни сценария - пилотска грешка и техническа повреда. Според Ройтерс на летището в Алмати е имало гъста мъгла. Президентът на Казахстан Касим-Жомарт Токаев обяви 28 декември за ден на траур. В Алмати десетки хора се наредиха на опашка пред местната кръвна банка, за да дарят кръв за пострадалите, предаде АП. При излитането си лайнерът е загубил височина, пробил е бетонна ограда и се е ударил в строяща се двуетажна сграда в жилищен район. За щастие не е избухнал пожар, поради което и повечето хора са оцелели. Хората от жилищния квартал са били евакуирани. Самолетът трябваше да пътува за Нур-Султан, столицата на Казахстан. Над хиляда души работят на терен. Свидетели разказват, че всичко на мястото е в кръв. Според Flightradar24 катастрофиралият самолет е бил в експлоатация от 23 години. Самолетите Fokker са производство на едноименната холандска компания и не се произвеждат от 1997, след фалита й. Властите в азиатската страна обявиха, че спират всички самолети от този модел от употреба, докато се извърши разследване. Според информация на сайта на авиопревозвача неговият флот се състои от пътнически самолети за полети на средно разстояние Fokker 100. Докато не се изяснят обстоятелствата около катастрофата, полетите на такива самолети са спрени. Самата авиокомпания Bek Air също е преустановила дейност, съобщиха от пресслужбата на Министерството на индустрията и развитието на инфраструктурата на Казахстан.", "date": "2019.12.27", "title": "Самолет със 100 души на борда се разби в Казахстан (ОБНОВЕНА+ВИДЕО)"}
{"url": "https://www.monitor.bg:443/bg/a/view/spukana-tryba-v-detska-gradina-ostavi-asenovgrad-bez-voda-184331", "text": "Спукана тръба в двора на детска градина остави Асеновград без вода. Аварията по магистрален водопровод е станала през нощта срещу петък , съобщи NOVA. Водата е заляла и булевард „Васил Левски“, както и пространството пред автогарата в града. Екипи на ВиК дружеството още през нощта започнаха да работят по отстраняването на проблема. От компанията не се ангажираха с точно време кога ще бъде възстановено водоподаването в града, но се надяват това да стане до ранния следобед днес.", "date": "2019.12.27", "title": "Спукана тръба в детска градина остави Асеновград без вода"}
{"url": "https://www.monitor.bg:443/bg/a/view/kabinetyt-na-izvynredno-zasedanie-dnes-184335", "text": "\"Софиямед ООД\" да стане университетска болница. Това е една от точките в дневния ред на извънредното заседание на правителството. Министрите ще одобрят и допълнения в Закона за лекарствените продукти в хуманната медицина. С друго решение ще се открие процедура за възлагане на концесия на плажа \"Слънчев бряг - юг\", в община Несебър . Президентът Румен Радев пък ще удостои със звания двеме висши военни. Полковник Юлиян Радойски ще бъде назначен за началник на висшето военновъздушно училище „Георги Бенковски“ и удостоен с офицерско звание „бригаден генерал“. Бригаден генерал Явор Матеев ще поеме длъжността командир на „Съвместното командване на специалните операции“. Заедно с това президентът ще го удостои с висше офицерско звание „генерал-майор“.", "date": "2019.12.27", "title": "Кабинетът на извънредно заседание днес"}
{"url": "https://www.monitor.bg:443/bg/a/view/16-godini-ot-atentata-v-kerbala-v-kojto-zaginaha-petima-bylgarski-voenni-184333", "text": "На 27 декември се навършват 16 години от атентата през 2003 г., когато след самоубийствената атака с камион-бомба срещу базата ни в Кербала загинаха петима български военнослужещи, а други 27 души от контингента бяха тежко ранени. На този ден, в 12.45 часа местно време (11.45 часа българско време) цистерна се взривява в близост до оградата на район № \"1\" (Индия), където е щабът на българския батальон. Тя пробива загражденията и се взривява в близост до оградата. Така причинява големи разрушения в лагера, разрушена е и сградата на щаба на батальона. Бойците от район \"Индия\" са евакуирани в друг район. Ранените - 27 военнослужещи пък са евакуирани в Багдад, в полската дивизионна болница в Бабил и в медицинския пункт в българския батальон. Кървавият атентат отне живота на майор Георги Качорин, старши лейтенант Николай Саръев, офицерски кандидат Антон Петров, офицерски кандидат Иван Инджов и офицерски кандидат Свилен Киров.", "date": "2019.12.27", "title": "16 години от атентата в Кербала, в който загинаха петима български военни"}
{"url": "https://www.monitor.bg:443/bg/a/view/dnes-e-stefanov-den-184329", "text": "Днес църквата почита свети Стефан - смятан за един от първите мъченици на християнската вяра и един от седемте ученици на Исус Христос, избрани след възкресението му. Името Стефан означава венец. Имен ден имат всички с имена: Стефан, Стефка, Стефи, Стефко, Стефанка, Стефания, Фани, Теки, Венчо, Венцислав, Венцислава, Стамен, Стан, Стамена, Станчо, Станимира, Станислава, Стане, Цако, Цанко, Цано, Цанчо, Цанка, Стою, Стоян, Стояна, Стоичко, Стойчо, Стоимен. Житието му разказва, че притеснени от нарастващият брой вярващи, юдеите оклеветили Стефан, че хули Бога и по този начин го осъдили. В Йосафатова долина, разярена тълпа го пребила до смърт с камъни. Въпреки ужасното дело, малко преди да предаде богу дух, свети Стефан се помолил \"Господи, не им зачитай този грях\". Стефанов ден е последния християнски празник за годината, а дедите ни вярвали, че с този ден се затваря и кръга на старата година. От Стефановден до Йордановден се спазват обичаите характерни за Мръсните дни - жените не бива да метат, мият косите си, перат, не се правят венчавки, кръщенета, опела. На места в Средна и Северна България, вместо на 31 декември именно на Стефановден се спазвал обичая ладуване. Всички моми за женене правят китки и привързват към тях пръстен или друг личен предмет, после го топват в менче пълно с мълчана вода, което се покрива с червено було. На другия ден мома облечена като булка, вади една по една китките и докато другите пеят заклинателни песни (ладанки) предвещава кой за какъв момък ще се омъжи.", "date": "2019.12.27", "title": "Днес е Стефанов ден"}
