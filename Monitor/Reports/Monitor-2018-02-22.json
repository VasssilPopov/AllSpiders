{"url": "http://www.monitor.bg/a/view/73590-%D0%90%D0%BD%D0%B3%D0%BB%D0%B8%D1%87%D0%B0%D0%BD%D0%B8-%D0%BF%D0%BE%D0%BC%D0%B0%D0%B3%D0%B0%D1%82-%D0%BD%D0%B0-%D0%BC%D0%B0%D0%B9%D0%BA%D0%B0-%D0%B8-%D1%81%D0%B8%D0%BD-%D1%81-%D0%B4%D0%BE%D0%BC/", "text": "\n                    Трима англичани помагат на бедстващи майка и син, като им сигуряват жилище под нае. Търновката Ренета Русчуклиева и синът и Джелял вече повече от година живеят в жестока мизерия в изоставена и рушаща се сграда в района на старата болница на Велико Търново.\n\nТам, сред руините те са си направили подобие на стая, в която ядат и спят. В сградата, разбира се, няма ток, течаща вода и изобщо никакви битови нужди. Но пък за сетка на това с изобилие от охранени плъхове. До 2016 г. майката и синът живеели в общинско жилище, но синът останал безработа и без пари, не могли да плащат макар и символичния наем и били изгонени. Оттогава са навън. А на всичкото отгоре общината наложила запор и на пенсията на старата жена докато не бъдат издължените над 1000 лв. от семейството. Така Ренета и синът и Джелял изпадат в най-страшното положение, от което не виждат никакъв изход. Те са благодарни на медицинските сестри от намиращите се в съседство отделения, които от време на време идват да ги нагледат и им носят храна. „Без тях отдавна да сме мъртви”, признават двамата несретници. Синът Джелял е категоричен, че иска и може да работи всякаква обща работа, а освен това има и специалност като заварчик. Стига някой да пожелае да го наеме.\n\nСлед като разбрали за потресаващата история на майката и сина, трима британци обединили усилията си да им помогнат. Кевин и Тереса Слит живеят в съседното Пелище, а Ан Мъри в село Момин сбор. Те посетили лично дома, в който живее сега семйството и били потресени от мизерията в него – без ток и течаща вода, като в един истински филм на ужасите. Тримата чужденци решили да намерят и предплатят за половин година напред квартира за майката и синът и. Островитяните не смятат, че правят нещо изключително. Те споделят, че във Великобритания било нещо нормално да се помага на бедни, болни и изпаднали в беда не само хора, но и животни.\n                    ", "date": "2018.02.22", "title": "Англичани помагат на майка и син с дом"}
{"url": "http://www.monitor.bg/a/view/30191-%D0%91%D0%B0%D1%80%D0%B5%D0%BB%D0%B5%D1%84-%D0%BD%D0%B0-%D0%91%D0%BE%D1%82%D0%B5%D0%B2-%D0%B2-%D0%A0%D1%83%D1%81%D0%B5-%D0%B7%D0%B0%D0%BD%D0%B5%D0%BC%D0%B0%D1%80%D0%B5%D0%BD-%D0%B8-%D0%B7%D0%B0%D0%B1%D1%80%D0%B0%D0%B2%D0%B5%D0%BD/", "text": "\n                    Барелеф на Христо Ботев на едноименния булевард в Русе е в отчайващо състояние и не се почиства дори за годишнини, свързани с живота и делото на великия българин, алармира на днешната сесия на местния парламент общинският съветник от групата на „Патриотите ВМРО, Глас народен“ Траян Тотев. Скулптурното изображение се намира до спирката при Симовата мелница и е непосредствено до велоалеята и натовареното пътно платно. Заради неподходящото място нито властите, нито граждани се сещат да положат тук цвете в памет на една от най-великите ни личности. Каменният барелеф е обрасъл с мъх, а стената е изрисувана с графити, които никой не почиства.\n\n„В настоящия вид барелефът по никакъв начин не отговаря нито на живота, нито на размаха на делото на великия българин. Съществува ли възможност пространството около лика на Христо Ботев да бъде изцяло обновено, така че барелефът да изпъкне на общия фон, както и да се постави цитат от творчеството на великия българин“, попита общинският съветник. Предложението му ще бъде разгледано от Комисията по градски дизайн и реклама.\n                    ", "date": "2018.02.22", "title": "Барелеф на Ботев в  Русе занемарен и забравен"}
{"url": "http://www.monitor.bg/a/view/75455-%D0%A3%D1%81%D0%B5%D0%B4%D0%BD%D0%B0%D0%BB%D0%BE%D1%81%D1%82%D1%82%D0%B0-%D0%B2%D0%BA%D0%B0%D1%80%D0%B2%D0%B0-%D0%B2-1%D0%B2%D0%B8-%D0%BA%D0%BB%D0%B0%D1%81-%D0%B8-%D1%81-%D0%BC%D0%B5%D1%81%D1%82%D0%B5%D0%BD%D0%B5-%D0%B2-%D1%81%D1%8A%D1%81%D0%B5%D0%B4%D0%B5%D0%BD-%D0%B1%D0%BB%D0%BE%D0%BA/", "text": "\n                    Уседналостта при прием в първи клас ще се зачита и в случай, че дете се е преместило да живее на друг адрес, който обаче попада в прилежащия район на училището. Това стана ясно след като Столичният общински съвет прие новата наредба за прием в първи клас.Както „Монитор“ вече писа, всяко учебно заведение си има прилежащ район, от който децата ще се приемат на базата на уседналостта. Окончателно общинските съветници решиха кандидат-първокласниците да бъдат разделени в четири групи, което е изцяло съобразено с наредбата на министерството на образованието. В първата ще бъдат деца, регистрирани на адреса преди повече от 3 години, а в последната – живеещи извън района на училището. Приоритетно ще се приемат децата от първа група и при наличие на свободни места, ще се преминава последователно към следващите три.Допълнителни критерии ще бъдат допускани само в случай, че има хлапета от една и съща група, които са повече от свободните места в дадено училище. Столичната община добави и нов критерии към групата на допълнителните. Пет бонус точки ще получават и децата от съседни прилежащи райони. Най-много точки ще се дават на децата, които имат кака или батко в желаното училището-22. За кандидат-първолак с двама починали родители са отредени пет точки, а за дете с трайни увреждания над 50% - шест точки. Деца, завършили подготвителна група в избраното училище ще имат по 4 точки. По три точки ще се дават на полусираци, а хлапета от приемни семейства ще получават една. На кандидатите от многодетни семейства ще се дават 5 точки. В случаите, когато броят на кандидатстващите деца, отговарящи на еднакви условия, е по-голям от броя на свободните места, ще се тегли жребий. Но от общината не вярват да се стигне до подобни ситуации, защото следващата учебна година ще останат доста свободни места в школата след класиранията.От „Московска“ 33 имат желание кандидатстването в 1-ви клас да става по електронен път, както е в детските градини, но това няма да може да се случи за предстоящата учебна година. Такава система може да заработи през учебната 2019-2020 г. или най-малкото да бъде тествана. Децата с хронични заболявания ще кандидатстват за прием в детска градина през електронната информационна система, както и останалите малчугани. Това реши Столичният общински съвет като прие окончателния вариант на правилата за прием в детска градина в София. Досега хлапетата с хронични заболявания влизаха само с решение на директора, което доведе до недоволство на родители. На тези деца ще се дават 3 точки. Те ще бъдат отсявани от специална комисия, в която влизат здравни и образователни експерти. „Убеден съм, че това е една добра процедура и скоро ще видим резултати от нея“, заяви зам.-кметът по образование доц. Тодор Чобанов. Както „Монитор“ вече писа в една група ще се приемат до 5 деца с хронични заболявания, вместо 10. Малчуганите със специални образователни потребности (СОП) ще получават 7 точки. Става дума за деца с хиперактивност, аутизъм, синдром на Даун, детска церебрална парализа и др. В една група може да има не повече от 3 деца със СОП.За постоянен или настоящ адрес на един от родителите ще се дават съответно по 3 и 2 точки. Въвежда се допълнителна точка не само за децата, посещавали общинска ясла, но и за малчуганите от частни лицензирани забавачки.Социалните критерии се запазват. При кандидатстване в градина сираците ще получават 6 точки, а полусираците наполовина. По 3 точки ще се дават на деца, чийто член на семейството има над 70% инвалидност, хлапета от приемни семейства, както и дете с един неизвестен родител. По 2 точки ще получат малчуганите от многодетни семейства. За близнаците, както и децата с кака и батко в дадената забавачка, ще се прибавя по 1 точка.Относно броя на децата в групите Чобанов каза, че в около 25% от детските градини малчуганите надвишават регламентирания брой, но нямало отказ от държавата за финансиране на подобни групи. „Разбира се, че ще полагаме усилия за равномерно натоварване на системата и да се получават такива ситуации, но при демографските реалности в София те са факт, но със строеж на нови обекти ще се стараем да облекчим ситуацията“, обяви зам.-кметът.\n\n\n                    ", "date": "2018.02.22", "title": "Уседналостта вкарва в 1-ви клас и с местене в съседен блок "}
{"url": "http://www.monitor.bg/a/view/25240-%D0%AE%D0%BD%D0%BA%D0%B5%D1%80-%D0%B8%D0%B4%D0%B2%D0%B0-%D0%B2-%D0%A1%D0%BE%D1%84%D0%B8%D1%8F-%D1%81-%D0%9C%D0%BE%D0%B3%D0%B5%D1%80%D0%B8%D0%BD%D0%B8-%D0%B8-%D0%A5%D0%B0%D0%BD/", "text": "\n                    Председателят на ЕК Жан-Клод Юкер ще дойде в София на 1 март заедно с върховния представляващ на ЕС по въпросите на външните работи Фредерика Могерини и еврокомисаря Йоханес Хан, съобщиха от Европейската комисия. Както „Монитор“ вече писа шефът на ЕК тръгва на обиколка из страните от Западните Балкани, която обаче ще завърши в България. Така на 25 февруари Юнкер ще бъде в Македония, като вечерта ще отлети за Албания. Сутринта на 26 февруари са срещите му в Тирана, а следобед са тези в Сърбия. На 27 февруари той ще е на визита в Боса и Херцеговина, а на 28-и в Косово. На 1 март в София двамата с премиерът Бойко Борисов ще бъдат домакини на обяд с представителите на шестте страни от Западните Балкани, които искат да се присъединят към ЕС. Балканската обиколка на Юнкер е в контекста на приетата в началото на 6 февруари стратегия на ЕК за страните в региона, в която се дава времеви хоризонт до 2025 г. Междувременно премиерът Бойко Борисов заминава днес за Брюксел, тъй като в петък ще участва на неформална среща на държавните и правителствени ръководители. Очаква се на нея лидерите на страните членки да обсъдят две основни теми – съставът на Европейския парламент след изборите през 2019 г. и Многогодишната финансова рамка на ЕС след 2020 г. в контекста на оттеглянето на Великобритания. Тази вечер пък Борисов е поканен да участва в неформална вечеря, давана от премиера на Белгия Шарл Мишел. На нея лидерите на страните от ЕС ще обменят мнения за приоритетните политики и за бюджета на Съюза след 2020 г.\n\n\n                    ", "date": "2018.02.22", "title": "Юнкер идва в София с Могерини и Хан"}
{"url": "http://www.monitor.bg/a/view/29247-%D0%97%D0%B5%D0%B2%D0%B7%D0%B5%D0%BA-%D0%BE%D1%82-%D0%91%D1%8A%D1%82%D0%B0-%D0%BD%D0%B0%D0%BF%D1%80%D0%B0%D0%B2%D0%B8-%D0%BC%D0%B0%D1%80%D1%82%D0%B5%D0%BD%D0%B8%D1%86%D0%B0-%D1%81-%D0%9F%D0%B8%D0%B6%D0%BE-%D0%9F%D0%B5%D0%BD%D0%B4%D0%B0-%D0%B8-%D0%94%D0%B6%D0%B5%D0%BD%D0%B4%D0%B0/", "text": "\n                    Йордан Калагларски, национално известният зевзек от панагюрското село Бъта, измайстори макет на мартеница, на която редом с традиционните Пижо и Пенда, има и трета фигурка, наречена Дженда.Зевзекът е заковал макета на шегаджийската мартеница на перваза на един от прозорците на къщата си. Национално познатият зевзек е пресътворил на дело третия пол и по този начин е изказал становището си по отношение на Истанбулската конвенция. Снимката е публикувана в  профила на местния Ансамбъл „Иглика“ в социалната мрежа „Фейсбук“ и от момента на появяването си там има стотици споделяния. Авторът на стиропорните фигурки Йордан Калагларски е местният зевзек, който намира начин да изненада жителите и гостите на Бъта с рисунки и макети, в които сатирата понякога е повече от хумора, които будят те.\n\n\n                    ", "date": "2018.02.22", "title": "Зевзек от Бъта направи мартеница с Пижо, Пенда и Дженда"}
{"url": "http://www.monitor.bg/a/view/49896-%D0%9F%D0%BE%D0%BB%D1%83%D0%BB%D1%8F%D1%80%D0%B8%D0%B7%D0%B8%D1%80%D0%B0%D1%82-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8%D1%82%D0%B5-%D1%82%D1%80%D0%B0%D0%B4%D0%B8%D1%86%D0%B8%D0%B8-%D1%81-%D0%BC%D0%B0%D1%80%D1%82%D0%B5%D0%BD%D0%B8%D1%86%D0%B8/", "text": "Сънародници ги закичват на чужденци, публикуват селфита в мрежите \n                    Българи в различни точки на планетата ще закичват мартеници и ще разказват за традицията на чужденци на 1 март. Самите те ще си сложат традиционния червено-бял сувенир, ще си правят селфи с него и ще качват снимките в социалните мрежи. Тази нетрадиционна акция извън границите на България подема Държавната агенция за българите в чужбина. За нея тя е публикувала на електронната си страница призив до нашите сънародници, които живеят извън предемите на страната.„България е най-древната държава в Европа, съхранила успешно през изпитанията на хилядолетията своето име, култура и идентичност. Традицията още от предхристиянската ни култура отбелязва възраждането на живота в Новата година на Първи март – единствения по рода си в целия свят най-български празник. Той датира още от времето на стара Велика България. В навечерието на най-българския празник ви призоваваме да си подадем ръка и преодолявайки разстоянията във времето и пространството, да продължим отколешната традиция, като подарим мартеници на най-близките ни и уважавани хора – за здраве, радост, духовна чистота, берекет и плодородие във всяко добро дело“ се посочва в призива.Предвижда се точно в 12.00 часа местно време на 1 мартвсеки българин да публикува в социалните мрежи с хаштаг/hashtag: кадри от закичването със символа на вярата и надеждата, жизнеността и благоденствието. Целта е по този начин да се покаже на света, че българският дух е жив.Идеята е лично на председателя на Държавната агенция за българите в чужбина Петър Харалампиев.„Години наред, още преди да заема този пост, съм се питал, кой е празникът на българите – единственият, който ги обединява, но и не се отбелязва никъде другаде по света. Имаме 6-и септември, но и 22-и септември, на който имаме формална независимост на България. На 3 март честваме Освобождението, но пак не е реално, а на хартия. Приемаме, че 24 май е най-българският празник, но него вече го празнуват официално още в Русия, Беларус, Украйна, Чехия, Полша. Оказва се, че 1 март – Баба Марта е истинският, чисто български празник, който се празнува от векове, за векове и ще се празнува в бъдещите векове като типично наш, български“, казва Петър Харалампиев. Затова той се спрял на него, за да обедини по своеобразен начин нашите сънародници по света, но и да запознае чужденците с традициите ни. По думите му популяризирането на българския дух чрез типичния за нашата култура и душевност червено- бял сувенир точно през 2018-а – годината на българското европредсдедателство.„Това е моментът, в който можем и трябва да направим една изключително положителна кампания за България, която чрез символа на Баба Марта ще бъде незабравима“, убеден е Петър Харалампиев.за Баба Марта Държавната агенция за българите в чужбина ще изпрати мартеници на наши сънародници в чужбина и етнически българи. Сувенирът, символизиращ здравето и дълголетието, и осигурен от агенцията, вече пътува за САЩ, Австралия, Украйна, Македония, Западните покрайнини и редица други дестинации по света.\n \n\n\n                    ", "date": "2018.02.22", "title": "Полуляризираме българските традиции с мартеници в чужбина"}
{"url": "http://www.monitor.bg/a/view/26189-%D0%A6%D0%B2%D0%B5%D1%82%D0%B0%D0%BD%D0%BE%D0%B2-%D0%B8-%D0%9D%D0%B8%D0%BD%D0%BE%D0%B2%D0%B0-%D1%81-%D0%BE%D0%B1%D1%89-%D0%B7%D0%B0%D0%BA%D0%BE%D0%BD%D0%BE%D0%BF%D1%80%D0%BE%D0%B5%D0%BA%D1%82-%D0%BF%D1%80%D0%B5%D0%B4%D0%BB%D0%B0%D0%B3%D0%B0%D1%82-%D0%BF%D0%BE%D0%BF%D1%80%D0%B0%D0%B2%D0%BA%D0%B8-%D0%B2-%D0%9A%D0%A1%D0%9E/", "text": "Наследствени пенсии и за родителите на загинали при мисия зад граница\n                    ГЕРБ и БСП са внесли общ законопроект. Става дума за предложения за промяна на Кодекса за социално осигуряване (КСО), а под тях са се подписали общо двама депутати от ГЕРБ и петима от БСП. Начело на списъка обаче са лидерът на БСП Корнелия Нинова и шефът на ПГ на ГЕРБ Цветан Цветанов. Поправките предвиждат родителите на загинали военнослужещи по време на задгранични мисии също да получават наследствени пенсии. В момента в КСО е записано, че наследствена пенсия получава онзи родител, чието дете военен е загинал по време на „наборна служба“, но не признава същото право при загинал при мисия зад граница. Към настоящия момент поправката се отнася до родителите на 23-ма и ще струва максимум 55 589 лв. годишно, сочат в мотивите си депутатите от БСП и ГЕРБ.\n\nНаред с това „Обединените патриоти“ също са внесли предложенията за поправки в КСО, която обаче засяга правото на пенсия на моряците. Така моряците, плавали под БГ флаг ще могат да се пенсионират при навършване на 53 години 10 години осигурителен стаж за първа категория труд. От 31 декември 2018-та възрастта скача с 4 месеца на година до достигане на 55 години. За втора категория труд възрастта за пенсия е 58 година, а нужният стаж е 15 години. От догодина пък възрастта за пенсия ще за втора категория ще се увеличава с 4 месеца на година до достигането на 60 години.\n\n \n                    ", "date": "2018.02.22", "title": "Цветанов и Нинова с общ законопроект, предлагат поправки в КСО"}
{"url": "http://www.monitor.bg/a/view/29476-20-%D0%B2%D1%82%D0%BE%D1%80%D0%B8%D1%87%D0%BD%D0%B8-%D1%82%D1%80%D1%83%D1%81%D0%B0-%D0%BF%D1%80%D0%B5%D0%B7-%D0%BD%D0%BE%D1%89%D1%82%D0%B0-%D1%81%D0%BB%D0%B5%D0%B4-%D0%B7%D0%B5%D0%BC%D0%B5%D1%82%D1%80%D0%B5%D1%81%D0%B5%D0%BD%D0%B8%D0%B5%D1%82%D0%BE-%D0%B2-%D0%9F%D0%BB%D0%BE%D0%B2%D0%B4%D0%B8%D0%B2%D1%81%D0%BA%D0%BE/", "text": "\n                    Три часа след силното земетресение с магнитуд 4,8 по скалата на Рихтер по първоначални данни, което разтресе в 1,41 часа тази нощ Асеновград и Пловдив и бе усетено в половин България, са регистрирани над 20 вторични труса, каза пред bTV дежурният сеизмолог Валентина Протопопова от БАН.„През 1928 година в Пловдивска област са станали катастрофални събития, които са нанесли много щети. Загиналите са били над 120“, припомни сеизмологът. Това е активен в сеизмично отношение район, добавя тя. „Три минути след труса в Асеновград е имало и силен трус в Гърция. Той е с магнитуд от 5,2 по скалата на Рихтер. Няма връзка между двете земетресения. Разломните структури са различни“, каза още Протопопова.\n\"Има повторяемост на такъв тип земетресения средно през около 10 години. Това е хубаво, защото така земята се разтоварва\", обясни пък сеизмологът от БАН проф. Емил Ботев. Той посочи, че това е един от най-сеизмично активните райони на нашата страна. „Това е добрата новина, защото така се разтоварват напреженията“, коментира Ботев, като също припомни, че през 1928 година е имало трус от 7 по Рихтер в района. По думите му, от общо над 20 афтършока, само един е бил със сила около 3 и е усетен от хората.В Асеновград, където трусът е усетен може би най-силно, тъй като епицентърът е само на 2 км, някои хора напуснали домовете си. По информация от общината, за щастие няма данни за щети. Люлееенето на земята, придружено от бучене било усетено много силно в Крумово, където през 2002 година преживели подобен ужас. В Садово земетресението също е усетено силно, разказа кметът Димитър Здравков, цитиран от \"Фокус\". \"Хората изкараха безсънна нощ\", сподели той..\n\n\n                    ", "date": "2018.02.22", "title": "20 вторични труса през нощта след земетресението в Пловдивско"}
{"url": "http://www.monitor.bg/a/view/89192-%D0%A1%D0%BC%D1%8F%D0%BD%D0%B0%D1%82%D0%B0-%D0%BD%D0%B0-%D0%BA%D0%B0%D1%81%D0%BE%D0%B2%D0%B8%D1%82%D0%B5-%D0%B0%D0%BF%D0%B0%D1%80%D0%B0%D1%82%D0%B8-%D0%B1%D0%BB%D0%BE%D0%BA%D0%B8%D1%80%D0%B0-%D0%B1%D0%B8%D0%B7%D0%BD%D0%B5%D1%81%D0%B0/", "text": "Новите фискални устройства ще струват до 1000 лева\n                    Опашки пред магазините като от началото на прехода, но не от липса на стоки, а заради неработещи касови апарати. От това се опасяват малки и средни търговци, ако се приемат промени в Наредба 18 за регистриране и отчитане на продажбите в търговските обекти чрез фискални устройства, предложени от финансовото министерство.Работата на всички търговци може да блокира, ако информацията не пристигне навреме при данъчните и софтуерът на търговците не успее да приключи продажбата. Това зависи от връзката на касовият апарат със сървъра на Националната агенция по приходите (НАП). И ще доведе до забавяне на работата и отлив на клиентела, оплакаха се фирми от предложените промени. Те ще влязат в сила, ако народните представители гласуват на второ четене промените в Закона за данъка за добавена стойност, с които ще се променят още няколко закона. Измененията ще задължат по-голямата част от фирмите да си сменя всичките фискални устройства и софтуери за управление на търговската дейност в следващите 10 месеца.Проблеми с връзката с НАП и в момента има, показа проверка на „Монитор“ в столичните метростанции, както и в подлезите на Централна жп гара. Там търговските обекти нямат GSM покритие, а някои от по-инициативните търговци, за да избегнат глоби, изкарват антени на повърхността, за да могат да работят касовите им апарати. Идеята на промените е всяка една бележка да отива на сървъра на НАП от касовите апарати. До този момент само дневният отчет от апарати стигаше до приходната агенция, но и това не става всеки път заради проблем в комуникациите със сървъра на НАП. До редакционното приключване на броя от данъчната агенция не изпратиха отговори на въпрос на „Монитор“ как ще бъде осъществявана връзката на НАП с търговците в реално време.„Смяната на касовите апарати е напълно излишна, защото държавата няма да постигне желания ефект. Залага се една бомба, въпреки че не се знае дали ще заработи изобщо системата“, твърди Ясен Янакиев, основател на Българската асоциация за развитие на бизнес софтуер (БАРБС). По думите под въпрос е и дали мобилните оператори ще могат да синхронизират всеки един касов бон в реално време.Малкият бизнес ще трябва да се бръкне от 250 до 300 лева да си смени касовия апарат. Но ако ползва по-модерни и скъпи устройства, като компютри и фискални принтери, както и програми за управление на продажбите, сумата започва от 500 до 1000 лева. В сметката освен смяната на касовия апарат е включена и подобрението на софтуера. Тук сумата стартово е 500 лева, но може и да достигне и 5000 лева, твърдят експертите.Една от новостите в наредбата е свързана и с предоставяне на сорс кода на софтуерите на данъчните от програмистите. „По този начин си предоставяме авторските права, без да има гаранция, че някой утре няма да продава продукта ми като свой, след като промени едно нещо в него“, смята Янакиев. По думите му тази точка в наредбата нарушава Закона за авторското право на всички производители. Освен това всеки един ъпгрейд на софтуер от програмистите ще трябва да бъде деклариран и одобрен от данъчната агенция, което може да се случва по три-четири пъти на ден. От НАП не отговориха и как агенцията ще одобрява тези софтуери и как ще се гарантира авторкото право на фирмите - разработчици на програмите.От БАРБС предлагат вместо касови апарати търговците да използват единствено компютри и принтери за касови бележки. Флашката с фискална памет, пазеща информация за извършените продажби, може да бъде монтирана и на обикновени компютри, което спестява нуждата от покупката на фискални апарати. Това ще доведе до по-лесно синхронизиране, защото отпада едно устройство. „На търговците трябва да им се даде право да избират как да работят, тези, които ползват само касов апарат, подлежат на контрол по наредбата от 2007 г., а тези с компютър - на наредбата, която сега предстои да бъде приета“, обясни още Янакиев.\n\n\n                    ", "date": "2018.02.22", "title": "Смяната на касовите апарати блокира бизнеса"}
{"url": "http://www.monitor.bg/a/view/54263-%D0%9E%D0%BA%D0%B5%D0%B0%D0%BD%D1%8A%D1%82-%D0%BA%D1%80%D0%B0%D0%B9-%D0%91%D0%B0%D0%BB%D0%B8-%D0%B7%D0%B0%D1%81%D0%BC%D1%83%D0%BA%D0%B0-%D0%BD%D0%B0%D1%88%D0%B5%D0%BD%D0%B5%D1%86/", "text": "Издирват го от седмица след подводен риболов в опасен район\n                    Властите на остров Бали вече седмо денонощие издирват 40-годишния българин Костадин Канавров, изчезнал във водите на океана по време на подводен риболов. Канавров, който е от Балчик, най-вероятно е бил засмукан от много мощно подводно течение. Инцидентът е станал рано сутринта на 15 февруари, съобщи местният сайт bali.tribunnews.com, цитиран от dir.bg.\n\nКостадин заедно с още двама българи - 42-годишният Любен Ловчев и Данчо Христанов, са наели лодка с капитан местен жител - Кетут Вирда. Около 7.15 часа тримата са се гмурнали и половин час по-късно успели да уловят голяма риба. Тогава Христанов решил да си почине на лодката, а Канавров и Ловчев отново се гмурнали. Малко по-късно 42-годишният Любен изплувал и също се качил в лодката, но 40-годишният Костадин така и не се появил на повърхността. Двамата му приятели и капитанът на лодката се опитали да го потърсят, но неуспешно. Те подали сигнал на местните власти. Вече седми ден обаче издирвателната операция няма резултат, а търсенето е силно затруднено заради вятър и силно вълнение. Според местните, районът, където са се гмуркали българите е много опасен.\n                    ", "date": "2018.02.22", "title": "Океанът край Бали засмука нашенец"}
{"url": "http://www.monitor.bg/a/view/48233-%D0%90%D1%80%D0%B5%D1%81%D1%82%D1%83%D0%B2%D0%B0%D1%85%D0%B0-%D0%B4%D1%8A%D1%89%D0%B5%D1%80%D1%8F%D1%82%D0%B0-%D0%B8-%D1%81%D1%8A%D0%BF%D1%80%D1%83%D0%B3%D0%B0-%D0%B9-%D0%B7%D0%B0-%D1%83%D0%B1%D0%B8%D0%B9%D1%81%D1%82%D0%B2%D0%BE%D1%82%D0%BE-%D0%BD%D0%B0-%D1%81%D1%82%D0%B0%D1%80%D0%B5%D1%86%D0%B0-%D0%B2-%D0%9B%D1%8E%D0%BB%D0%B8%D0%BD/", "text": "Ликвидирали 87-годиния Стефан навръх рождения му ден, след разказ в \"Съдебен спор\"\n                    Задържани са дъщерята и съпругът й във връзка със снощното убийство на възрастен мъж в столичния ж.к. \"Люлин\", съобщи БНР.87-годишният Стефан Янев бе открит мъртъв, след като беше обявен за издирване на 12 февруари. Той изчезва, след като разкрива, че трите му внучки, които бяха открити в жилището заедно с трупа на дядо си, са живеели в тотална изолация.\"Семейството явно е живяло в една стая, където имаше един диван и едно легло, имаше много дрехи, беше разхвърляно. В предаването \"Съдебен спор\" дядо им е разкрил, че дечицата никога не са посещавали училище и са били заключени от родителите си. Дни след излъчването на предаването възрастният мъж е изчезнал, а малко по-късно е открит мъртъв. Към момента има подозрения, че става въпрос за убийство. Родителите са адвенисти\", обясниха от дирекцията за социално подпомагане.Журналистът Жоро Игнатов, който е част от предаването \"Съдебен спор\" пък разказа във Фейсбук, че Стефан е викал за помощ за последно на 11 февруари в момент, в който дъщеря му Мария се е заканвала да го убие. \"Дошлите на място полицаи са си тръгнали, след като никой не им е отворил вратата на жилището. Г-н Янев се обърна за помощ към СЪДЕБЕН СПОР, но след заснемането на репортажа животът му е бил насилствено отнет. Не доживя да дойде в студиото, както и вчера да отпразнува 87-ия си рожден ден\", написа Игнатов.\n\n\n                    ", "date": "2018.02.22", "title": "Арестуваха дъщерята и съпруга й за убийството на стареца в \"Люлин\""}
{"url": "http://www.monitor.bg/a/view/87210-%D0%A5%D0%B2%D1%8A%D1%80%D0%BB%D0%B8%D1%85%D0%B0-%D0%B3%D1%80%D0%B0%D0%BD%D0%B0%D1%82%D0%B0-%D1%81%D1%80%D0%B5%D1%89%D1%83-%D0%BF%D0%BE%D1%81%D0%BE%D0%BB%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%A1%D0%90%D0%A9-%D0%B2-%D0%A7%D0%B5%D1%80%D0%BD%D0%B0-%D0%B3%D0%BE%D1%80%D0%B0/", "text": "Атентаторът против НАТО и ЕС\n                    Мъж хвърли взривно устройство в двора на американското посолство в Подгорица в малките часове на денонощието вчера. След нападението атентаторът се самовзриви.43-годишният сръбски гражданин Далибор Яукович е извършителят на атентата срещу американското посолство, съобщиха по-късно черногорските медии.Малко след полунощ Яукович хвърлил експлозив в двора на дипломатическото представителство на САЩ и след това с втора бомба се самовзривил.Черногорското правителство добави, че най-вероятно това, което той е хвърлил преди да се самоубие, е било ръчна граната.„Чух две експлозии, непосредствено една след друга“, разказва охранител в близкия спортен център, откъдето се предполага, че извършителят е хвърлил гранатата.В профила си във Фейсбук Яукович е написал, че е бивш военен, награждаван с медал и грамота, подписана от бившия югославски диктатор Слободан Милошевич „за заслуги в отбраната и сигурността на съюзна република Югославия\". От публикациите му в социалната мрежа се разбира, че Яукович е бил против членството на Черна гора в НАТО. Той живеел в Подгорица, но бил роден в сръбския град Кралево.На мястото в двора на посолството, където избухнала бомбата, останал кратер. Няма видими щети по сградата на посолството. Полицията веднага е отцепила района около сградата на дипломатическото представителствоНовината беше оповестена първо от вестник „Ню Йорк Таймс“, а по-късно беше потвърдена и от Държавния департамент на САЩ. Посолството на САЩ в Черна гора препоръча на гражданите да избягват района на дипломатическата мисия до второ нареждане. Временно се преустановява издаването на визи.Черна гора е независима от малко повече от 10 години, а миналата година стана член на НАТО. Последните парламентарни избори бяха белязани с разкриването на заговор от руски и сръбски националисти за извършване на въоръжен преврат с цел да се попречи на страната да влезе в алианса.\n\n\n                    ", "date": "2018.02.22", "title": "Сърбин гръмна US посолството в Подгорица и себе си (ОБНОВЕНА)"}
{"url": "http://www.monitor.bg/a/view/23085-%D0%A5%D0%BE%D1%80%D0%BE%D1%81%D0%BA%D0%BE%D0%BF-%D0%B7%D0%B0-22-%D1%84%D0%B5%D0%B2%D1%80%D1%83%D0%B0%D1%80%D0%B8-%D1%87%D0%B5%D1%82%D0%B2%D1%8A%D1%80%D1%82%D1%8A%D0%BA/", "text": "\n                    Денят започва с провокация, със закъснение или провалено обещание. Очертават се скандали, ако се повдигнат болни теми. Следобед е време за изчистване на конфликти, за прошка, за търсене пътища към другите и начини да се подновят прекратени контакти. В организма ни се включват фините енергии. Оставете неприятното в миналото, не се връщайте към разговори и спорове, които ви разстройват. Добре е да се проведе диета. Прочистете се от вредните мисли и направете нова крачка към старата работа и любов.Работа-5Пари-5Любов-5Късмет-4Здраве-4 Родените около 10-15 май да спазват законите и да не влизат в открити битки с Темида. Простете си взаимно греховете, изгладете отношенията с тези, с които смятате да водите дела. Така и двете страни ще си спестят безсмислени разходи и загуба на време. Може да се намери дума и подход във всяка ситуация и да се извлече полза от проведените разговори. Днес може да се приготвят лекарства и за най-тежките болести и да се кажат думи, които ще махнат от сърцата огромна тежест. Споразумейте се по имотни и наследствени делби.Работа-5Пари-6Любов-6Късмет-5Здраве-5 Началото на деня носи повече рискове и тенденция към провокативни разговори. Важното оставете за следобед, когато мненията лесно ще се уточнят, позициите ще се напаснат и отношенията ще се изгладят. Тръгнете в посоката на взаимното разбирателство, споделете разходи и болки, намерете начин да разделите неделимото. Ще се наложи да направите някои отстъпки в името на любовта и професионализма. Пътувайте, направете резервации, преместете се на нова служебна позиция и в нов дом. И визията ви се променя.Работа-5Пари-4Любов-4Късмет-5Здраве-4 Още със ставането си пожелайте това, което сте забравили да поискате вчера. Денят започва с проблеми и уточняващи разговори, но следобед отношенията ще се изгладят. Може да ви се даде втори шанс, възможност да коригирате стореното и казаното в миналото и да промените траекторията на живота си към една общо приемлива цел. Ще получите покани и съобщения. Идват пари и придобивки, възможност да намерите път към нова работа отговаряща на желанията и амбициите ви. Целта е лесно достижима.Работа-5Пари-6Любов-6Късмет-5Здраве-5 Ден на честната политика. Не се опитвайте да прикривате нещо, което другите знаят. Признайте си, ако сте сбъркали и нарушили дадено обещание. Сънищата от тази вечер показват истинското ви предназначение и цел, заниманията и пътя, който трябва да следвате. Родените в третата декада ще трябва да задейтват бързи корекции, за да запазят пари и престиж. Този ден изисква да направите крачка назад или встрани, за да си дойдете на пътя още утре. Пред вас ще се отворят два варианта. Не се отказвайте, движете ги паралелно.Работа-5Пари-6Любов-6Късмет-5Здраве-4 Ден на придобивки, покани и възможности да се внедрите в нова среда, да намерите добра работа или начин да изкарвате нещо допълнително. Подновете връзки и отношения, в които още виждате смисъл и възможност да се постигне непостижимото преди. В момента може да се направи преход към нова навивка на развитие, като се използва старата база, ресурси и потенциал. Правете това, към което имате някаква неустоимо влечение. Този ден показва къде да си търсим късмета и какво е истинското ни предназначение.Работа-6Пари-5Любов-5Късмет-5Здраве-5 Денят може да започне с нерви и ядове, но до вечерта ще се намери начин да се излезе с чест и с придобивки от всяко положение. Бъдете дипломатични, скандалите разболяват и вредят. В момента в организма ни се включват фините енергии, душата е лесно ранима, но и лесно прощава, ако си направиш труда да поискаш извинение. Може да се намери лек за всяка душевна болка и походящото за тялото лекарство. Едно пътуване ще ви освежи и срещне с подходящите хора. Утре ви чака успешен ден.Работа-4Пари-5Любов-5Късмет-4Здраве-5 Труден ден, срещате противопоставяне от страна на екипа и колектива, с който работите. Не засягайте общите нитереси, напаснете се на изискванията на околните и не влизайте в лични битки. Този ден изисква да протегнеш ръка и да се извиниш ако трябва, но не и да търсиш начин да се измъкнеш от отговорност или да натопиш другия. Навлизаме в деня на феникса. До утре с лекота може да се възродят стари връзки, които още разтуптяват сърцата и стимулират работата ви. Не е все едно с кого ще бъдете тази вечер.Работа-4Пари-5Любов-5Късмет-4Здраве-5 Поставете условията си, но и бъдете склонни да простите, ако видите у другите желание за помирение. Ден на високите енергии. Може да се разберете и по най-трудните положения в личния си и професионален живот. Всеки ще направи своята стъпка напред или назад в тангото на живота и ще получи лично удовлетворение. Ще направите силен ход и в бизнеса, но ще го усетите по джоба малко по-късно. Ако отложите за утре ще се окаже, че сте пропуснали момента и лагерите в живота ви вече окончателно са се оформили.Работа-6Пари-4Любов-4Късмет-5Здраве-4 Рано сутринта започвате с провокации и качвате адреналина. Случващото се у дома или на работното място ще ви амбицира да се докажете, да направите ход, който не са очаквали от вас и да подадете ръка на тези, с които обикновено враждувате. Дипломатичната ви игра ще донесе късмет, пари и ползи. Ще намерите съюзнк и може би съдружник в днешния ден и ще разпределите ролите адекватно. От действията ви ще дойдат не само ползи, но и спестяване на усилия и средства. Ден за пътуване, преместване и командировки.Работа-5Пари-6Любов-6Късмет-5Здраве-5 Днес дайте предимство на децата, на близките и приятелите. Самостоятелните ви и некоординирани инициативи ще водят към загуби на енергия и средства. Преди да направите избор допитайте се до хора познаващи материята, работата и свързаните с нея подробности. Обмислете всичко, запалете свещ и мислено изгорете в пламъка и всичко вредно и разболяващо. Спазвайте душевна и физическа диета. Организма ни се преустройва на по-фини нива. Не се дръжте грубо, не позволявайте подобно поведение на другите към вас.Работа-5Пари-4Любов-5Късмет-4Здраве-5 Може да се сдобрите с тези, които ви липсват и да поставите усливията си на тези, които ви пречат и вредят. Денят може да започне с неприятни обяснения, но до вечерта ще влезете в желания от вас коловоз, ще намерите работа, ще уредите договор и ще подновите връзка. Този ден ви дава шанс да спечелите нещата, от които се нуждаете, да получете разбиране и любов от близки и колеги и да се изявите на изпити и конкурси. Утре следобед вече няма да е така, очертават се проблеми. Не планирайте нищо рисково в непозната среда.Работа-5Пари-6Любов-6Късмет-5Здраве-4 Личната ви година е осмица. Ще напреднете в кариерата, ще подпишете нов договор и може да започнете нов бизнес. Правото и закона ще са на ваша страна. Очаквайте покани и шанс за работа в чужбина. Успешно може да се внедрите в перспективна среда. През 2019 г. ви чака личностна инвентаризация и раздели.Родените днес няма да бъдат бедни. Ще се научат на дипоматичен подход и ще подържат добри връзки с приятели и врагове. Имат дарба, която ще им помага да оцеляват и да се справят с всякакви проблеми. Ще пеят и свирят добре. Ще са работливи и целенасочени.Заченатите днес ще имат ярък и пълноценен живот, но с проблеми при пътувания. Ще отсъстват от страната си, но винаги ще се връщат. Ще бъдат пазени от провидението и от родените под знака на Скорпиона.\n\n\n                    ", "date": "2018.02.22", "title": "Хороскоп за 22 февруари, четвъртък"}
{"url": "http://www.monitor.bg/a/view/34897-%D0%A1%D1%8A%D0%B4%D1%8F%D1%82-%D1%81%D1%8A%D0%B7%D0%B4%D0%B0%D1%82%D0%B5%D0%BB%D0%B8%D1%82%D0%B5-%D0%BD%D0%B0-%D0%A4%D0%BE%D1%80%D0%BC%D0%B0%D1%82%D0%B0-%D0%BD%D0%B0-%D0%B2%D0%BE%D0%B4%D0%B0%D1%82%D0%B0/", "text": "\n                    Синът на Пол Зиндел Дейвид е завел дело срещу създаделите на филма „Формата на водата“ в Лос Анджелис за нарушаване на авторските права, предаде \"Ройтерс\". В иска се посочва, че режисьорът Гилермо дел Торо, продуцентът Даниел Краус и студиото Fox Searchlight Pictures „безочливо са копирали“ основната сюжетна линия, елементи, персонажи и теми от пиесата на Зиндел от 1969 г. - „Позволи ми да чуя шепота ти“. Дейвид публично обвини екипа зад лентата ден, след като „Формата на водата“ триумфира с 13 номинации за „Оскар“. „Делото срещу нас е заведено, за да съвпадне с цикъл от гласуването за наградите на Академията за кинематографично изкуство и наука и да ни принуди бързо да уредим казуса. Вместо това, ние енергично ще защитаваме студиото и този изключителен и оригинален филм“, категорични са от Fox.В сюжетната линия на произведенията действително има големи прилики. И в двете главната героиня е хигиенистка в секретна военна лаборатория, която се влюбва в живеещо във водата същество. При Зиндел обаче то е делфин, а в лентата на Дел Торо - хуманоидна амфибия. Над съществото се провеждат научни експерименти и жената се опитва да го спаси, като го пренася в кош за пране.   \n\n\n                    ", "date": "2018.02.22", "title": " Съдят създателите на „Формата на водата“ "}
{"url": "http://www.monitor.bg/a/view/81569-%D0%90%D0%BD%D1%82%D1%8A%D0%BD%D0%B8-%D0%98%D0%B2%D0%B0%D0%BD%D0%BE%D0%B2-%D1%82%D1%80%D0%B5%D0%BD%D0%B8%D1%80%D0%B0-%D0%B2-%D1%80%D0%BE%D0%B4%D0%BD%D0%BE%D1%82%D0%BE-%D0%BC%D1%8F%D1%81%D1%82%D0%BE-%D0%BD%D0%B0-%D0%B1%D0%B0%D0%B1%D0%B0-%D1%81%D0%B8/", "text": "\n                    В Благоевград, родното място на баба си Тодорка, се подготвя плувният ни шампион  Антъни Иванов, който през 2017 година  спечели бронзов медал на световното първенство за юноши и девойки в Индианаполис.Той избра новия 50-метров закрит плувен басейн в кв. „Еленово“, подготвяйки се за предстоящия шампионат  в Атина. В продължение на две седмици Антъни  тренира  усилено в закрития плувен басейн на СК „Пирин“: „Избрах Благоевград, защото базата тук наистина е много добра. Не са много градовете в България, които могат да се похвалят със закрити 50-метрови басейни.“, похвали родното място на баба си, която живее в същия квартал.Басейни като този в Благоевград били необходими за насърчаването на децата към спорта.\nПлувният басейн в Благоевград  функционира от 2015 година. В басейна се провеждат държавни първенства и международни състезания. В закрития плувен басейн е инсталирана компютърна система, която регулира температурата на водата и я поддържа около 27 градуса. Температурата на въздуха е с 2 градуса по-висока. Освен това има специална система за почистване на съоръжението и резервоар с вместимост 1000 куб. м.\n\n\n                    ", "date": "2018.02.22", "title": "Антъни Иванов тренира в родното място на баба си"}
{"url": "http://www.monitor.bg/a/view/75423-8-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8-%D0%B1%D0%BE%D0%BA%D1%81%D1%8C%D0%BE%D1%80%D0%B8-%D0%B8%D0%B7%D0%BB%D0%B8%D0%B7%D0%B0%D1%82-%D0%BD%D0%B0-%D1%80%D0%B8%D0%BD%D0%B3%D0%B0-%D0%B4%D0%BD%D0%B5%D1%81/", "text": "\n                    8 български състезатели ще изиграят своите мачове в днешния четвърти ден от програмата на 69-ия международен турнир по бокс „Странджа“ в столичната зала „София.В следобедната сесия, която започва от 15 ч., ще се играят двубоите от женската надпревара. Първа на ринга ще се качи европейската шампионка в кат. до 48 кг от София 2016 Севда Асенова. При дебюта си в тазгодишното издание на турнира тя ще се изправи срещу Роберта Бонати от Италия в повторение на финала на първенството на ЕС през миналата година, завършил с победа за българката.В кат. до 51 кг Габриела Димитрова ще срещне Лиз Сандебиер от Швеция, която в първия кръг отстрани Венелина Поптолева.Около 15:45 ч. ще започне мача на европейската и световна шампионка Станимира Петрова, която ще стартира защитата на трофея си от „Странджа“ срещу американката Нефатериа Милър в кат. до 57 кг. И двете не играха в първия кръг за разлика от Деница Елисеева и румънката Ленута Перижок, които вече записаха по един успех и ще определят втората полуфиналистка в тази част на схемата.Във вечерната сесия при мъжете, която започва в 18 ч., ще имаме 4-има участници. Своите първи мачове в надпреварата ще изиграят Боян Асенов (56 кг) и Радослав Панталеев (91). Най-малкият от братята Асенови ще направи своя дебют при мъжете срещу представителя на Мавриций Луис Майки, а Панталеев ще има за съперник китаеца Жибао Ван. Другите двама наши представите в кат. до 91 кг – Кристиян Димитров и Иван Мечков, ще боксират срещу представители на Бразилия и Иран в последните два мача от вечерната сесия около 20 ч.Всички днешни срещи са от ¼-финалите на турнира и победителите ще си гарантират най-малкото бронзови медали.Билетите за целия ден са по 5 лв. и могат да се закупят на входа на зала „София“.\n\n\n                    ", "date": "2018.02.22", "title": "8 български боксьори излизат на ринга днес"}
{"url": "http://www.monitor.bg/a/view/64111-%D0%A1%D0%90%D0%A9-%D0%BE%D1%82%D0%BD%D0%BE%D0%B2%D0%BE-%D1%82%D1%80%D0%B8%D1%83%D0%BC%D1%84%D0%B8%D1%80%D0%B0%D1%85%D0%B0-%D0%B2-%D0%B6%D0%B5%D0%BD%D1%81%D0%BA%D0%B8%D1%8F-%D1%85%D0%BE%D0%BA%D0%B5%D0%B9-%D1%81%D0%BB%D0%B5%D0%B4-20-%D0%B3/", "text": "\n                    Световният шампион САЩ спечели исторически златен олимпийски медал в хокея на лед за жени. На финала в Пьончан американките победиха защитаващия титлата си тим на Канада след изпълнение на дузпи, при това в допълнителния 6-и удар. В редовното време резултатът бе равен – 2:2, гол не падна и в продължението. След първите 5 дузпи отново не бе излъчен победител – 2:2 и при наказателните удари, и така се стигна до размяната на по една дузпа. Първо Жослин Ламуро-Дейвидсън реализира за янките, а Мегън Агоста не успя да преодолее вратарката Мади Рууни и САЩ триумфираха, както и преди година на финала на световното първенство също с 3:2 с дузпи срещу „кленовите листа“.Сега обаче успехът бе исторически, защото сложи край на серията от 24 поредни победи на Канада на зимни олимпийски игри, донесла им 4 поредни титли, 3 от които именно с победи над САЩ.Двата тима се срещнаха и в груповата фаза в Пьончан и тогава кандките триумфираха с 2:1. Във финала US вратарката Мади Рууни изигра основна роля за победата, като направи 37 спасявания в двубоя. За САЩ това е първа олимпийска титла от 20 години насам. Те триумфираха в Нагано през 1998 г., когато женският хокей бе включен в програмата на зимните олимпиади.Бронзовите медали в Пьончан спечелиха финландките, които победиха тима на Русия с 3:2 в мача за третото място.\n\n\n                    ", "date": "2018.02.22", "title": "САЩ отново триумфираха в женския хокей след 20 г."}
{"url": "http://www.monitor.bg/a/view/55467-%D0%A8%D0%B2%D0%B5%D0%B9%D1%86%D0%B0%D1%80%D0%BA%D0%B0-%D0%BF%D1%8A%D1%80%D0%B2%D0%B0-%D0%B2-%D0%BA%D0%BE%D0%BC%D0%B1%D0%B8%D0%BD%D0%B0%D1%86%D0%B8%D1%8F%D1%82%D0%B0-%D1%80%D0%B0%D0%B7%D0%BE%D1%87%D0%B0%D1%80%D0%BE%D0%B2%D0%B0%D0%BD%D0%B8%D0%B5-%D0%B7%D0%B0-%D0%92%D0%BE%D0%BD/", "text": "\n                    Швейцарката Мишел Гизин спечели олимпийската титла в алпийската комбинация на игрите в Пьончан. Световната вицешампионка завърши с общо време 2:20,90 минути след трето място в спускането, солидно каране и 4-о време в слалома. Така тя заслужи първо олимпийско отличие в кариерата си.Със среброто се окичи Микаела Шифрин (САЩ), която остана на 97 стотни от секундата зад шампионката. В Пьончан тя вече взе титлата в гигантския слалом, а това е общо трети олимпийски медал в кариерата й след златото в слалома от Сочи 2014.Трета на 1,44 секунда след победителката финишира световната шампионка в комбинацията Уенди Холденер (Швейц). Тя беше десета след спускането, но с най-бързо време в слалома си осигури второ олимпийско отличие в Република Корея след среброто в индивидуалния слалом.Американската звезда Линдзи Вон, трикратна световна шампионка в дисциплината, преживя истинска драма в последното си състезание на олимпийски игри. Тя беше лидерка след първия манш в спускането, но пропусна врата в слалома и така сложи разочароващ финал на своето участие под петте преплетени кръга. За 33-годишната скиорка това бе второ разочарование в Пьончан, след като от фаворитка в спускането стигна само до бронза, а после призна, че тялото й не издържа.\n\n\n                    ", "date": "2018.02.22", "title": "Швейцарка първа в комбинацията, разочарование за Вон"}
{"url": "http://www.monitor.bg/a/view/35582-%D0%9F%D1%80%D0%BE%D0%B2%D0%B0%D0%BB-%D0%B7%D0%B0-%D1%84%D0%B0%D0%B2%D0%BE%D1%80%D0%B8%D1%82%D0%B8%D1%82%D0%B5-%D1%88%D0%B2%D0%B5%D0%B4-%D0%B3%D1%80%D0%B0%D0%B1%D0%BD%D0%B0-%D0%B7%D0%BB%D0%B0%D1%82%D0%BE%D1%82%D0%BE-%D0%B2-%D1%81%D0%BB%D0%B0%D0%BB%D0%BE%D0%BC%D0%B0/", "text": "\n                    В изключителна драма се превърна слалома при мъжете на олимпийските игри в Пьончан, като считаните за сигурни медалисти Марсел Хиршер (Ав) и Хенрик Кристоферсен (Нор) не завършиха.Големият фаворит в дисциплината Марсел Хиршер се провали още в първия манш, като пропусна врата в средата на дистанцията и приключи участието си. Лидерът след първото спускане Кристоферсен пък допусна същата грешка в началото на втория манш и отпадна.Двамата българи в дисциплината – Алберт Попов и Камен Златков, също не успяха да преодолеят трасето, като отпаднаха в първия манш. „В Пьончан натрупахме безценен опит и се надяваме той да ни бъде полезен в бъдеще\", коментираха 20-годишните ни дебютанти на игрите.Хиршер, който вече взе две титли в Република Корея от гигантския слалом и комбинацията, не беше отпадал в първи манш от 14 януари 2016 г., като това се случи отново в Азия по време на старт за Световната купа в Япония.\"Добре, че има все още свободни билети за връщане у дома. Карах слабо в тренировките през цялата седмица и реално нямах големи шансове за медал, поне такова предчувствие имах\", опита се да се пошегува Хиршер, който пропусна исторически шанс да стане едва четвъртият алпиец в историята с три титли от една олимпиада. За последно при мъжете това стори легендарният французин Жан-Клод Кили преди половин век.По ирония на съдбата вратите за слалома бяха наредени от треньора на Австрия.Шампион стана Андре Мирер от Швеция, който вървеше втори след първия манш. Подиума допълниха Рамон Ценхойзерн (Швейц) и Михаел Мат (Ав), които изостанаха съответно на 0,34 и 0,67 секунди зад Мирер.На 35 години Мирер стана най-възрастният олимпийски шампион в историята на алпийските ски. Той прибави второ отличие от зимни игри в кариерата си след бронза в слалома от Ванкувър 2010.\"По традиция след победа си купувам китара, разкри Мирер. - Този път става въпрос за победа на олимпиада, така че това е достойно за две китари. Спечелването на златен олимпийски медал винаги е било голямата цел през цялата ми кариера. Това е най-голямото ми постижение. Не много хора могат да се похвалят с олимпийска титла. Това е върхът!\", не скри вълнението си шведът.\n\n\n                    ", "date": "2018.02.22", "title": "Провал за фаворитите, швед грабна златото в слалома"}
{"url": "http://www.monitor.bg/a/view/33902-%D0%9D%D0%BE%D0%B2%D0%B0-%D0%97%D0%B5%D0%BB%D0%B0%D0%BD%D0%B4%D0%B8%D1%8F-%D1%81-%D0%B4%D0%B2%D0%B0-%D0%BC%D0%B5%D0%B4%D0%B0%D0%BB%D0%B0-%D0%B7%D0%B0-%D0%B4%D0%B5%D0%BD-%D0%BD%D0%B0-%D0%B8%D0%B3%D1%80%D0%B8%D1%82%D0%B5/", "text": "\n                    Днешният ден ще остане в историята на зимните спортове в Нова Зеландия. Страната нямаше медал от зимни олимпиади от 26 години насам, а само на 22 февруари добави цели два.След бронза на 16-годишната сноубордистка Зоуи Садовски-Синот в дисциплината биг еър, името си сред олимпийските медалисти записа и връстникът й Нико Портеус, който спечели третото място в дисциплината халф пайп във фристайла на ските. Той събра 94,80 точки.Американецът Дейвид Уайз, световен шампион през 2013 година, постигна 97,20 точки в последното си трето спускане във финала, за да заслужи златото, както и преди четири години в Сочи.Неговият сънародник Алекс Ферейра, който е лидер за Световната купа през този сезон, завърши втори с 96,40 точки.Така, благодарение на своите тийнейджъри, Нова Зеландия дели 24-о място в класирането по медали в Пьончан, като два бронза има и Испания. Води Норвегия с 13 златни и общо 33 отличия, пред Германия с 12 титли (24 общо), Канада с 9 (22) и др. България все още не фигурира в подреждането.\n\n\n                    ", "date": "2018.02.22", "title": "Нова Зеландия с два медала за ден на игрите"}
{"url": "http://www.monitor.bg/a/view/10269-%D0%90%D1%81-%D0%BD%D0%B0-%D0%9C%D0%B0%D0%BD%D1%87%D0%B5%D1%81%D1%82%D1%8A%D1%80-%D0%A1%D0%B8%D1%82%D0%B8-%D0%BE%D0%BC%D0%B0%D1%8F%D0%BD-%D0%BE%D1%82-%D0%B8%D0%BD%D1%82%D0%B5%D0%BB%D0%B5%D0%BA%D1%82%D1%83%D0%B0%D0%BB%D0%BA%D0%B0/", "text": "Красавицата от Монте Карло е магистър по бизнес администрация и мениджмънт\n                    На нечуван пробив в ценностната система на футболистите стават свидетели феновете на „Манчестър Сити”. Вместо да забие поредната плиткоумна блондинка, асът на тима Бернардо Силва свърза живота си с тъмнокосата красавица с маслинова кожа Алисия Верандо. Но външният вид далеч не е най-важен в случая, коментира в. „Сън”.\n\nВсички помним, как при пристигането му на стадион \"Етихад\", мениджърът на „Сити”, Пеп Гуардиола, засипа Силва със суперлативи за неговата интелигентност. Оказа се, че португалският халф е трябвало да напусне университета, подписвайки първия си професионален договор с „Бенфика”. Вероятно като компенсация, сега той започна връзка с Алисия, която има две дипломи за висше образование. Брюнетката, родена в Монте Карло, същевременно се изявява още като модел и мениджър.\n\nАлисия, която е наполовина французойка и наполовина португалка, завършва образованието си в държавния университет „Фюлъртън” в Калифорния, като получава диплома по международна търговия през 2015 г. Година по-късно към нея добавя и магистърска степен по бизнес администрация и мениджмънт от бизнес академията Sophia Antipolis във Франция. Това е и годината, в която се запознава с 23-годишния Силва. Тогава тя е маркетинг шеф на голяма фирма в Монако.\n\nПо това време кариерата на Силва преживява истински бум и през сезон 2016-17 той има сериозен дял за успешните игри на „Монако” в първенството. По това време пък Алисия е назначена за проджект мениджър в клуба. Заради евентуалния конфликт на интереси обаче брюнетката прие с радост преместването на любимия й в „Манчестър Сити”.\n\nСега Алисия управлява агенция за модели, а често пуска в социалните мрежи и свои предизвикателни снимки. Вероятно затова има над 20 000 последователи в инстаграм.\n                    ", "date": "2018.02.22", "title": "Ас на „Манчестър Сити” омаян от интелектуалка"}
{"url": "http://www.monitor.bg/a/view/44139-%D0%9B%D0%B5%D0%B2%D1%81%D0%BA%D0%B8-%D0%BF%D1%83%D1%81%D0%BD%D0%B0-%D0%BA%D0%B0%D1%81%D1%82%D0%B8%D0%BD%D0%B3-%D0%B7%D0%B0-%D0%BA%D1%80%D0%B0%D1%81%D0%B8%D0%B2%D0%B8-%D0%B1%D1%8A%D0%BB%D0%B3%D0%B0%D1%80%D0%BA%D0%B8/", "text": "Роси взима Тиам и Фигейредо в групата за „Септември“\n                    „Левски“ обяви кастинг за красиви българки. „Сините“ търсят момичета с представителна външност, комуникативност, спортен хъс и енергичност във връзка с вълнуващи предстоящи клубни и спортни събития, които включват фотосесии с футболисти и различни кампании в социалните мрежи. Освен разнообразие на участия от клуба предоставят възможност за изграждане на професионална мрежа от контакти, както и възможност за пътувания заедно с отбора.\n\nДокато очакват новите попълнения, на „Герена“ продължават подготовката за предстоящото гостуване на „Септември“ тази събота. Футболистите на Делио Роси проведоха интензивно сутрешно занимание, в което на пълни обороти се подготвяше новото попълнение Кали Тиам. Сенегалецът вече има права да играе в мача със „Септември“ и е твърде вероятно италианският специалист да го вземе в групата за двубоя. Сред избраниците на Делио Роси се очаква да попадне и левият бек Алфонсо Фигейредо, който не бе в разширения състав за мача с „Ботев“.\n\nВ момента „сините“ разполагат с изобилие от вътрешни полузащитници, като в срещата с „Ботев“ на тази позиция се изявяваха Жорди Гомес и Филипе Насименто, а на пейката бяха Антони Белмонт и Васил Панайотов. Ръководството на „Левски“ все още не е направило конкретно предложение за подновяване на изтичащия договор на Панайотов. Юношата на \"сините\" бе един от малкото българи в титулярния състав през есента, като записа 23 мача, 3 гола и 1 асистенция. Другите двама играчи с контракти до края на сезона, които могат да станат свободни агенти през лятото, са Божидар Митрев и Роман Прохазка.\n                    ", "date": "2018.02.22", "title": "„Левски“ пусна кастинг за красиви българки "}
{"url": "http://www.monitor.bg/a/view/44139-%D0%92-%D0%B1%D0%B8%D1%80%D0%B0%D1%82%D0%B0-%D0%B5-%D1%82%D0%B0%D0%B9%D0%BD%D0%B0%D1%82%D0%B0-%D0%BD%D0%B0-%D0%B3%D0%B5%D1%80%D0%BC%D0%B0%D0%BD%D1%81%D0%BA%D0%B8%D1%82%D0%B5-%D0%BC%D0%B5%D0%B4%D0%B0%D0%BB%D0%B8/", "text": "\n                    Сензационно откритие направиха американските участници на олимпиадата - тайната на германските успехи се криела в бирата! И вероятно е така. Защото известната пивоварна Hopfensaft е доставила в олимпийското село точно три тона и половина от безалкохолната си бира, разкрива New York Times.\n\nРезултатът до момента е известен – Германия е неизменно в челната тройка на класирането по медали. А спортистите са категорични: „Пивото е невероятно вкусно и действа прекрасно на физиката. То е много здравословно и питателно. Помага ефективно при възстановяването”, казва ски бегачът Линус Щрасер.\n\nБиатлонистът Симон Шемп вижда нещата в същата светлина: \"Особено след тренировка или състезание бирата ми е особено вкусна…”\n\nТимовият лекар на германците д-р Йоханес Шер пък обяснява на репортера на New York Times, че по времена тренировките състезателите пият с особено удоволствие безалкохолна бира. Изследвания са показали, че пивото с 0% алкохол редуцира възпалителните процеси и инфекциите на дихателните пътища. Помага за възстановяването и така позволява работа с по-голяма интевзивност.\n\n„Освен това ние пием и доста исторически за Германия напитки. Както и истинска, алкохолна бира“, допълва олимпийският шампион Йоханес Риджек.\n\nДобре, че споменатата вече пивоварна Hopfensaft е докарала и 11 тона истинска бира в стана на германците\n                    ", "date": "2018.02.22", "title": "В бирата е тайната на германските медали"}
{"url": "http://www.monitor.bg/a/view/50214-%D0%94%D0%B0%D0%B2%D0%B8%D0%B4-%D0%96%D0%B8%D0%BD%D0%BE%D0%BB%D0%B0-%D1%81%D1%82%D0%B0%D0%BD%D0%B0-%D0%B1%D0%B0%D1%89%D0%B0-%D0%BD%D0%B0-51/", "text": "\n                    Френската футболна легенда Давид Жинола стана баща на 51 години. Впечатляващото е, че това се случва само две години след като той бе близо до смъртта, тъй като бе изпаднал в кома заради сърдечен арест.\n\nТогава Жинола получи инфаркт, като изпадна в безсъзнание, а впоследствие и в състояние на кома. Той след това претърпя тричасова операция и му бе поставен четворен байпас.\n\nПо-късно самият Жинола призна, че има генетично увреждане на сърцето и предразположеност към кардиологични заболявания, но не може да устои на страстта си към хубавите жени, доброто вино и кулинарните изкушения.\n\nМайка на детето е 28-годишната красавица Маева Денат. Преди да се обвърже с нея, Жинола беше женен за Каролин, от която има две момичета – Андреа и Карла, които са на около 20 години. Малко след като той беше сполетян от заболяването на сърцето, жена му го напусна, но запази фамилното му име.\n\nСамият Жинола винаги е повтарял, че най-голямото му разочарование е мачът на „Парк де Пренс”, в който Емил Костадинов с гола си лиши французите от участие на световното в САЩ през 1994 година.\n                    ", "date": "2018.02.22", "title": "Давид Жинола стана баща на 51"}
{"url": "http://www.monitor.bg/a/view/9459-%D0%91%D0%B5%D0%BB%D0%B0%D1%80%D1%83%D1%81-%D1%88%D0%B0%D0%BC%D0%BF%D0%B8%D0%BE%D0%BD-%D0%BF%D1%80%D0%B8-%D0%B6%D0%B5%D0%BD%D1%81%D0%BA%D0%B8%D1%82%D0%B5-%D1%89%D0%B0%D1%84%D0%B5%D1%82%D0%B8-%D0%B2-%D1%81%D0%BD%D1%8F%D0%B3-%D0%B8-%D1%81%D0%B8%D0%BB%D0%B5%D0%BD-%D0%B2%D1%8F%D1%82%D1%8A%D1%80/", "text": "\n                    Отборът на Беларус в състав Надежда Скардино, Ирина Кривко, Динара Алимбекова и Даря Домрачова спечели олимпийската титла в женската щафета на 4х6 км в биталона в Пьончан с време 1.12:03,4 ч. Шампионките стигнаха до титлата, след като преодоляха най-добре в тежките условия при силен вятър и обилен снеговалеж, като използваха само 9 допълнителни патрона и се разминаха без наказателен тур.Втора, на 10,7 сек. (0+12) остана четворката на Швеция Лин Персон, Мона Брорсон, Анна Магнусон и Хана Йоберг. Последната мина най-бързо трасето за 16:56, 3 мин. (0+0, 0+0). Трети е тимът на Франция - Ане Шавалие, Мари Дорен Абер, Жюстин Бреза и Ане Бескон, финиширал на на 17,6 сек. зад Беларус с 14 презареждания и без наказателна обиколка. Французойките излязоха втори след последната стрелба, но Бескон не успя да удържи на вихреното темпо на Йоберг в последните 2 км. Медалът е обаче трети за нея на тези игри в Пьончан.Българките Емилия Йорданова, Даниела Кадева, Стефани Попова и Десислава Стоянова останаха 16-и, на 2:34,6 мин., като не бяха затворени с обиколка от лидерките в надпреварата. Емилия Йорданова завъртя 1 тур заради стрелбата (0+0, 1+3), Кадева направи 0+0, 0+1, Попова врътна втория (1+3, 0+1), а Стоянова има 0+0, 0+1. Зад нашите останаха щафетите на Япония и Република Корея.Разочарование претърпяха смятаните за фаворити тимове на Норвегия и Германия. Норвежките са четвърти, на 29,7 сек. след кошмарна стрелба - 3+12, а германките 8-и, на 53,9 с 3+11.\n\n\n                    ", "date": "2018.02.22", "title": "Беларус шампион при женските щафети в сняг и силен вятър"}
{"url": "http://www.monitor.bg/a/view/43707-%D0%9B%D1%83%D0%B4%D0%BE%D0%B3%D0%BE%D1%80%D0%B5%D1%86-%D1%81%D0%B5-%D0%BF%D1%80%D0%B5%D0%B4%D1%81%D1%82%D0%B0%D0%B2%D0%B8-%D0%B4%D0%BE%D1%81%D1%82%D0%BE%D0%B9%D0%BD%D0%BE-%D0%B2-%D0%9C%D0%B8%D0%BB%D0%B0%D0%BD%D0%BE-%D0%BD%D0%BE-%D0%BE%D1%82%D0%BF%D0%B0%D0%B4%D0%BD%D0%B0-%D0%BE%D1%82-%D0%9B%D0%B8%D0%B3%D0%B0-%D0%95%D0%B2%D1%80%D0%BE%D0%BF%D0%B0/", "text": "\n                    „Лудогорец“ загуби с 0:1 като гост на „Милан“ в реванш от елиминациите в 1/16-финалите на Лига Европа и отпада от борбата след 0:4 общ резултат. В първата среща италианците победиха с 3:0 и сега на свой терен заложиха на опита, като се възползваха от грешките на съперника.Българският шампион бе по-активният отбор, особено през втората част, но трудно стигаше до 100-процентови положения заради добре подредената италианска отбрана. В атака домакините залагаха на бързи контри, което им донесе успех.Единственото попадение за „росонерите\" бе дело на Борини, който реализира след контраатака в 21-вата минута, дошла след грешка в отбраната на „орлите“. Така Борини се разписа и в двата мача с българския шампион.\n\n\n                    ", "date": "2018.02.22", "title": "„Лудогорец“ се представи достойно в Милано, но отпадна от Лига Европа"}
{"url": "http://www.monitor.bg/a/view/44270-%D0%A0%D0%B0%D0%B9%D0%BD%D0%B0-%D1%81%D1%82%D1%8F%D0%B3%D0%B0-%D0%BA%D1%83%D1%84%D0%B0%D1%80%D0%B8%D1%82%D0%B5-%D0%B7%D0%B0-%D0%A1%D0%90%D0%A9/", "text": "\n                    Попфолк дивата Райна стяга куфарите за турне в САЩ и Канада. Чаровната брюнетка ще забие ток в Сиатъл на 3 март, където ще отправи музикален поздрав към българите зад Океана за Националния ни празник. На 7 март тя ще полее и Деня на жената в Лас Вегас. Другите дати от обиколката на певицата ще бъдат обявени скоро. Освен познатите си хитове, тя ще представи и песните от четвъртия си фолклорен албум „Тежко мина младостта“.След турнето Райна ще се нанесе в новия си дом. Тя стяга еко къща, а с проекта се е нагърбила швейцарска архитектка, с която певицата се запознава по време на екскурзия в Куба. Парлцелът вече е закупен, а решението да свие ново гнездо пилето на попфолка взима след смъртта на домашния си любимец. Пинчерът Дракон издъхнал в ръцете на изпълнителката на „Зле те чувам“ в апартамента й. Тя решила да заличи тежките спомени с ремонт, който обаче се проточил половин година и така дошла идеята за къща. В нея се очаква да заживее и новият й приятел, като 36-годишната красавица отрече да е преподавател от Европа и е категорична, че не е богаташ. \n\n\n                    ", "date": "2018.02.22", "title": " Райна стяга куфарите за САЩ"}
{"url": "http://www.monitor.bg/a/view/59649-%D0%9F%D0%B8%D1%8F%D0%BD%D0%B0-%D0%BA%D0%B8%D0%BA%D0%B8%D0%BC%D0%BE%D1%80%D0%B0-%D0%BF%D1%80%D0%BE%D0%B2%D0%B0%D0%BB%D0%B8-%D0%BA%D0%BE%D0%BD%D1%86%D0%B5%D1%80%D1%82-%D0%B2%D1%8A%D0%B2-%D0%92%D0%B5%D0%BB%D0%B8%D0%BA%D0%BE-%D0%A2%D1%8A%D1%80%D0%BD%D0%BE%D0%B2%D0%BE/", "text": "\n                    Пиян изпълнител провали концерта „Children in Time” на симфоничния оркестър на Държавната опера – Стара Загора и групата „Кикимора” в Двореца на културата и спорте във велико Търново. След като няколко хиляди човека бяха заели местата си и трескаво очакваха началото на мегароксъбитието, на сцената излезе вокалът на група „Кикимора”, Александър Атанасов, чието поведение бе като на злоупотребил със спиртни напитки. Неговите изпълнения предизвикаха взрив от освирквания от страна на зрителите. Днес директорът на Старозагорската опера бе принуден с отворено писмо да замазва ефектът от тоталния провал. „Трудно ми е да намеря подходящо извинение. Нямаше как да допуснем, че предстои подобна изненада и позорно поведение от страна на вокалиста на „Кикимора”. Липсата на реакция от страна на ръковидителя на групата Николо Коцев вероятно е продиктувана от предоверяване към дългогодишния вокал, който от вчера вече не е солист на групата. В Габрово концертът ще се състои с участие на солиста на група „Ахат”, Звездомир Каремидчиев. Вярваме, че концертът ще остане само инцидентен лош спомен, който никога повече няма да се повтори”, се казва в разпространеното писмо от директора на Старозагорската опера.\n\nВ своя профил във Фейсбук от група „Кикимора” също поднесоха ивинението си към публиката за случилото се: „За съжаление снощи нашият певец Алекс се яви на сцената в неадекватно състояние, абсолютно недопустимо за присъствието му и обидно за всички колеги, фенове и публика. Всички ние разбрахме за неговото състояние едва в момента, в който излязохме на сцената. В така създалата се ситуция нямахме избор и направихме всичко по нашите сили да завършим концерта по най-добрия възможен начин. Единствената правилна стъпка след поведението на нашия певец, беше да го освободим от поста и задълженията му към група „Кикимора”. Стандартът, към който от години се стремим по най-всеотдаен начин, е далеч над показания снощи от Алекс. Намираме неговото поведение за безкрайно грозно и се разграничаваме категорично от действията му”, заявяват основателя на групата Никола Коцев и останалите колеги от групата.\n                    ", "date": "2018.02.22", "title": "Пияна „кикимора” провали  концерт във Велико Търново"}
{"url": "http://www.monitor.bg/a/view/60721-%D0%A3%D1%82%D0%BE%D0%BF%D0%B8%D1%87%D0%BD%D0%BE%D1%82%D0%BE-%D0%BB%D1%8F%D1%82%D0%BE-%D0%BD%D0%B0-%D0%A2%D0%B8%D0%BC%D1%8A%D1%82%D0%B8-%D0%A8%D0%B0%D0%BB%D0%B0%D0%BC%D0%B5%D1%82/", "text": "„Призови ме с твоето име“ ще се бори за четири награди „Оскар“ след седмица\n                    Продукционен процес, продължил цяло десетилетие и бюджет от скромните за холивудските стандарти 3,5 милиона долара – така изглежда в цифри „Призови ме с твоето име“ - един от основните претенденти за тазгодишните награди „Оскар“. Сюжетът позиционира американския студент Оливър (Арми Хамър) в красива резиденция в Северна Италия през 1983 г., а като основен двигател на действието служи романтичната му забежка със сина на семейството, при което е отседнал – Елио (Тимъти Шаламет). Именно 22-годишният актьор, чийто герой усвоява уменията със самобръсначката паралелно със сексуалната си ориентация, е същинското съкровище на лентата. Той е и разковничето, заковало четири номинации за „Оскар“ на продукцията.\n\n2017-а със сигурност е годината на Шаламет. След убедителна поддържаща роля в „Лейди Бърд“ - друго заглавие, достигнало до листата с фаворити за наградите на Американската филмова академия, с „Призови ме с твоето име“ той е и единственият актьор, който според букмейкърите има шанс да измъкне сякаш сигурната иначе статуетка под носа на Гари Олдман („Най-мрачният час“).\n\nВстрани от силното присъствие на каста обаче\n\n \n\nромантичната драма на Лука Гуаданимо\n\n \n\nпо-скоро би ни вкарала в захарна кома от прекалената си сладникавост и утопия. Летни пейзажи с появяващи се в почти всеки кадър кайсиени дървета, родители, за които хвалбите на невръстния им тийнейджър от рода на „Снощи почти правих секс“ се равняват на съобщение за висока оценка и любовен партньор, чиято единствена грижа е душевното здраве на половинката – трудно бихме повярвали, че подобен сценарий може да се разиграе в действителност.\n\n„Призови ме с твоето име“ е вдъхновен от\n\n \n\nедноименния роман на Андре Акиман\n\n \n\nкойто не само одобрява екранизацията, но изразява и притеснението си, че лентата е по-добра от собствената му творба. Преди да седне на режисьорското столче, Гуаданимо се заема с филма като директор на локациите в родна Италия. Макар че челната позиция му е предложена още в самото начало на екранизирането през 2007 г., той я отказва заради натоварения си график. Няколко години по-късно се съгласява да е корежисьор с Джеймс Айвъри, но съгласно собствените му изисквания, така и не подписва договор за това. Официално позицията отива при него чак през 2016 г., когато колегата му се оттегля от нея и се заема основно с продуцирането на „Призови ме с твоето име“.\n                    ", "date": "2018.02.22", "title": "Утопичното лято на Тимъти Шаламет "}
{"url": "http://www.monitor.bg/a/view/59135-%D0%92%D0%B5%D0%B7%D0%B4%D0%B5%D1%81%D1%8A%D1%89%D0%B8%D1%8F%D1%82-%D1%81%D0%B5-%D0%B8%D0%B7%D0%BF%D1%80%D0%B0%D0%B2%D1%8F-%D1%81%D1%80%D0%B5%D1%89%D1%83-%D0%92%D1%8A%D0%B7%D0%B2%D0%B8%D1%88%D0%B5%D0%BD%D0%B8%D0%B5-%D0%BD%D0%B0-%D0%A1%D0%A4%D0%A4/", "text": "\n                    Две от най-касовите български ленти през последната година - „Вездесъщият“ (реж. Илиян Джевелеков) и „Възвишение“ (реж. Виктор Божинов) ще се изправят една срещу друга в балканския конкурс на София Филм Фест този март. Общо шест заглавия ще влязат в надпреварата, като любителите на седмото изкуство ще могат да се насладят още на „Кратък излет“ (реж. Игор Бежинович), „Тайната съставка“ (реж. Гьорче Ставрески), „Меда или не чак толкова оптимистично“ (реж. Емануел Парву) и „Мъжете не плачат“ (реж. Ален Дърлевич).В рамките на СФФ, но извън конкурсната програма, ще бъде представен и филмът „Мирисът на парите“ на турския кинематографист Ахмет Бояджиоглу.Фестивалът ще стартира на 7 март с прожекция българската продукция - „Ага“, режисирана от Милко Лазаров. Световната премиера на лентата обаче ще се проведе само след няколко дни, в рамките на Берлинале.\n\n\n                    ", "date": "2018.02.22", "title": "„Вездесъщият“ се изправя срещу „Възвишение“ на СФФ"}
{"url": "http://www.monitor.bg/a/view/68715-%D0%9D%D1%8E-%D0%91%D0%BE%D1%8F%D0%BD%D0%B0-%D0%BD%D0%B0%D0%B1%D0%B8%D1%80%D0%B0-%D1%81%D1%82%D0%B0%D0%B6%D0%B0%D0%BD%D1%82%D0%B8-%D1%81-24%D1%87%D0%B0%D1%81%D0%BE%D0%B2-%D0%BA%D0%BE%D0%BD%D0%BA%D1%83%D1%80%D1%81/", "text": "\n                    Най-голямото ни филмово студио „Ню Бояна“ събира ентусиасти за 24 часа за заснемането на късометражни проекти. Инициативата е с конкурсен характер, като всички желаещи да се включат, ще трябва да реализират от 3 до 5-минутен филм сред декорите на терен. Подготовката, снимките и постпродукцията на лентите следва да бъдат осъществени на територията на студиото и за едно денонощие. Най-добрите проекти ще бъдат подбрани от професионално жури, а техните автори ще получат, както парична награда – между 100 и 500 лв, така и възможност да проведат тримесечен стаж в „Ню Бояна“. „Сценарият на филма трябва да съдържа 3 елемента, които ще бъдат разкрити в началото на снимачния ден 10 март. След края на надпреварата всички филми ще бъдат прожектирани пред жури в мемориалната кинозала „Дани Лернер”. Участниците в „Ню Бояна 24\" ще могат да ползват външни и вътрешни декори в студиото, ще им бъде предоставена база данни с актьори и каскадьори. Екипите трябва да си осигурят всичко останало за заснемането на филмите си и да решат каква техника ще използват - може да бъде сниман и с камерата на мобилен телефон“, уточняват още от студиото.\n\nЗаписването за конкурса е безплатно, а крайният срок за подаване на заявлението е 2 март.\n                    ", "date": "2018.02.22", "title": "„Ню Бояна“ набира стажанти с 24-часов конкурс"}
{"url": "http://www.monitor.bg/a/view/19161-%D0%91%D0%B5%D0%BB%D0%B8-%D0%BE%D1%80%D1%85%D0%B8%D0%B4%D0%B5%D0%B8-%D0%B8-%D1%87%D0%B5%D1%80%D0%B5%D0%BD-%D1%88%D0%BE%D0%BA%D0%BE%D0%BB%D0%B0%D0%B4-%D0%BE%D1%82%D0%BA%D1%80%D0%B8%D0%B2%D0%B0%D1%82-%D1%82%D1%83%D1%80%D0%BD%D0%B5%D1%82%D0%BE-%D0%BD%D0%B0-%D0%9B%D0%B8%D0%BB%D0%B8-%D0%98%D0%B2%D0%B0%D0%BD%D0%BE%D0%B2%D0%B0/", "text": "Близо 3-хилядна публика аплодира Лили Иванова на концерта й в Пловдив \n                    С букет от над 100 бели цветя и черен шоколад Лили Иванова постави начало на турнето си „За пълноценни мигове с музиката“.\n\nМинути преди да излезе на сцената на пловдивската зала С.И.Л.А. вчера вечер, голямата ни изпълнителка получи букет от стилно аранжирани бели и бледо сини хортензии, орхидеи, рози, кали, кокичета и известното като цветето на страстта – цвете антуриум-фламинго. Единственият черен акцент обаче не беше цвете, а любимият на певицата черен шоколад от собствените марки на Лидл България – JD Gross и Fin Carre. Така веригата, която за поредна година е партньор на турнето на Лили Иванова, подари на певицата истински пълноценни мигове преди срещата й с пловдивската публика.\n\nБлизо 3 000 души слушаха на живо Лили Иванова в продължение на над 2 часа. Тя изпълни репертоара от най-новия си албум, както и емблематични свои песни като „За тебе бях“, „Този свят е жена“, „Присъда“ и любимата на публиката „Щурче“, при изпълнението на която слезе сред публиката. На сцената с нея бяха музикантите Ангел Дюлгеров, Огнян Енев, Веселин Веселинов-Еко, Орлин Цветанов, Росен Ватев и вокално трио ЛаТиДа.\n\nПловдив бе първият град, с който Лили Иванова откри своето национално турне. Следващите градове са Варна (20 март), Русе (22 март), Благоевград (16 април), Ботевград (18 април), Свиленград (10 май), Плевен (22 юни), Пловдив (28 юни) и три поредни дати в зала 1 на НДК в София (25, 26 и 27 октомври). Така в рамките на тазгодишното си турне голямата ни изпълнителка ще изнесе общо 11 концерта в 8 града в страната. Билетите за всички концерти вече са в продажба през мрежата на Eventim и онлайн. \n                    ", "date": "2018.02.22", "title": "Бели орхидеи и черен шоколад откриват турнето на Лили Иванова"}
{"url": "http://www.monitor.bg/a/view/53250-%D0%A4%D1%80%D0%B0%D0%BD%D1%81%D0%B8%D1%81-%D0%9C%D0%B0%D0%BA%D0%B4%D0%BE%D1%80%D0%BC%D0%B0%D0%BD%D0%B4-%D0%BD%D0%B0%D0%B5%D0%BC%D0%B0-%D0%A2%D1%80%D0%B8-%D0%B1%D0%B8%D0%BB%D0%B1%D0%BE%D1%80%D0%B4%D0%B0-%D0%B8%D0%B7%D0%B2%D1%8A%D0%BD-%D0%B3%D1%80%D0%B0%D0%B4%D0%B0/", "text": "\n                    “Изглежда, че местните власти са твърде заети да тормозят чернокожи, вместо да се безпокоят за разкриването на истински престъпления. Помислих, че тези три билборда може да ги накарат да се концентрират върху работата си.” Думите са на Милдред – майка, разочарована от неглижирането на убийството на дъщеря й от страна на органите на реда в спечелилия четири награди „Златен глобус“ - „Три билборда извън града“.\n\nС отмъщението на героинята се заема носителката на „Оскар“ Франсис Макдорманд, а играта й носи почти сигурни шансове за триумф на церемонията на Американската филмова академия и тази година.\n\nОсновният конфликт, задвижващ действието в „Три билборда извън града“ е именно този между Милдред и шефа на полицията в малкото населено място Ебинг.\n\n„Това, което се е случило с дъщерята на Милдред е отвратително и ужасно. За мен най-важното беше да запазя стила на комедия, дори и прекалено черна, и да се уверя, че впуснала се в борбата срещу безнадежността на ситуацията, Милдред няма да загуби разсъдъка си“, обяснява режисьорът на продукцията Мартин Макдона, като добавя, че това е най-трагичният сценарий на филм, който някога е писал. Може би най-голямото предизвикателство пред него е точно това - да балансира елементите на черна комедия с мисията на отчаяната майка.\n\nШирокото разпространение на „Три билборда извън града“ у нас стартира от утре.\n                    ", "date": "2018.02.22", "title": "Франсис Макдорманд наема „Три билборда извън града“"}
{"url": "http://www.monitor.bg/a/view/88202-%D0%95%D0%B4-%D0%A8%D0%B8%D0%B9%D1%80%D1%8A%D0%BD-%D0%BE%D1%82%D1%81%D1%82%D1%8A%D0%BF%D0%B8-%D1%82%D1%80%D0%B8%D1%83%D0%BC%D1%84%D0%B0-%D0%BD%D0%B0-%D0%A1%D1%82%D0%BE%D1%80%D0%BC%D0%B7%D0%B8/", "text": "Дуа Липа грабна две отличия, Лиам Галахър почете жертвите на атентата в Манчестър\n                    Британският еквивалент на наградите „Грами“ БРИТ премина под знака на бялата роза и с неочаквани изненади. Гласеният за сигурен победител в няколко категории Ед Шийрън, който през 2017 г. се изстреля към върха с тотални хитове като Shape Оf You и Perfect, успя да грабне само една награда от пет номинации. Хитмейкърът от Съфолк бе отличен за международния си успех, но изгуби титлата „Певец на годината“ от хип-хоп изпълнителя Стормзи. Мъжът, чието име по паспорт е Майкъл Ебинейзър Омари Овуо, издуха конкуренцията и в надпреварата за най-добър британски албум със своя Gang Signs & Prayer. Изпълнителят на Shut Up благодари на Бог и на семейството си, признавайки, че албумът е най-тежкото му препятствие в кариерата досега. С две отличия може да се похвали и Дуа Липа. Красавицата с албански корени22-годишната певица посвети победата си на всички жени в индустрията, вдъхновили „своите наследнички за големите мечти“.С награди от бляскавата церемония в „O2 Арена“ си тръгнаха още Rag’n’Bone Man („Най-добър британски сингъл“ за Human), Хари Стайлс („Най-добро видео“ за Sign Of The Times), Лорд („Най-добра международна изпълнителка“), Кендрик Ламар(„Най-добър международен изпълнител“), Gorillaz („Най-добра група“) и Foo Fighters („Най-добра международна група“). В ролята на водещ за събитието влезе комикът Джак Уайтхол, а музикални поздрави към присъстващите отправиха Джъстин Тимбърлейк, Рита Ора, Лиам Пейн, Джорджа Смит и други. Един от най-вълнуващите моменти на БРИТ се яви.Той почете загиналите в кървавия атентат на концерта на Ариана Гранде в Манчестър миналото лято с песента Live Forever.По традиция, възникнала след скандалите в Холивуд, дрескодът бе в подкрепа на движенията за жертвите на сексуален тормоз Time`s Up и #MeToo. Докато знаменитостите на филмовите награди „Златен глобус“ и БАФТА се разходиха по червения килим с черни облекла, то на връчването на „Грами“ и БРИТ те заложиха на бели рози.  \n\n\n                    ", "date": "2018.02.22", "title": "Ед Шийрън отстъпи триумфа на Стормзи "}
{"url": "http://www.monitor.bg/a/view/17754-%D0%A0%D0%B0%D1%84%D0%B8-%D1%81%D1%82%D0%B0%D0%B2%D0%B0-%D1%83%D1%87%D0%B8%D1%82%D0%B5%D0%BB/", "text": "\n                    Рафи Бохосян ще влезе в ролята на учител на най-малките любознайковци. Победителят в Х Factor ще посрещне хлапетата в Музейко тази неделя, за да им разкаже за Космоса. В компанията на Рафи децата ще се докоснат до света на бъдещето, ще изпратят песни към Космоса и ще научат как преди 40 години един от най-харизматичните космически учени - Карл Сейгън, изпрати в Космоса златна грамофонна плоча със звуци от нашата планета, сред които и българската народна песен “Излел е Дельо хайдутин”.\n\nРафи е третата българска знаменитост, която посещава Музейко в рамките на доброволческата инициатива “Музейковец за 1 ден”. През декември с децата в научния център се срещна известният диригент Максим Ешкенази, а през януари – актрисата Ана Пападопулу.\n                    ", "date": "2018.02.22", "title": "Рафи става учител"}
{"url": "http://www.monitor.bg/a/view/76742-%D0%93%D1%80%D0%B8%D0%B3%D0%BE%D1%80%D0%B8%D0%B9-%D0%9B%D0%B5%D0%BF%D1%81-%D0%B7%D0%B0%D0%B1%D0%B8%D0%B2%D0%B0-%D0%BF%D1%8A%D1%80%D0%B2%D0%B8-%D0%BA%D0%BE%D0%BD%D1%86%D0%B5%D1%80%D1%82-%D1%83-%D0%BD%D0%B0%D1%81/", "text": "\n                    Руската суперзвезда Григорий Лепс пристига за първия си концерт у нас на 3 ноември в зала \"Арена Армеец\". България е част от световното турне на изпълнителя, което е посветено на 55-годишния му юбилей. Легендарният музикант, композитор и продуцент ще представи пред родната публика най-големите си хитове – „Я Счастливый“, „Зеркала“, „Лондон“, “Лабиринт”, “Водопадом”, “Ну и что”, “Плен”, а също и най-актуалните парчета от новия му албум. Билетите са вече в продажба на цели от 40 до 70 лева.\nМузиката на певеца от грузински произход комбинира поп и рок, а уникалното му присъствие на сцената и разпознаваемият тембър му печелят световна слава. Една от най-близките му приятелки е самата Алла Пугачова, като двамата често са канени за водещи на най-престижните конкурси и културни събития в страната.\n                    ", "date": "2018.02.22", "title": "Григорий Лепс забива с първи концерт у нас"}
{"url": "http://www.monitor.bg/a/view/21549-%D0%A1%D1%82%D0%BE%D1%82%D0%B8%D1%86%D0%B8-%D0%BF%D0%BE%D1%87%D0%B5%D1%82%D0%BE%D1%85%D0%B0-%D0%B7%D0%B0%D0%B2%D1%80%D1%8A%D1%89%D0%B0%D0%BD%D0%B5%D1%82%D0%BE-%D0%BD%D0%B0-%D0%92%D0%B5%D0%B6%D0%B4%D0%B8-%D0%BD%D0%B0-%D0%B0%D1%80%D1%82%D1%81%D1%86%D0%B5%D0%BD%D0%B0%D1%82%D0%B0/", "text": "Скулпторът посвети изложба на съпругата си\n                    Политическият и артелит, стотици почитатели уважиха откриването на първата изложба на Вежди Рашидов след дълга пауза, наречена „Завръщане\". Експозицията може да се види в галерия „Сан Стефано“. Ескалаторът доставяше гостите направо в прегръдките на твореца. Сред тях се открояваха двамата президенти Румен Радев и Георги Първанов, Симеон Сакскобургготски, зам.-председателят на ГЕРБ Цветан Цветанов, председателят на НС Цвета Караянчева, Йордан Цонев, дипломати, сред които и френският посланик Ерик Льобедел.Сред първите, които се здрависаха с Вежди беше шефът на Сатиричния театър Калин Сърменов - Милото. Достолепната Татяна Лолова, с ефектна шапка с часовник, разцелува художника. Шефът на Съюза на артистите Христо Мутафчиеав, звездата на Народния Емануела Шкодрева, академиците Антон Дончев и Благовест Сендов също присъстваха на събитието.Художникът посвети изложбата на съпругата си д-р Снежа Бахарова и каза, че без нея не би имал завръщане на артсцената. Изложбата беше открита от директора СГХГ Аделина Филева. „Една завръщане никога не е случайно, то отправя своите послания. Посланието на големия Рашидов е въпреки всичко да продължаваме напред“, каза Филева.Вежди е изложил скулптури и рисунките към тях, като е обединил жизнелюбието и страданието В центъра на експозицията е скулптура с почти човешки ръст наречена „Болка“, представляваща мъжка фигура с оголени на места сухожилия, нерви и мускули, но която въпреки това прави усилия да върви напред.„Много се радвам, че в своята родина все още мога да събера в галерия толкова много хора, каза Вежди. - Искам те да се обединят и да бъдат приятели“, бе посланието на твореца.\n\n\n                    ", "date": "2018.02.22", "title": "Стотици почетоха завръщането на Вежди на артсцената "}
{"url": "http://www.monitor.bg/a/view/80162-%D0%A5%D0%BE%D1%80%D0%BE%D1%81%D0%BA%D0%BE%D0%BF-%D0%B7%D0%B0-23-%D1%84%D0%B5%D0%B2%D1%80%D1%83%D0%B0%D1%80%D0%B8-%D0%BF%D0%B5%D1%82%D1%8A%D0%BA/", "text": "\n                    Ден с две лица и две възможности. Важното свършете в първите часове на работното време, ако искате нещата да тръгнат според замислите, исканията и предпочитанията ви. След това до събота на обед не планирайте нови срещи и партньорско обвързване, ако не искате да се поставите сами в зависимост от чужди интереси. Станете рано днес, ако ще пътувате и до обед бъдете на мястото или на обекта. Тази вечер останете в тесен кръг от близки и познати. Не провокирайте неприятни за някого разговори. Не отлагайте лечебни процедури и всякакъв тип консултации. До обед така си организирайте нещата, че да свършите най-важната работа. Подпишете нови договори и преговаряйте по имотни въпроси. Втората половина на деня е неблагоприятна за обвързване, за влизане в нова среда и поемане на рискови ангажименти. Няма равностойност във връзките. Тази вечер са вероятни изневери и провокиращи срещи. Контролирайте чувствата и не отивайте към нови запознанства. Не се знае кой кого ще използва. Днес и утре вървите по тънък лед от емоции и страсти. Трудно контролирате желания и апетити. Очертава се фатално привличане и обвързване, което ще се отрази негативно на семейния ви живот, на професионалните връзки и на здравето. Тази вечер може де попаднете в капани за наивници на всякаква възраст. Не се доверявайте на непознати, а и към познатите бъдете нащрек. Ще ви спретнат компромат и ще ви рекетират. До утре на обед не взимайте решения по дългосрочни програми и не се женете. Очертава се благоприятен предиобед и рисков и разболяващ следобед. Станете рано и уредете важното по най-бързия начин. Ако не се чувствате добре, не отлагайте посещения при специалист, за да не си развалите уикенда. Ако ви предстоят важни срещи, старайте се да запазите ума трезв. Контролирайте се максимално независимо предлаганите екстри и напитки. Навлизаме в период на манипулативни обвързвания, от които никой няма да има полза. Заложена е манипулираща програма. Плащате за чужди удоволствия. Това, което не е било възможно вчера днес ще уредите от раз или ще получите съдействие, което ще свърши половината работа. Концентрирайте се върху належащите задачи и ги свършете до обед. След това не започвайте нищо ново и не влизайте в преговори, освен ако не усещате, че вие водите в играта и определяте правилата. До утре на обед енергетиката е тежка. Върви компроматна игра и обсебваща програма. Ако отдавна се опитвате да влезете на някого под кожата сега може да ви се получи. Но днес нищо не ни се дава даром. Денят носи рискови случайности и проблеми във връзките. Вероятно е да попаднете в стресови положения. Ще се опитат да ви рекетират по един или друг начин. Не подписвайте нови договори и тази вечер не се събирайте с непознати хора на места, от където трудно ще се приберете у дома. Едно пътуване може да се провали или да ви заведе на неблагоприятно място. Старайте се да не влагате прекалена емоция и чувства в контактите. Не вярвайте на думи и обещания. Необходима е активна самозащита от чернотата наоколо. Не се осланяйте на никого, свършете си сами работата и си платете сметките, без да търсите услуги. Днес за всичко ще се плаща двойно и тройно. Печалбите ни ще се стопят от безкрайните данъци и такси. Не допускайте странични хора към работната си програма и не давайте изявления. Печели този, които добре се е подсигурил и за всичко е помислил. Проверявайте информацията по различни канали. Ще хванете някого в лъжа, но не е нужно да отстоявате мнението си на всяка цена. Мислете за семейството и личните си ползи. Днес владеете положението и взимате повече от живота. Не закъснявайте за работа. Ще имате повод да почерпите за неочаквана придобивка. Оценявайте знаците на съдбата. С напредването на деня обстановката се затяга. Ще се наложи да вадите някого от неприятна ситуация, с което и себе си ще затрудните. Контролирайте чувствата и си гонете личния интерес. Очертават се елиминации на претенденти за мястото, за което и вие кандидатствате. Ще имате повече шансове от другите. Не си преотстъпвайте правата. Днес и утре в хороскопа ви се образуват тежки аспекти. В такъв момент не бива да се намесвате в живота на другите и да позволявате намеси в своя. Не се обвързавайте, не взимайте и не давайте заеми. Денят е неблагоприятен за сключване на нови договори и брак. Вероятно е да изпаднете в подчинено положение. Ден на фатални влияния. Символ е паякът в мрежата. Може да ви оплетат в интриги и лъжи. Една изневяра в тези дни ще ви коства много. Не споделяйте служебни тайни. Очертава се компроматна атака. Действайте активно и творчески до обед. И тези, на които разчитате ще бъдат активни и действени в първите часове на работното време. Не отлагайте и посещението при лекари или в социалните служби. От обед ситуацията ще се промени. Ще плащате повече и за най-дребната услуга. Ще ви вкарват в изнудваща и компромантна игра и ще ви поставят ултиматуми. Не си уреждайте преговори и срещи с нови партньори, а за вечерта отложете планираните запознанства. Нещо неприятно и вредно напира да влезе в живота ви и да ползва личните ви екстри. Денят е благоприятен за преместване в нов дом, за правене на разсад, за работа със земята, за покупка на инвентар и животни. Колкото по-малко контакти имате, толкова по-добре. Работете на свой терен и със свои средства и ще постигнете напредък в работата. Ден за разчистване на сметките и за активна самозащита от всичко вредно наоколо. Добре е да заминете за провинцията и да се отдалечите от градския шум. Може да намерите сами решението на важен проблем. Девизът на деня е „труд, опит и благоразумие”. От обед до утре на обед може да влезете в мрежата на хитри рибари и да се окажете за някого в ролята на златната рибка. Ще се събудите след тежък и мъчителен сън и ще получите неприятни знаци. Съобразете се с всяко предупреждение и сигнал за опасност. Неблагоприятен да за всякакъв тип обвързване, за нова среща и запознанство, за започване на нова работа, за годежи и сключване на брак. Не допускайте непроверени хора в личното си пространство. С голяма вероятност може да ви излъжат и ощетят. Здравето е нестабилно. Личната ви година е деветка. Колелото са завърта, преминавате на нова навивка на развитие, което ще изисква да проведете инвентаризация и разчистване на отношенията. Дипломирайте се, приключете работен проект. Остарявате и помъдрявате. През 2019 г. може да имате нова работа и да влезте в нова среда.Родените днес ще бъдат прекалено емоционални, наивни и лесно раними. Ще имат двойнствени връзки. Може да пропилеят артистична дарба поради несподелени чувства и любов. Ще пътуват много, но повечето в мечтите си.Заченатите днес ще обиколят света и пак ще се върнат където са се родили. Не се препоръчва зачеване от обед до утре на обед. В живота ви може да се появи дете с тежка карма и изкривена психика.\n                    ", "date": "2018.02.22", "title": "Хороскоп за 23 февруари, петък"}
{"url": "http://www.monitor.bg/a/view/15575-%D0%92%D1%83%D1%87%D0%B8%D1%87-%D0%9D%D0%B0%D0%B4%D1%8F%D0%B2%D0%B0%D0%BC-%D1%81%D0%B5-%D0%95%D0%B2%D1%80%D0%BE%D0%BF%D0%B0-%D0%B4%D0%B0-%D1%80%D0%B0%D0%B7%D0%B1%D0%B5%D1%80%D0%B5-%D1%87%D0%B5-%D0%A1%D1%8A%D1%80%D0%B1%D0%B8%D1%8F-%D0%BD%D0%B8%D0%BA%D0%BE%D0%B3%D0%B0-%D0%BD%D1%8F%D0%BC%D0%B0-%D0%B4%D0%B0-%D0%B1%D1%8A%D0%B4%D0%B5-%D0%BF%D1%80%D0%BE%D1%82%D0%B8%D0%B2-%D0%A0%D1%83%D1%81%D0%B8%D1%8F/", "text": "\n                    Сърбия няма да налага санкции на Русия, заяви сръбският президент Александър Вучич на обща пресконференция след разговорите си руския външен министър Сергей Лавров, който е на посещение в Белград. \"Сърбия няма да променя политиката си по отношение на Русия. Сърбия никога няма да наложи санкции срещу Руската федерация. Сърбия никога не е била и няма да бъде против Русия. Надяваме се, че в Европа ще разберат това\", каза сръбският президент, цитиран от ТАСС. Вучич заяви, че Сърбия се надява и занапред да купува руски газ, включително чрез газопровода \"Турски поток\". Ние постоянно увеличаваме потреблението на газ, затова такива доставки са много важни за нас, заяви той.\n\nСръбският президент каза, че има напредък в двустранните икономически отношения, особено в енергетиката, и отбеляза, че тази година стокообменът между Сърбия и Русия се е увеличил с 25,2 процента.\n                    ", "date": "2018.02.22", "title": "Вучич: Надявам се Европа да разбере, че Сърбия никога няма да бъде против Русия"}
{"url": "http://www.monitor.bg/a/view/45287-%D0%A2%D1%80%D1%8A%D0%BC%D0%BF-%D0%B8%D1%81%D0%BA%D0%B0-%D0%B4%D0%B0-%D0%B2%D1%8A%D0%BE%D1%80%D1%8A%D0%B6%D0%B8-%D1%83%D1%87%D0%B8%D1%82%D0%B5%D0%BB%D0%B8%D1%82%D0%B5/", "text": "\n                    Американският президент Доналд Тръмп предложи учителите да бъдат въоръжавани, за да бъдат избегнати по-нататъшни масови стрелби, докато гледаше към оцелелите и родителите на жертвите от трагедията в училище \"Марджъри Стоунмен Дъглас\", Флорида. Пред тях Тръмп даде и обещание, че ще бъдат засилени проверките за притежателите на оръжие.\n\n„Зоните без оръжия, в очите на един маниак са покана: „Хайде да влизаме и да атакуваме“... Ако тези страхливци знаеха, че в училището има въоръжени хора, те нямаше да се опитат да се доберат до него\", изтъкна американският държавен глава и допълни, че ако учителите имаха оръжие, те биха могли да предотвратяват по-ефективно подобни нападения.\n\n\"Ако има учители, които знаят как да боравят с огнестрелно оръжие, те могат много бързо ... да сложат край на нападението ... И ние ще обсъдим тази идея много сериозно\", каза още американският лидер.\n\n“Това, разбира се, ще важи само за хора, които са много опитни в използването на пистолет”, допълни той.\n                    ", "date": "2018.02.22", "title": "Тръмп решава проблема със стрелбите в училищата в САЩ: Учителите с пистолети"}
{"url": "http://www.monitor.bg/a/view/80807-44-%D0%BF%D1%8A%D1%82%D0%BD%D0%B8%D1%86%D0%B8-%D0%BD%D0%B0-%D0%B0%D0%B2%D1%82%D0%BE%D0%B1%D1%83%D1%81-%D0%BD%D0%B0%D0%BC%D0%B5%D1%80%D0%B8%D1%85%D0%B0-%D1%81%D0%BC%D1%8A%D1%80%D1%82%D1%82%D0%B0-%D1%81%D0%B8-%D0%B2-200%D0%BC%D0%B5%D1%82%D1%80%D0%BE%D0%B2%D0%B0-%D0%BF%D1%80%D0%BE%D0%BF%D0%B0%D1%81%D1%82/", "text": "\n                    Най-малко 44-ма души загинаха, след като двуетажен автобус се преобърна на магистрала в Перу и падна в 200-метрова пропаст.\n\n20 души са ранени. Повечето са транспортирани до болници с военни хеликоптери.\n\nИнцидентът стана малко след полунощ близо до устието на река Окона край Арекипа. Причините засега не са известни.\n\nПодобни катастрофи, причинени от небрежно шофиране или лошата поддръжка на планинските пътища, отнемат живота на десетки хора годишно в Перу. През януари в катастрофа загинаха 52 души, което бе най-тежкият инцидент в латиноамериканската страна от четири десетилетия насам.\n                    ", "date": "2018.02.22", "title": "44 пътници на автобус намериха смъртта си в 200-метрова пропаст"}
{"url": "http://www.monitor.bg/a/view/6631-3600-%D0%BD%D0%B0%D0%B5%D0%BC%D0%BD%D0%B8%D1%86%D0%B8-%D0%B2%D0%BE%D1%8E%D0%B2%D0%B0%D1%82-%D0%B7%D0%B0-%D1%87%D0%B0%D1%81%D1%82%D0%BD%D0%B0%D1%82%D0%B0-%D1%80%D1%83%D1%81%D0%BA%D0%B0-%D0%B0%D1%80%D0%BC%D0%B8%D1%8F-%D0%92%D0%B0%D0%B3%D0%BD%D0%B5%D1%80/", "text": "\n                    Минимум 3602 бойци членуват в редиците на частната руска военна компания „Вагнер“, информира НТВ. Това следва от справка на редакцията на портала Republic, като данните за числеността са към февруари т.г. В документа са указани личните номера на няколко десетки мъже, като последният номер в списъка е 3602. Източници на Republic са потвърдили, че наемниците в частната армия получават именно такива отличителни значки, като първата е била издадена със сериен номер 0001.\n\n          По-рано тази седмица руската служба на BBC разказа за гибелта в Сирия на наемника Евгений Аликов, със значка № М-3601. В края на септември м.г. неговите родители получили тялото му от болницата в Хаме. Майката на войника Нина Атюшева в разговор с журналистите изразила надежда, че „държавата в крайна сметка ще признае гибелта не само на нейния син, но и на останалите наемници от частната военна компания“. По данни на Republic, „Вагнер“ никога не е страдала от липсата на доброволци. В редиците на частната армия се стремят да попаднат предимно бивши военни и ветерани от вътрешни войски, които в мирния живот не са могли да си намерят работа или се трудят като охрана. Пред портала двама наемници посочили, че в последно време изискванията към кандидатите значително са смекчени. Преди се изисквали боен опит, умение за боравене с оръжие и физическа подготовка. Сега това не е задължително, с което Republic отчасти си обяснява ръста на жертвите сред наемниците на „Вагнер“. Агенция Reuters утвърждава, че за първите девет месеца на 2017 г. в Сирия са загинали 131 руски граждани, които не са служители на въоръжените сили. Предполага се, че най-големи загуби „Вагнер“ е претърпяла на 7 февруари т.г. Тогава наемниците попаднали под обстрел от страна на оглавяваната от САЩ международна коалиция. По различни данни загиналите са от няколко десетки до няколко стотин бойци, пише агенцията.\n\n          Съгласно изчисленията на журналистите от портала Republic, за 2,5 години за издръжка на бойците от частната армия са били похарчени близо 17 млрд. рубли или около 246 млн. евро. Основната част от разходите отивали за заплати на бойците, които по данни на портала, по време на командировките си в Сирия те получават по 3500 евро на месец. Друго сериозно перо от бюджета на „Вагнер“ били компенсациите, които се изплащат на семействата при гибел на бойците. Обезщетенията при смърт се равняват на 5 млн. рубли /72 000 евро/, а при раняване – 500 000 рубли. За произхода на тези пари не се знае нищо. Два източника на Republic твърдят, че „Вагнер“ има няколко „части инвеститора“. Преди време руският интернет портал „Фонтанка“ написа, че частната военна компания най-вероятно се финансира от сирийските власти. Според друга версия главният „спонсор“ на армията е бизнесменът Евгений Пригожин. В Русия частните военни компании съществуват извън закона, но преди дни парламентаристи предложиха тяхната дейност да бъде регламентирана нормативно.\n                    ", "date": "2018.02.22", "title": "3600 наемници воюват за частната руска армия „Вагнер“  "}
{"url": "http://www.monitor.bg/a/view/16038-%D0%A1%D0%B0%D1%83%D0%B4%D0%B8%D1%82%D1%81%D0%BA%D0%B0-%D0%90%D1%80%D0%B0%D0%B1%D0%B8%D1%8F-%D0%B4%D0%B0%D0%B2%D0%B0-64-%D0%BC%D0%B8%D0%BB%D0%B8%D0%B0%D1%80%D0%B4%D0%B0-%D0%B7%D0%B0-%D1%80%D0%B0%D0%B7%D0%B2%D0%BB%D0%B5%D1%87%D0%B5%D0%BD%D0%B8%D1%8F/", "text": "\n                    Саудитска Арабия ще инвестира 64 милиарда долара в забавления и развлечения през предстоящото десетилетие, съобщи АФП. Това са част от социалните и икономически реформи в консервативното кралство. Новаторската за местните нрави идея е част от програмата „Визия 2030“, чието начало е дадено от принц Мохамед Бин Салман.Отговорникът за реформата Ахмад Бин Акийл Ал Халиб коментира, че средствата за промените ще дойдат от правителството и от частния сектор. Планирани са над 5000 събития за 2018 г., съобщиха властите.„Вече изграждаме инфраструктура – освободен е терен за опера“, допълни Халиб. До 2020 г. промените ще са осезаеми.През последните месеци Саудитска Арабия организира концерти, беше домакин и на фестивала за популярна култура Comic-Con. Освен това се за първи път се състоя и празненство по улиците на градовете на фона на електронна музика.Засилващият се интерес на кралството към изкуството е явен. Картината \"Спасителят на света\" от Леонардо да Винчи е била купена от престолонаследника Мохамед бин Салман, Сумата, която принцът е дал за шедьовъра, е 450 милиона долара. \n\n\n                    ", "date": "2018.02.22", "title": "Саудитска Арабия дава $64 милиарда за развлечения"}
{"url": "http://www.monitor.bg/a/view/49581-%D0%A3%D0%B6%D0%B0%D1%81%D0%B8-%D0%B8-%D0%BE%D1%82%D1%80%D1%8F%D0%B7%D0%B0%D0%BD%D0%B8-%D0%B3%D0%BB%D0%B0%D0%B2%D0%B8-%D0%BD%D0%B0-%D0%BC%D0%BE%D0%B4%D0%BD%D0%B8%D1%82%D0%B5-%D0%BF%D0%BE%D0%B4%D0%B8%D1%83%D0%BC%D0%B8-%D0%B2-%D0%9C%D0%B8%D0%BB%D0%B0%D0%BD%D0%BE/", "text": "\n                    Ужас на модните подиуми в Милано – модели дефилираха със собствените си отрязани глави в ръце! Или пък с прегърнати нежно опасни отровни змии и с всевъзможни други гадни влечуги. А обстановката в залата, където те се вихреха, беше нещо като морга, нещо като операционна зала, а бе въобще - страховита!Да, истина е, всичко това можеше да се види в най-очакваното ревю от първия ден на започналата в сряда в Милано седмица на дамската мода за следващите есен и зима. Разбира се, че става дума за дефилето на „Гучи“ – модната къща, която напоследък не само прогресира неудържимо, но и винаги поднася интригуващи изненади от всякакъв род. Като вчера първата, загадъчна и изправяща косите, бе поканата за ревюто на френския бренд с италианско потекло – стилизиран хронометър, който отмерва времето, но в обратна посока. Потресът продължаваше с влизането в залата, където трябваше да се вихрят манекенките и манекените в тоалетите на „Гучи“ – огромно операционно хале с необходимите за хирургически интервенции атрибути. Като започнеш от стените и пода в PVC и стерилно синьо-зелено и свършиш с разхвърляните операционни маси и специфичното осветление над тях. Кулминацията на тръпката за зрители, журналисти и байери бяха отредените им столове, от които трябваше да се наслаждават на ревюто – същите неудобни, тесни и сбити един до друг като тези в чакалните на Бърза помощ!Дефилето започна с музика, която се сливаше прекрасно с обстановката – чуваха се натрапчиво ускорени тупания на сърца, звукове, които издават апаратите за мерене на кръвно налягане и т.н. После се появиха момиче и момче, които държаха в ръце главите си– копия, разбира се, но толкова добре направени, че да те побие страх. Иначе показаните тоалети бяха изискани, елегантни, ушити от качествени материали, в доста приятни багри. Но сякаш с всички тях стилистът на „Гучи“ Алесандро Микеле казваше: „Във всеки от нас е скрит чудовищният Франкещайн, ние сме си Франкещайн на нашия живот!“До вторник, когато ще спусне кепенци „Милано Мода Дона – 2018 – 2019“, ще бъдат показани общо 156 колекции, „пръснати“ в 64 дефилета, 92 презентации и 18 купона за отбрани гости.\n\n\n                    ", "date": "2018.02.22", "title": "Ужаси и отрязани глави на модните подиуми в Милано (СНИМКИ)"}
{"url": "http://www.monitor.bg/a/view/6195-%D0%98%D1%82%D0%B0%D0%BB%D0%B8%D0%B0%D0%BD%D1%81%D0%BA%D0%B8-%D1%81%D0%B5%D1%80%D0%B6%D0%B0%D0%BD%D1%82-%D0%B7%D0%B0-8-%D0%BC%D0%B5%D1%81%D0%B5%D1%86%D0%B0-%D0%B2-%D0%B7%D0%B0%D1%82%D0%B2%D0%BE%D1%80%D0%B0-%D0%B7%D0%B0-%D1%86%D0%B5%D0%BB%D1%83%D0%B2%D0%BA%D0%B0-%D0%BD%D0%B0-%D0%BF%D0%BE%D0%B4%D1%87%D0%B8%D0%BD%D0%B5%D0%BD%D0%B0/", "text": "\n                    Сержант от италианските въоръжени сили Никола Мусто бе осъден на 8 месеца и 24 дни решетки, за това, че през 2007 г. целунал по врата негова 19-годишна подчинена.\n\nЛюбопитното е, че да стигне до това решение за откраднатата целувка, според медиите на Апенините на военния трибунал са му трябвали 11 години и два процеса! А обстоятелствата, при които се случила нежеланата от момата нежност, били колкото служебни, толкова и елементарни. Ами двамата патрулирали из барутните погреби край град Бреша с джип, шофиран от войничката и 40-годишният сега сержант седял до нея. Тя обаче взела един завой рязко и според разказа на Никола Мусто той се озовал залепен до нея, а лицето му срещнало врата й. Да, ама момата твърди, че началникът й връхлетял на въпросния завой, като за да се защити от натрапчивите целувки тя дори си била вдигнала яката на куртката и обърнала главата настрани. Защитата на сержанта контрирала пред съда, че ако се била почувствала в опасност, девойката щяла да вика за помощ като луда, ама не била викала.\n\nВ края на краищата трибуналът повярвал на войничката, но бившият й шеф Мусто няма да лежи в затвора, тъй като през 11-те години от случката си бил изкарал осемте месеца решетки по разни служебни арести.\n                    ", "date": "2018.02.22", "title": "Италиански сержант за 8 месеца в затвора за целувка на подчинена"}
{"url": "http://www.monitor.bg/a/view/89282-%D0%A2%D0%B0%D1%87%D0%B8-%D1%81%D0%B8-%D0%BF%D0%BE%D0%B6%D0%B5%D0%BB%D0%B0-%D1%80%D1%83%D1%81%D0%BD%D0%B0%D1%86%D0%B8%D1%82%D0%B5-%D0%B4%D0%B0-%D0%BF%D1%80%D0%B8%D0%B7%D0%BD%D0%B0%D1%8F%D1%82-%D0%9A%D0%BE%D1%81%D0%BE%D0%B2%D0%BE/", "text": "\n                    Русия може да изиграе „много положителна роля“ в мирния процес на Балканите, ако признае независимостта на Косово, защото тогава Белград ще се откаже от „лъжливата митология“. Това заяви косовският президент Хашим Тачи в интервю за германския всекидневник „Тагесцайтунг“. Той обвини Русия, че използвала своята сила в Съвета за сигурност на ООН с цел да попречи на Косово да стане член на световната организация. Тачи твърди, че Косово, което на 18 февруари отбеляза 10 години независимост, е една „успешна приказка“. „Ние постоянно укрепваме нашите международни полиции. Икономиката ни отбелязва растеж, който достига до 4% през изминалите години“, каза косовският президент. Тачи посочи, че Прищина има ясна визия за своята евроатлантическа интеграция. „Търпеливи сме и много упорито работим за подобряване на положението в Косово. Антизападните позиции и идеологии нямат шанс да успеят или да имат каквото и да било влияние върху Косово“, заяви Тачи и призова Брюксел да размисли и промени своята колеблива позиция по отношение на страната.\n \n                    ", "date": "2018.02.22", "title": "Тачи си пожела руснаците да признаят Косово"}
{"url": "http://www.monitor.bg/a/view/49527-%D0%9F%D1%83%D1%82%D0%B8%D0%BD-%D0%BF%D1%80%D0%B0%D1%82%D0%B8-%D0%BD%D0%B0%D0%B9%D0%BD%D0%BE%D0%B2%D0%B8%D1%8F-%D1%81%D0%B8-%D0%B8%D0%B7%D1%82%D1%80%D0%B5%D0%B1%D0%B8%D1%82%D0%B5%D0%BB-%D0%B2-%D0%A1%D0%B8%D1%80%D0%B8%D1%8F/", "text": "Меркел и Макрон призоваха за край на бомбардировките на Източна Гута\n                    В Сирия са били забелязани най-новите руски изтребители Су-57, които доскоро бяха известни като Т-50. Това е първият руски многофункционален боен самолет от пето поколение и всъщност става дума за първото му приложение в реални бойни условия. Първоначално в Twitter се появи кратко видео, пуснато онлайн от сириец, на което се виждат няколко руски самолета, кацащи на базата в Хмеймим. В текста към видеото бяха изброени самолетите, пристигнали в Сирия – два Су-57, четири Су-34 и четири Су-25, както и един разузнавателен самолет за далечно радиолокационно откриване и управление А-50У.По-късно прехвърлянето бе потвърдено от руското министерство на обраната. Според в. „Ведомости“ прехвърлянето на новите самолети и „летящия радар“ може да означава не просто желание да бъде изпитана новата техника в бойни условия, но и фактически да значи, че Кремъл иска да демонстрира решимостта си във връзка с новата операция на армията на Сирийския президент Башар Асад против предградието на Дамаск Източна Гута, което е в ръцете на сирийската опозиция. Според наблюдатели това също така е знак за нова ескалация на напрежението в сирийския конфликт.В медиите последно време все по-често се появяват съобщения за голямо количество (стотици) цивилни жертви в Източна Гута и за това се обвиняват Русия и властите в Дамаск, като обвиненията идват най-вече от САЩ.Същевременно последва и отговор от Москва. \"Отговорност носят тези, които поддържат терористите. Нито Русия, нито Сирия, нито Иран са в тази категория страни, тъй като те водят непримирима борба на терен срещу терористите в Сирия\", заяви Песков.В четвъртък самолети нанесоха въздушни удари по Източна Гута за пети пореден ден, една от най-интензивните въздушни кампании в продължаващата седем години гражданска война в Сирия, отбелязва Ройтерс. По-рано говорителката на Белия дом Сара Сандърс прочете изявление на САЩ, в което се обвиняват Русия и сирийския режим за нападенията над жителите на Източна Гута. Сандърс също така призова \"Русия и партньорите й да изпълняват задълженията си за зоните на деескалация, особено в Източна Гута\".В същото време германският канцлер Ангела Меркел призова да се сложи край на клането в Сирия. \"Свидетели сме на ужасяващи събития в Сирия, на битката на един режим срещу населението му, на убийството на деца, унищожаването на болници\", заяви Меркел пред Бундестага - долната камара на парламента. \"Длъжни сме да направим всичко възможно това клане да спре. Трябва да заявим своето ясно \"не\". Това изисква от нас усилия да играем по-съществена роля\", заяви канцлерката в реч за позициите на Берлин във връзка с петъчната среща на върха на ЕС.Подобен на Меркел призив оправи и ден преди това френският президент Еманюел Макрон.\n\n\n                    ", "date": "2018.02.22", "title": "Путин прати най-новия си изтребител в Сирия"}
{"url": "http://www.monitor.bg/a/view/41051-%D0%91%D0%B8%D0%B7%D0%BD%D0%B5%D1%81%D0%BC%D0%B5%D0%BD-%D0%BF%D1%80%D0%B5%D0%B3%D0%B0%D0%B7%D0%B8%D0%BB-%D0%B4%D0%B5%D1%82%D0%B5-%D1%81-%D0%B4%D0%B6%D0%B8%D0%BF%D0%B0-%D1%81%D0%B8-%D0%B8%D1%81%D0%BA%D0%B0-%D0%B4%D0%B0-%D0%B8%D0%B7%D0%BB%D0%B5%D0%B7%D0%B5-%D0%BF%D1%80%D0%B5%D0%B4%D1%81%D1%80%D0%BE%D1%87%D0%BD%D0%BE-%D0%BE%D1%82-%D0%B7%D0%B0%D1%82%D0%B2%D0%BE%D1%80%D0%B0/", "text": "\n                    Панагюрският бизнесмен Цветан Пъков, който на 14 април 2015 г. прегази с джипа си 6-годишния Петьо Гевечанов, е подал молба, че иска да излезе предсрочно от затвора. Молбата за условно предсрочно освобождаване ще се гледа днес от Софийски градски съд. Трагедията се разигра в дните около Великден в средногорското градче, след като Пъков минал по улицата с 80 км в час и ударил на пешеходната пътека малкия Петьо, който бил с велосипеда си. Детето почина на място, а виновникът за смъртта му получи ефективно наказание от 4 години. Окръжният съд в Пазарджик постанови още, че Пъков няма право да шофира в продължение на 7 месеца. Пред магистратите бизнесменът се призна за виновен и се съгласи и с двете експертизи. Максимално предвиденото от закона наказание е 6 г., но тъй като обвиняемият поиска делото да се гледа по съкратеното съдебно следствие без разпит на свидетели и вещи лица, постановената присъда автоматично се редуцира с 1/3. В съдебната зала стана ясно, че виновникът за смъртта на детето е бил системен нарушител на Закона за движение по пътищата и не за първи път предизвиква пътно-транспортно произшествие. Семейство Гевечанови още не могат да забравят как мощният джип на бизнесмена е премазал малкия Петьо, влачейки го стотина метра. Те намериха утеха в малкото братче на покойния Петьо, а от два дни се радват на нова рожба. Майката Десислава даде живот на малкия Божидар, съобщиха техни близки.\n\n \n                    ", "date": "2018.02.22", "title": "Бизнесмен, прегазил дете с джипа си, иска да излезе предсрочно от затвора"}
{"url": "http://www.monitor.bg/a/view/79592-%D0%94%D0%B2%D0%B0%D0%BC%D0%B0-%D1%80%D0%BE%D0%BC%D0%B8-%D0%BE%D1%82%D0%BC%D1%8A%D0%BA%D0%BD%D0%B0%D0%BB%D0%B8-%D1%81%D0%BF%D0%B5%D1%81%D1%82%D1%8F%D0%B2%D0%B0%D0%BD%D0%B8%D1%8F%D1%82%D0%B0-%D0%BD%D0%B0-%D0%BF%D0%B5%D0%BD%D1%81%D0%B8%D0%BE%D0%BD%D0%B5%D1%80%D0%B8/", "text": "\n                    Двама роми от велинградския квартал“ Анезица“ са измамили възрастно семейство от Септември, на което предложили да им нарежат дървата за огрев. Единият от наглите крадци е задържан. Това е 27-годишният Р.Г., а аверът му се издирва. Дървата били складирани в двора на старците и един ден на оградата на къщата се показали двамата непознати. Те услужливо предложили на пенсионерите да им помогнат и да им нарежат дървата, за да не се мъчат сами.  Вместо това псевдоработниците бързо се ориентирали в обстановката и открили кожена чантичка със спестяванията на възрастните хора в размер на близо 1600 лева. Не след дълго двамата напуснали жилището заедно с парите. В резултат на близо едномесечно разследване е задържан единия от извършителите, който се оказал 27-годишният Р.Г. от велинградския квартал „Анезица“. Самоличността на неговия авер също е установена, но той продължава да се издирва от органите на реда. По случая се води полицейско производство.\n\n \n                    ", "date": "2018.02.22", "title": "Двама роми отмъкнали спестяванията на пенсионери"}
{"url": "http://www.monitor.bg/a/view/34336-%D0%A0%D0%B0%D0%B7%D1%81%D0%BB%D0%B5%D0%B4%D0%B2%D0%B0%D1%82-70-%D0%B3%D0%BE%D0%B4%D0%B8%D1%88%D0%B5%D0%BD-%D0%B1%D0%B8%D0%B2%D1%88-%D1%81%D0%B5%D1%80%D0%B2%D0%B8%D1%82%D1%8C%D0%BE%D1%80-%D0%B7%D0%B0-%D0%BF%D1%80%D0%B0%D0%BD%D0%B5-%D0%BD%D0%B0-700-000-%D0%B5%D0%B2%D1%80%D0%BE/", "text": "\n                    70-годишен бивш сервитьор в култова старозагорска кръчма преди 10 ноември 1990 година е обект на проверка за изпирането на 700 000 евро.Проверката е разпоредена от ВКП спрямо физически лица, които през 2015 и 2016-а година са придобили недвижими имоти за по над 0,5 млн лв.След приключване на проверката с оглед събрани данни за извършено престъпление - пране на пари, Окръжна прокуратура-Стара Загора  е образувала досъдебно производство.На този етап то е срещу неизвестен извършител за това че в периода от 2008 до 2009 г., в условието на продължавано престъпление са прикривани произхода и действителните права върху имущество на стойност 700 000 евро.Установено е че жителят на близко до Стара Загора село  П. Пенев през 2015 г. е закупил от търговска банка 5-етажна масивна сграда / някогашно общежитие на фалиралия химически гигант „Агробиохим“, чийто данъчна оценка възлиза на  1,8 млн лв.Същото лице през вече далечната 1998 г. е станало собственик на 2 дка празен терен в западния край на Стара Загора, за които заплатило 18 млн неденоминирани лева.10 години по-късно Пенев обявил терена за продажба и дори сключил предварителен договор с местен строителен предприемач, като двамата договорили цена от 2 070 000 евро. По силата договора Пенев получил авансово 700 000 евро, които така и не върнал на контрагента си след провала на сделката и развалянето на договора.В последствие имотът бил отчужден за нуждите на община Стара Загора във връзка с изграждането там на кръгово кръстовище и бившият сервитьор получил на два пъти от общинската хазна 197 340 лв. и 236 950 лв.Предполага се, че някогашното общежитие е закупено с част от неправомерно придобитите  700 000 евро, чийто произход тепърва ще се установява.По делото са възложени извършване на ревизия на физически лица и на юридически лица, назначена е експертиза за установяване на пазарната цена на двата.Наказанието ,  което се предвижда за престъпление по чл. 253, ал.3 от НК е лишаване от свобода от 1 до 6 години и глоба от три хиляди лева до пет хиляди лева.  \n\n\n                    ", "date": "2018.02.22", "title": "Разследват 70-годишен бивш сервитьор за пране на 700 000 евро    "}
{"url": "http://www.monitor.bg/a/view/57827-18%D0%B3%D0%BE%D0%B4%D0%B8%D1%88%D0%B5%D0%BD-%D0%B8%D0%B7%D0%BD%D0%B0%D1%81%D0%B8%D0%BB%D0%B2%D0%B0%D1%87-%D1%81%D0%B5-%D1%80%D0%B0%D0%B7%D0%BC%D0%B8%D0%BD%D0%B0-%D1%81-%D1%83%D1%81%D0%BB%D0%BE%D0%B2%D0%BD%D0%B0-%D0%BF%D1%80%D0%B8%D1%81%D1%8A%D0%B4%D0%B0/", "text": "\n                    Гнусният акт е бил извършен от току що навършилия пълнолетие Стефан Йорданов на 29 май м.г., когато изнасилил пред очите на сестричката си невръстния син на комшийката си Ангел.Районен съд - Стара Загора е разгледал делото по реда на съкратеното съдебно следствие в едно съдебно заседание. Участвалият е съдебно заседание прокурор е поискал на подсъдимия да бъде определено наказание три години „лишаване от свобода“, като на основание чл.66,ал.1 от НК е предложил изпълнението на наложеното наказание да бъде отложено за срок от пет години.Стефан ще трябва да заплати на семейството на жертвата си 7 000 лв.До залавянето на извратеняка се стигна след бурна свада в старозагорския ромски квартал Лозенец на 30 май, когато разбралата за случилото се с детето й майка пробва да заколи Стефан с нож и само бързата намеса на униформените полицаи предотврати кървавата вендета вендета.При определянето на постоянната му мярка за неотклонение „задържане под стража“ миналата година Йорданов разигра виртуозна театрална сцена като със сълзи на очи се хвърли да целува ръцете на съдии и прокурори с думите:\"Аз съм тежко болен, страх ме е от престъпниците в ареста. Ачо сам легна в леглото ми, дори не съм го докосвал...\". Тогава той настояваше че момченцето само пожелало да го „такова“, а след това излъгало майка си че е  жертва на насилие.В последствие психиатрите потвърдиха, че младежът е напълно вменяем и може да носи отговорност за действията си. \n\n\n                    ", "date": "2018.02.22", "title": "18-годишен изнасилвач се размина с условна присъда       "}
{"url": "http://www.monitor.bg/a/view/65700-%D0%9F%D0%B8%D1%80%D0%BE%D0%BC%D0%B0%D0%BD-%D0%BE%D0%BF%D0%B8%D1%82%D0%B0-%D0%B4%D0%B0-%D0%BF%D0%BE%D0%B4%D0%BF%D0%B0%D0%BB%D0%B8-%D0%B6%D0%B5%D0%BD%D0%B0/", "text": "\n                    Неизвестен мъж се опита да подпали 44-годишната П.А.К., от каварненското село Българево. Екшънът се разиграл в офис на ваканционното селище „Русалка”. На 21 февруари в 09.20 ч. в РУ Каварна е получен сигнал от А.И.М., че в \"Русалка\" неизвестно лице е заляло с неустановена течност П.А.К. Жената е освидетелствана, без да са установени наранявания. Уведомен е дежурният районен прокурор в Каварна, съобщават от ОД на МВР – Добрич.\n\nСвидетели обясниха, че сутринта непознат мъж влетял в офиса на П.А.К. и ливнал бензин върху палтото й. Драснал клечка кибрит и избягал. Жената се изплашила, но успяла да съблече веднага пламналото палто. Според очевидци, изгоряла е част от дрехата, но жената не е пострадала. Самата тя твърдяла, че не познава подпалвача. Образувано е досъдебно производство.\n                    ", "date": "2018.02.22", "title": "Пироман опита да подпали жена"}
{"url": "http://www.monitor.bg/a/view/87796-%D0%9F%D0%BE%D0%B2%D0%B4%D0%B8%D0%B3%D0%BD%D0%B0%D1%85%D0%B0-%D0%BE%D0%B1%D0%B2%D0%B8%D0%BD%D0%B5%D0%BD%D0%B8%D0%B5-%D0%BD%D0%B0-%D1%88%D0%BE%D1%84%D1%8C%D0%BE%D1%80%D0%B0-%D1%83%D0%B1%D0%B8%D0%BB-16%D0%B3%D0%BE%D0%B4%D0%B8%D1%88%D0%BD%D0%B8%D1%8F-%D0%9A%D0%BE%D1%81%D1%82%D0%B0%D0%B4%D0%B8%D0%BD-%D0%94%D0%B6%D0%B0%D1%80%D0%B4%D0%BE%D0%B2-%D0%BA%D1%80%D0%B0%D0%B9-%D0%90%D1%82%D0%B8%D1%8F/", "text": "Джипът помел детето с 95 км/ч \n                    \n\n\n\n\n                    ", "date": "2018.02.22", "title": "Повдигнаха обвинение на шофьора убил 16-годишния Костадин Джардов край Атия"}
{"url": "http://www.monitor.bg/a/view/47386-%D0%A1%D0%B8%D0%BD-%D0%BF%D1%80%D0%B5%D0%B1%D0%B8%D0%BB-%D0%BC%D0%B0%D0%B9%D0%BA%D0%B0-%D1%81%D0%B8-%D0%B7%D0%B0%D1%81%D1%82%D0%B0%D0%B2%D0%B0-%D0%BF%D1%80%D0%B5%D0%B4-%D1%81%D1%8A%D0%B4%D0%B0/", "text": "\n                    Син пребил майка си, застава пред съда по обвинение в домашно насилие и нанасяне на телесна повреда.\n\nНа 12 февруари 2018 г. Йордан Й. нападнал възрастната си родителка във фамилното им жилище в селото и и нанесъл побой. Нападението е извършено след като спрямо Йордан вече има издадена съдебна заповед да не приближава на по-малко от 100 метра от жилището и от майка си за година и половина, заради упражнено от него преди това домашно насилие. 40-годишният мъж е криминално проявен и осъждан многократно за кражби и за неизпълнение на съдебни заповеди именно за защита от домашно насилие. След поредното извършено от него престъпление, Йордан първо е задържан за 72 часа, а след това му е наложена и постоянна мярка за неотклонение „задържане под стража”. В рамките на бързо производство, прокуратурата е предала лицето на съд. Предстои насрочване на делото.\n                    ", "date": "2018.02.22", "title": "Син, пребил майка си,  застава пред съда"}
{"url": "http://www.monitor.bg/a/view/32902-%D0%97%D0%B0%D0%BA%D0%BE%D0%BF%D1%87%D0%B0%D1%85%D0%B0-%D1%81%D0%BE%D0%B1%D1%81%D1%82%D0%B2%D0%B5%D0%BD%D0%B8%D0%BA-%D0%BD%D0%B0-%D1%88%D0%B0%D1%82%D0%BE-%D0%B7%D0%B0-%D0%B1%D0%BE%D0%B5%D0%BD-%D0%B0%D1%80%D1%81%D0%B5%D0%BD%D0%B0%D0%BB/", "text": "\n                    Собственикът на шато във врачанското село Типченица Сергей Кирилов е задържан за притежание на нелегален боен арсенал. При претърсване на сградите в имота му край лозовите масиви са намерени и иззети 772 патрона с различен калибър, съобщават от областната дирекция на МВР. 58-годишният бизнесмен е пенсиониран пилот от военновъздушните ни сили и пристрастен ловджия.\n\nНо при обиск в къщата на негов близък в родното му село Курново униформените са открили впечатляващо количество незаконно джепане. Ченгетата иззели една пушка с оптически мерник, три пушки карабини, един картечен пистолет, ловна пушка, седем пистолета от различен тип, един револвер и 889 боеприпаса. 60-годишният собственик на дома също е арестуват, допълват от полицията.\n                    ", "date": "2018.02.22", "title": "Закопчаха собственик на шато за боен арсенал"}
{"url": "http://www.monitor.bg/a/view/89798-%D0%91%D0%B0%D0%BB%D1%87%D0%B8%D0%BA-%D0%B2-%D1%88%D0%BE%D0%BA-%D0%BE%D1%82-%D1%82%D1%80%D0%B0%D0%B3%D0%B5%D0%B4%D0%B8%D1%8F%D1%82%D0%B0-%D1%81-%D0%B8%D0%B7%D1%87%D0%B5%D0%B7%D0%BD%D0%B0%D0%BB%D0%B8%D1%8F-%D0%BA%D1%80%D0%B0%D0%B9-%D0%91%D0%B0%D0%BB%D0%B8-%D1%85%D0%B0%D1%80%D0%BF%D1%83%D0%BD%D0%B4%D0%B6%D0%B8%D1%8F/", "text": "\n                    Цял Балчик е изпаднал в шок от , който не успя да изплува по време на подводен риболов край остров Бали, засмукан от много мощно течение към бездна от 180 метра. Всички, които познават Косьо, Коцето, Коста, както го наричат, твърдят, че той е изключително лъчезарен и усмихнат, свестен, добронамерен. „Изобщо, Косьо е от все по-малко оставащите добри хора и за съжаление, все на такива се случват лоши неща”, коментира един от неговите приятели Виктор Лучиянов. В шок са и всички в Добрич, които познават семейството на Костадин, тъй като родителите му живеят в Добрич, а самият Косьо е отраснал там.Костадин Канавров е известен харпунджия не само у нас, но и по света. На 13 февруари, заедно с още двама харпунджии – Любен Ловчев и Данаил Христанов, се озовава на остров Бали, по покана на местния бизнесмен Андре.Трагедията се случва на 15 февруари. Рано сутринта тримата българи и капитанът на лодката, с която са плавали,Кетут Вирда, вече са на определеното от Андре място за гмуркане. Кетут Вирда предупредил българите да внимават, защото мястото е опасно. Без да поемат излишни рискове, харпунджиите решили да се гмуркат на плитко – до 12 метра. През по-голямата част от времето във водата били Костадин и Любен.В един момент Любен усетил много мощно течение, което го дърпало към дъното. С много усилие успял да изплува, като дори изгубил съзнание за части от секундата на повърхността. За късмет бил съвсем близо до лодката. Веднага щом се осъзнал, започнал да търси с поглед Костадин, за да го предупреди да не се гмурка в мощното течение. Успял обаче да види само буя му. Любен бързо доплувал до буя, но в този момент видял само харпуна на Костадин, който изплувал на повърхността. Любен започнал да се гмурка, за да го търси. Спуснал се на около 20 метра, но отдолу имало само празна бездна, която, както се разбрало по-късно, стигала до 180 метра дълбочина, непосредствено до плиткия участък, в който двамата се гмуркали през цялото време. Любен предполага, че Костадин е бил засмукан от мощното течение точно там и не е успял да изплува. Допълнителен проблем за Костадин Канавров било прекалено голямото количество тежести, които закачил за колана си, за да може по-лесно да се задържа за камъните в плитките участъци. Оказва се, че той имал 9 кг олово на колана си, които вероятно са го затруднявали максимално в неуспешната му борба с мощното течение.Издирването на Коста продължава. 41-годишният балчиклия е баща на момиченце на 1 годинка.\n\n\n                    ", "date": "2018.02.22", "title": "Балчик в шок от трагедията с изчезналия край Бали харпунджия"}
{"url": "http://www.monitor.bg/a/view/84330-%D0%9C%D0%B5%D0%B9%D0%B7%D0%B5%D1%80-%D1%87%D0%B0%D0%BA%D0%B0-%D0%BE%D0%BF%D1%80%D0%B0%D0%B2%D0%B4%D0%B0%D0%BD%D0%B8%D0%B5-%D0%BE%D1%82-%D0%B0%D0%BF%D0%B5%D0%BB%D0%B0%D1%82%D0%B8%D0%B2%D0%BD%D0%B8%D1%8F-%D1%81%D1%8A%D0%B4/", "text": "\n                    Състав на Варненския апелативен съд ще разгледа в съдебно заседание от 11 часа в петък жалбата на Анита Желева-Мейзер срещу осъдителна присъда на Варненския окръжен съд от октомври, миналата година. Тогава тя бе призната за вината в извършването на 2 престъпления – за причинената по непредпазливост смърт на съпруга си Николай Димов на 14 август, 2016 година и затова, че на същата дата предложила подкуп от 30 000 евро на полицейски служител. За убийството по непредпазливост надарената миска получи 3 години и половина затвор, а за предложения подкуп на разследващия полицай Веселин Радев, съдът я лиши от свобода за 4 години и половина. От двете наказания тя трябваше да търпи по-тежкото, при първоначален общ режим. Първата съдебна инстанция наложи на подсъдимата и глоба от 8 000 лева, както и обезщетение от 150 000 лв. за майката на Николай за претърпените от нея неимуществени вреди. Общият размер на разноските по делото и държавната такса върху уважения граждански иск, които Мейзер трябва да плати на съда, възлизат на 18 788 лв.\n\nПреди това тя се призна за виновна за смъртта на съпруга си и бе осъдена на 3 години и половина затвор. След това се оказа, че това е било грешка, заради надеждата за свобода и поиска преразглеждане на делото. Категорично отрича да е предлагала подкуп на полицай и твърди, че е „накисната“. Година след нелепата смърт на съпруга си, тя продължава да го сънува и да разговаря с него. В едно от многобройните си интервюта от Сливенския затвор признава: „Аз съм най-дебилната жена в България. До преди дни не бях погледнала един документ, свързан с делото ми, не съм си чела и показанията. В мотивите на съдията видях обиди, грешки, неверни неща и се надявам следващите съдии да ги открият и името ми да се изчисти”. Затова в жалбата пред втората съдебна инстанция се настоява тя да бъде оправдана, „тъй като присъдата е произнесена при допуснати съществени процесуални нарушения и се явява несправедлива и незаконосъобразна“.\n                    ", "date": "2018.02.22", "title": "Мейзер чака оправдание от апелативния съд"}
{"url": "http://www.monitor.bg/a/view/70328-%D0%A3%D1%87%D0%B5%D0%BD%D0%B8%D0%BA-%D0%BD%D0%B0-%D1%81%D1%8A%D0%B4-%D0%B7%D0%B0-%D0%BC%D0%B0%D1%80%D0%B8%D1%85%D1%83%D0%B0%D0%BD%D0%B0/", "text": "\n                    Деветокласник от Горна Оряховица отива на съд за притежание и съхранение на дрога.\n\nПри извършена проверка по сигнал, в дрехите на младежа са открити и иззети 3 грама марихуана, а скривалище в земята още 12 грама. Общото количество е 22 грама дрога на стойност 136 лв. Според информация на разследващите освен, че държал в себе си канабис, младежът се занимавал и с разпространението му. Досега той не е влизал в полезрението на полицията, не е криминално проявен и задържан. Няма и регистрации в Детска педагогическа стая.\n                    ", "date": "2018.02.22", "title": "Ученик на съд  за марихуана"}
{"url": "http://www.monitor.bg/a/view/22166-%D0%A1%D0%BF%D0%B8%D0%BF%D0%B0%D1%85%D0%B0-%D0%BF%D0%B5%D1%82%D0%B8%D0%BC%D0%B0-%D0%B4%D0%B0-%D0%B3%D0%BE%D1%82%D0%B2%D1%8F%D1%82-%D0%BF%D0%B8%D0%BA%D0%BE-%D0%BD%D0%B0-%D1%81%D0%B5%D0%BB%D0%BE/", "text": "\n                     \n\n \n\nПетима мъже са задържани в хода на специализирана акция по оперативен сигнал за нова нарколаборатория, постъпил в РУ „Полиция“ – Котел и ОД на МВР-Сливен. Със съдействието на криминалистите от РУ – Сунгурларе и ОД на  МВР – Бургас в село Грозден за задържани сливналиите\n\nСеверин Тодоров / 20/Свилен Сивеков/20/ и Ивайло Голов /23/. Заедно с тях са прибрани 33-годишният сунгурларец  Живко Кьосев и 26-годишният домакин Николай Кочев.\n\nВ имота са извършени процесуално-следствени действия, при които полицейските служители установяват помещение, обособено като лаборатория.\n\nИззети са множество предмети, вещества, съдове и прекурсори , необходими за производството на метамфетамин от типа Пико.  Иззети са и други веществени доказателства, имащи отношение към извършваната престъпна дейност. И петимата мъже са криминално проявени. Образувано е досъдебно производство, уведомена е районната прокуратура в Карнобат.\n                    ", "date": "2018.02.22", "title": "Спипаха петима да „готвят“ пико на село     "}
{"url": "http://www.monitor.bg/a/view/29204-%D0%97%D0%B0%D0%BA%D0%BE%D0%BF%D1%87%D0%B0%D1%85%D0%B0-%D0%B1%D0%BE%D0%B3%D0%BE%D0%BC%D0%BE%D0%BB%D0%B5%D1%86-%D0%B7%D0%B0%D0%B4%D0%B8%D0%B3%D0%BD%D0%B0%D0%BB-%D1%83%D1%80%D0%B5%D0%B4%D0%B1%D0%B0%D1%82%D0%B0-%D0%BD%D0%B0-%D0%BD%D0%BE%D0%B2-%D1%85%D1%80%D0%B0%D0%BC/", "text": "\n                    36-годишен криминално проявен жител на Ямбол е задържан в хода на досъдебно производство след сигнал за нагла кражба на озвучителна техника на стойност 5 000 лв от най-новия православен храм в града „Успение на пресвета Богородица“. За липсата на скъпата уредба сигнализирал свещеникът, който съобщил че кражбата е станала във времето между 4 и 8 февруари. При огледа не са намерени следи от взлом, в хода на издирването криминалистите си добрали до стария си познайник, който признал че изнесъл уредбата по време на молитва. Часове по-късно я „шитнал“ за около 300 лв на свой познат от квартал „Аврен“.Крадецът е задържан за 24 часа на 22 февруари , повдигнато му е обвинение, а задигнатите вещи са върнати на църковното настоятелство.\n\nЧерквата беше официално светена от сливенския митрополит Йоаникий през пролетта на м.г. , тя е първата новопостроена през последните 130 години.Проектът е дарение от арх. Любомир Семерджиев, първата копка е направена на 1 ноември 2010 година, когато строителният предприемач Кольо Колев поема ангажимента да извърши за своя сметка грубите строителни работи.През 2014-а година, когато почива едва на 25 години синът му арх. Жельо Колев предприемачът решава да довърши и вътрешната украса.Сградата на черквата и целия комплекс спечелиха специално отличие в конкурса „Сграда на годината“ през 2016 година.\n                    ", "date": "2018.02.22", "title": "Закопчаха „богомолец“ задигнал уредбата на нов храм"}
{"url": "http://www.monitor.bg/a/view/28145-%D0%A1%D1%8A%D0%B4%D1%8F%D1%82-%D0%BC%D1%8A%D0%B6-%D0%B2%D0%B7%D0%B5%D0%BB-100-%D0%BB%D0%B2-%D1%81-%D0%BF%D0%BE%D0%B4%D0%BF%D1%80%D0%B0%D0%B2%D0%B5%D0%BD-%D0%BB%D0%BE%D1%82%D0%B0%D1%80%D0%B8%D0%B5%D0%BD-%D0%B1%D0%B8%D0%BB%D0%B5%D1%82/", "text": "\n                    Хитрец отмъкна с измама 100 лева заради подправен лотариен билет.\n\nЗаради измамата Йордан И. от с. Хърсово се сдоби с обвинителен акт от Районна прокуратура-Разлог. Обвиняемият залепил върху едно от квадратчета на непечелившия талон цифрата 5, която щяла да му позволи да грабне парите. С този подправен билет Йордан И. се отправил към близкия павилион и го предоставил на служителката с уверение, че го е купил от нея по-рано и че същият е печеливш, разказаха от пресцентъра на прокуратурата. Въпреки че техническата намеса върху него била видима, жената не я забелязала поради тъмната част на денонощието и недостатъчното осветление.\n\nПо искане на обвиняемия тя му изплатила сумата от сто лева, като му дала банкнота от петдесет лева и лотарийни билети на стойност петдесет лева. Схемата била разкрита едва на следващия ден.\n\nЙордан И. е бил привлечен в качеството на обвиняем за въвеждане в заблуждение с цел набавяне на имотна облага. Предстои насрочване на делото от съда.\n                    ", "date": "2018.02.22", "title": "Съдят мъж, взел 100 лв. с  подправен лотариен билет"}
{"url": "http://www.monitor.bg/a/view/76474-%D0%9A%D0%B0%D1%81%D0%BE%D0%B2%D0%B8%D1%82%D0%B5-%D0%B1%D0%B5%D0%BB%D0%B5%D0%B6%D0%BA%D0%B8-%D0%BD%D0%B0-%D0%B2%D1%81%D0%B5%D0%BA%D0%B8-5-%D0%BC%D0%B8%D0%BD%D1%83%D1%82%D0%B8-%D0%B2-%D0%9D%D0%90%D0%9F/", "text": "\n                    Касовите бележки ще се предават на всеки 5 минути в системата на данъчните, заяви изпълнителният директор на Националната агенция за приходите (НАП) Галя Димитрова след днешното заседание на Комисията по бюджет и финанси, на която отново бе обсъждана подмяната на касовите апарати в страната.\n\n„Мобилните оператори изразиха притеснение, че може да се получава срив на системата, ако всяка една бележка във всяка една секунда се предава. Така, че в момента обсъждаме предложението на 5 минути да се предават всички касови бележки, които са издадени за това време. Но това пак е онлайн, защото не може да се сравнява с едномесечната информация, която получавахме за общия размер на всички отчетени касови бележки“, уточни Димитрова. Тя обаче бе категорична, че няма да има опашки по магазините заради забавяне при издаването на фискалните бонове.\n\nПо думите й от около 440 хил. активни устройства, които поне веднъж са издавали касова бележка, то 130 хил. от тях в последните 12 месеца не са чукали нито един фискален бон. Това означава, че даджите, които ще трябва да се подменят няма да са повече от 350 хил.\n\nЗа всеки търговец пък сумата, която трябва да извади, за да спазва изискванията, ще бъде различна. Председателят на бюджетната комисия Менда Стоянова каза, че търговците, които притежават касови апарати от ново поколение, купени преди 1-2 години, ще трябва само да им се подмени фискалната памет. Това ще струва около 30-50 лева. Ако пък устройствата са по-стари, то фирмите ще трябва директно да се снабдят с нови.\n\nСпоред наредбата основният срок за по-големите компании е края на 2018 г., но Стоянова заяви, че българинът по принцип винаги гони последния ден. „И ако това се случи, а то ще се случи – 100%, означава, че месец декември ще има такъв наплив от желаещи да си сменят софтуера или да си сменят касовите апарати, който няма да може да бъде поет“, изрази безпокойството си шефката на комисията. По тази причина може да се наложи сроковете да бъдат удължени с около 3 месеца. Така вместо края на юни 2019 г. крайната дата може да е декември догодина.\n\nДругият вариант е подмяната да става на етапи в зависимост от бранша, в който попада съответната компания. Менда Стоянова подчерта, че може да се започне с най-рисковите – магазини на дребно, обществено хранене, стокови борси. „А вътре в тези срокове по браншове биха могли да се детайлизират срокове и своеобразно големината на съответния обект. И тогава, мисля, че по-плавно би се случила тази промяна“, уточни Стоянова. До края на септември обаче се очаква да стане ясно какви ще са точно крайните срокове, а и всички изисквания.\n\nЯсен Танев, председател на Българската асоциация за развитие на бизнес софтуер разясни, че трябва да се постигне равнопоставеност между всички търговци, които регистрират продажби и плащания. „Говоря за интернет и онлайн магазини, за магазини, ресторанти, бензиностанции, таксиметрови апарати. Всички трябва по един и същи технологичен начин да предават данни в реално време към НАП“, уточни той.\n\nЕкспертът разясни, че ако платим с карта по интернет не получаваме касовата бележка веднага, с което автоматично губим правата си като потребители. Например, при поръчка на храна за вкъщи би било хубаво веднага да видим фискалния бон, а не да чакаме да ни го донесат.\n\nПо думите му и малкия и големия бизнес трябва да е равен пред фиска. „Интегрираните системи на големите обекти съхраняват данните при себе си, но те отново не предават данни в реално време“, обяви Танев. Това важи за големите вериги и бензиностанциите.\n\n \n\n \n                    ", "date": "2018.02.22", "title": "Касовите бележки на всеки 5 минути в НАП"}
{"url": "http://www.monitor.bg/a/view/12489-%D0%98%D0%B7%D1%82%D0%BE%D1%87%D0%B0%D1%82-%D0%BB%D0%B8-%D0%BD%D0%B8-%D0%BA%D0%B0%D1%80%D1%82%D0%B0%D1%82%D0%B0-%D0%B3%D1%83%D0%B1%D0%B8%D0%BC-%D1%81%D0%B0%D0%BC%D0%BE-%D1%81%D1%82%D0%BE%D1%82%D0%B0%D1%80%D0%BA%D0%B0/", "text": "Плащаме онлайн, без да попълваме нареждания, номер на пластика и кодове\n                    Ще загубим само 100 лева, ако някой измамник ни източи банковата карта. Така, ако ни застигне подобно нещо, то банката ще покрие задължително изтеглената сума над стотарка. Това решиха депутатите след като гласуваха на второ четене Закона за платежните услуги и платежните системи. Досега максималният размер, над който банката възстановява неразрешени картови разплащания, бе 300 лв.Освен свалянето на прага, над който се покриват загубите при незаконно източване на сметки, в законопроекта се разписват и случаите, когато платецът не носи абсолютно никаква отговорност и банката или друг доставчик на платежната услуга трябва да възстанови цялата сума. Един от тези случаи е, когато банката не е въвела новите критерии за т. нар. задълбочено удостоверяване на клиентите си. При него освен досегашното идентифициране с код ще се изисква платецът да посочи още и парола или някаква друга характерна особеност за себе си. По този начин, ако доставчиците на платежни услуги не осигурят критериите за задълбочено удостоверяване, при извършена измамна трансакция хората няма да носят никаква отговорност и всички загуби трябва да им бъдат възстановени до лев. И сега, ако от банковата карта бъдат изтеглени 300 лв. незаконно, някои банки възстановяват цялата сума. Но могат и да не го направят, ако решат, че клиентът е виновен, защото например е бил немарлив и не е опазил картата или ПИН кода си. При новия законов ред потребителите ще рискуват само 100 лв.С новия закон се въвеждат два нови вида платежни услуги, които ще се извършват изцяло в интернет - услуги по иницииране на плащане и по предоставяне на информация за сметка, и се регулира дейността на доставчиците, които ги предлагат.С услугата по иницииране на плащане ще се позволява на потребителя да поиска доставчикът на платежната му услуга да осъществи директна връзка между сайта на търговеца, от който иска да пазарува, и платежната сметка на последния. Чрез тази услуга ще е възможно да се извършват евтини онлайн плащания, без да е необходимо да притежаваме на кредитна/дебитна карта, електронен портфейл или да ползваме друг посредник между операциите.Услугата по предоставяне на информация за сметка ще даде възможност на потребителите да имат достъп до обобщена информация за няколко или дори всички платежни сметки, които притежават при различните доставчици на платежни услуги чрез ползването на една онлайн платформа.Чрез подобна уеб-услуга клиентът - купувачът би могъл види сметките си в различни банки, или да достъпи точно определена сметка и да нареди плащане от нея, без да се налага да влиза в платформата за интернет банкиране на своята обслужваща банка, или без да се налага да въвежда номер на банкова карта, срок на валидност и код за сигурност. Няма да е нужно и да създава платежно нареждане, където да описва всички данни на търговеца, сметката и банката, обслужваща търговеца, детайли за покупката. Единственото, което ще трябва да направи, е да въведе потребителското си име и парола и да потвърди плащането с динамичен код.Въвежда се и максимален срок от 35 работни дни за отговор по жалба на клиент от страна на доставчик на платежни услуги. При подаване на жалба институцията трябва да отговори до 15 работни дни. Ако не може да го направи, законът задължава да обясни писмено на клиента защо и кога ще отговори, като до максимум 35 работни дни трябва да даде отговор на подадената жалба.\n\n\n                    ", "date": "2018.02.22", "title": "Източат ли ни картата, губим само стотарка"}
{"url": "http://www.monitor.bg/a/view/63805-cez-%D0%BE%D0%B4%D0%BE%D0%B1%D1%80%D0%B8-%D0%BF%D1%80%D0%BE%D0%B4%D0%B0%D0%B6%D0%B1%D0%B0%D1%82%D0%B0-%D0%BD%D0%B0-%D0%B0%D0%BA%D1%82%D0%B8%D0%B2%D0%B8%D1%82%D0%B5-%D1%81%D0%B8-%D0%B2-%D0%91%D1%8A%D0%BB%D0%B3%D0%B0%D1%80%D0%B8%D1%8F/", "text": "\n                    Надзорният съвет на чешката държавна компания CEZ е дал предварителното съгласие активи на дружеството в България да бъдат купени от \"Инерком груп\", съобщиха от пресслужбата на чешката компания. По предварителна информация българската \"Инерком груп\" е предложила около 320 млн. евро за \"ЧЕЗ електроразпределение България\", \"ЧЕЗ електро\", \"ЧЕЗ трейд\" и малки ВЕИ активи - видинския соларен парк \"Фри енерджи проджект Орешец\" и недовършената централа на биомаса в област Смолян.\n\nЧЕЗ е най-големият частен бизнес в сферата на електроразпределението и търговията с ток в страната с приходи за общо над 1.8 млрд. лв. Преговорите се проточиха над година, като интересът беше основно от български кандидати, какъвто е и избраният купувач \"Инерком\" - компания с няколко соларни парка.\n\nЗа да се финализира сделката съветът на директорите на CEZ и \"Инерком груп\" трябва да подпишат одобрения предварителен договор, в който се уточняват всички параметри на сделката. Според чешкия информационен сайт lidovky.cz това ще стане още следващата седмица. Порталът твърди, че ценовото предложение на \"Инерком\" е значително над пазарната стойност на продадените активи, определена от независимата оценка.\n                    ", "date": "2018.02.22", "title": "CEZ одобри продажбата на активите си в България"}
{"url": "http://www.monitor.bg/a/view/70008-%D0%9F%D1%80%D0%BE%D0%B2%D0%B5%D1%80%D0%BA%D0%B8%D1%82%D0%B5-%D0%BD%D0%B0-%D0%BA%D0%BE%D1%80%D0%B0%D0%B1%D0%B8%D1%82%D0%B5-%D0%BF%D0%BE-%D0%94%D1%83%D0%BD%D0%B0%D0%B2-%D0%B2-%D0%BE%D0%B1%D1%89%D0%B0-%D0%B1%D1%8A%D0%BB%D0%B3%D0%B0%D1%80%D0%BE%D1%80%D1%83%D0%BC%D1%8A%D0%BD%D1%81%D0%BA%D0%B0-%D0%B8%D0%BD%D1%84%D0%BE%D1%80%D0%BC%D0%B0%D1%86%D0%B8%D0%BE%D0%BD%D0%BD%D0%B0-%D1%81%D0%B8%D1%81%D1%82%D0%B5%D0%BC%D0%B0/", "text": "\n                    Резултатите от проверките на корабите, преминаващи през българо-румънския участък на Дунав, ще бъдат отразявани в обща информационна система на двете страни. Това е заложено в проект на Изпълнителна агенция „Морска администрация“ и Румънската морска администрация за общ режим на контрол на плавателните съдове в съвместния речен участък. Днес в Русе бе подписано споразумение за условията и реда за извършване на проверките от ръководителите на двете администрации кап. Живко Петров и Михай Андрей.\n\nС реализирането на дейностите по проекта ще се повиши координацията между двете структури в съседните страни. И сега инспектори осъществяват контрол на плавателните съдове, но резултатите не са отразявани в обща система.\n\n„Теоретически е възможно един кораб да бъде проверен 10 пъти на български и румънски пристанища, а това да не е необходимо. Решихме чрез проекта да спестим време на администрациите и на бизнеса и да подобрим тази област. Ако един кораб не е рисков и е в добро техническо състояние, което ще бъде отразено в общата информационна система, за определен период от време може да не бъде проверяван. Тези пък, които не спазват стандартите, ще бъдат контролирани по-често“, обясни кап. Петров.\n\nПредвидено е също разписването на специфични правила за корабоплаването в българо-румънския участък, както и методика за оценка на риска при извършване на речния надзор. След приключването на дейностите по проекта двете администрации ще представят опита си пред Дунавската комисия. Надеждата е информационната система да се надгради с присъединяването и на другите страни по течението на реката.\n\nПроектът „Разработване на обща база данни и правна рамка за корабни проверки, извършвани в общия българо-румънски участък на р. Дунав чрез интерфейс към националната речна информационна система (RIS)” – DANRiSS, е финансиран по Програмата за трансгранично сътрудничество ИНТЕРРЕГ V-A Румъния-България 2014-2020 г.\n                    ", "date": "2018.02.22", "title": "Проверките на корабите по Дунав в обща българо-румънска информационна система"}
{"url": "http://www.monitor.bg/a/view/50613-100-%D0%BF%D1%80%D0%BE%D0%B8%D0%B7%D0%B2%D0%BE%D0%B4%D0%B8%D1%82%D0%B5%D0%BB%D0%B8-%D0%B8-%D0%BF%D1%87%D0%B5%D0%BB%D0%B0%D1%80%D0%B8-%D0%BD%D0%B0-%D0%B8%D0%B7%D0%BB%D0%BE%D0%B6%D0%B5%D0%BD%D0%B8%D0%B5%D1%82%D0%BE-bee-happy-expo/", "text": "\n                    Близо 100 производители на пчеларско оборудване, на мед и пчелни продукти се събират в зала „Конгресна“ на Двореца на културата и спорта във Варна за второто издание на изложението Bee Happy Expo. Събитието се организира с подкрепата на община Варна и ще се проведе от 1 до 4 март, съобщиха домакините. Целта на форума е да представи пред бранша на изложбена площ от 6 000 кв. м с 45 вътрешни и 50 външни зони, новите възможности за планиране и закупуване на оборудване и консумативи за наближаващия сезон.\n\nСред участниците са фирми и производители на пчеларско оборудване и консумативи от България, Китай, Мексико, Румъния, Гърция и Македония. Част от програмата предвижда лекции от експерти от България и чужбина, които ще представят пред широката си публика от любители и професионални пчелари най-новите разработки на препаратите за пчели, уреди за мониторинг на кошерите, както и възможностите за финансиране на проекти по различни оперативни програми на ЕС в помощ на пчеларството. Сред темите е и разработка на международна пчеларска платформа и ползите от създаването на сдружение между пчелари и производители на медоносни растения.\n                    ", "date": "2018.02.22", "title": "100 производители и пчелари на изложението Bee Happy Expo"}
{"url": "http://www.monitor.bg/a/view/57614-%D0%9F%D1%80%D0%B0%D0%B2%D1%8F%D1%82-%D0%BE%D1%89%D0%B5-%D1%81%D0%BE%D0%BD%D0%B4%D0%B0%D0%B6%D0%B8-%D0%B7%D0%B0-%D0%BD%D0%B5%D1%84%D1%82-%D0%B8-%D0%B3%D0%B0%D0%B7-%D0%B2-%D0%A7%D0%B5%D1%80%D0%BD%D0%BE-%D0%BC%D0%BE%D1%80%D0%B5/", "text": "\n                    В блоковете \"Хан Аспарух\" и \"Хан Кубрат\" ще се правят още сондажи за петрол и газ. За първия блок това ще бъде трети пореден сондаж, за втория - първи. Това каза председателят на Комисията по енергетика Делян Добрев на днешното заседание на комисията в парламента във връзка с отговора на депутатски въпрос към министър Теменужка Петкова.Депутатът Добрев уточни, че компанията \"Total\" (консорциумът между Total, OMV и Repsol) планира да извърши трети сондаж в блока \"Хан Аспарух\", който не е бил планиран в работната програма. Задължителни са били първите два сондажа, защото в началото намерението е било получаване за концесия за получаване на правата за проучване на блок \"Хан Аспарух\", но наскоро са заявили, че ще извършат и трети сондаж.Добрев припомни, че в края на 2016 г. от централата на Total в Париж са съобщили официално, че са открили нефт. Председателят на енергийната парламентарна комисия допълни, че за друг блок, в който се извършват проучвания - \"Хан Кубрат\", в работна програма на Shell е било предвидено да се извършат само т. нар. 3D сеизмика и проучване на документацията. В началото не се е планирало сондаж, защото той е бил оставен само като опция. \"Сега обаче разбираме, че планират евентуален сондаж, което означава, че те също са обнадеждени от геоложката информация, която са получили от 3D сеизмиката\", заяви Делян Добрев.Министърът на енергетиката Теменужка Петкова припомни, че от Total са поискали трето удължаване на сроковете за търсене в българския шелф на Черно море. По думите й руснаците също са започнали да проучват шелфа си в североизточната част на водния басейн.\n\n\n                    ", "date": "2018.02.22", "title": "Правят още сондажи за нефт и газ в Черно море"}
{"url": "http://www.monitor.bg/a/view/11332-%D0%97-%D0%BC%D0%BB%D1%80%D0%B4-%D0%BB%D0%B2-%D1%89%D0%B5-%D0%BD%D0%B8-%D1%81%D1%82%D1%80%D1%83%D0%B2%D0%B0-%D1%80%D0%B0%D0%B7%D0%B2%D0%B0%D0%BB%D1%8F%D0%BD%D0%B5%D1%82%D0%BE-%D0%BD%D0%B0-%D0%B4%D0%BE%D0%B3%D0%BE%D0%B2%D0%BE%D1%80%D0%B8%D1%82%D0%B5-%D1%81-us-%D1%86%D0%B5%D0%BD%D1%82%D1%80%D0%B0%D0%BB%D0%B8%D1%82%D0%B5/", "text": "Чакаме от ЕК становище дали скъпият ток от тецове не е неразрешена субсидия\n                    3 млрд. лв. неустойка ще трябва да плати България на собствениците на американските топло-електрически централи в Маришкия басейн при разваляне на договорите с тях. Това обясни днес след участието си в блиц контрола в ресорната комисия на парламента енергийният министър Теменужка Петкова.\n\n„Много се надявам да не се стигне до този сценарий“, подчерта тя. Министърът увери, че се вземат всички мерки, за да се постигне до взаимно изгодно и за двете страни решение. За нас е много важно да защитим нашия национален интерес. На тази база ще бъдат предоговаряни условията по договорите, а\n\n\n\nВ отговора си на въпрос на депутата Таско Ерменков относно казуса с американските тецове по време на заседанието на комисията Петкова припомни, че сигналът за нерегламентирана държавна помощ е подаден от бившата Държавна комисия по енергийно и водно регулиране и реално е срещу държавата, която е предоставила тази помощ. Това означава, че ако Европейската комисия се произнесе, че недопустима помощ има, България ще трябва да възстанови сумата на Брюксел, а след това може да заведе регресивен иск към самите инвеститори.\n\nСлед края на заседанието министърът обясни пред журналистите, че в момента се разработва\n\n\n\nкоито да бъдат платени на инвеститорите, за да бъде гарантирана тяхната инвестиция. Петкова обаче отказа да уточни за каква сума приблизително става дума.\n\nПо питане на депутата Иван Генов за съхранението на докараното оборудване на площадката в Белене министърът обясни, че се подготвя нов търг за изграждане на навеси, защото единственият участник, спечелил първата процедура, е отказал да изпълни обществената поръчка, тъй като материалите, които е трябвало да купи от Франция, поскъпнали драстично.\n\nНа въпрос на „Монитор“ дали има изоставане от реализацията на проекта за газовата връзка с Гърция, министърът обясни, че се надява в рамките на българското председателство да бъде даден и официалният старт на строителството на реверсивния газопровод към южната ни съседка. „Проектът за интерконектора с Гърция върви. Нищо не изостава\", отговори Петкова.\n                    ", "date": "2018.02.22", "title": "З млрд. лв. ще ни струва развалянето на договорите с US централите"}
{"url": "http://www.monitor.bg/a/view/23587-%D0%90%D0%B2%D1%81%D1%82%D1%80%D0%B8%D1%8F-%D0%BF%D0%BE%D0%B4%D0%B0%D0%B4%D0%B5-%D0%B8%D1%81%D0%BA-%D0%B2-%D0%A1%D1%8A%D0%B4%D0%B0-%D0%BD%D0%B0-%D0%95%D0%A1-%D1%81%D1%80%D0%B5%D1%89%D1%83-%D0%90%D0%95%D0%A6-%D0%9F%D0%B0%D0%BA%D1%882-%D0%B2-%D0%A3%D0%BD%D0%B3%D0%B0%D1%80%D0%B8%D1%8F/", "text": "\n                    Правителството на Австрия подаде иск в Общия съд на ЕС срещу решението на Европейската комисия да одобри отпускане на субсидии на Унгария за изграждането на два нови блока в атомната централа „Пакш-2“. Това съобщи вчера министерството на устойчивото развитие и туризма на Австрия, цитирано от ТАСС\n\nИскът срещу разширяването на АЕЦ-а е подаден от конституционната служба към австрийското министерство на правосъдието в Съда на Европейския съюз, се казва в съобщението на ведомството.\n                    ", "date": "2018.02.22", "title": "Австрия подаде иск в Съда на ЕС срещу АЕЦ “Пакш-2“ в Унгария"}
{"url": "http://www.monitor.bg/a/view/59930-%D0%9D%D0%A1-%D1%89%D0%B5-%D0%B8%D0%B7%D0%B1%D0%B8%D1%80%D0%B0-%D0%BE%D0%BC%D0%B1%D1%83%D0%B4%D1%81%D0%BC%D0%B0%D0%BD%D0%B0-%D1%81-%D1%8F%D0%B2%D0%BD%D0%BE-%D0%B3%D0%BB%D0%B0%D1%81%D1%83%D0%B2%D0%B0%D0%BD%D0%B5/", "text": "Общественият защитник ще разглежда жалби и срещу частници\n                    Омбудсманът ще се избира от НС с явно гласуване. Това решиха депутатите при приемането на второ четене на промените в Закона за омбудсмана. Предложението бе подкрепено от 105 от депутатите, 30 се въздържаха, а 30 бяха против.Досега вотът за обществения защитник бе таен. От БСП настояваха да остане старата разпоредба, като социалистът Жельо Бойчев каза, че така Мая Манонова никога не би била избрана за омбудсман от мнозинството в НС, въпреки че е добър омбудсман. Въвежда се явно гласуване  и при процедурата за избор на заместник-омбудсман. а към изискванията за заемане на длъжността е добавено изискване за предишен опит в областта на правата на човека.В закона за предвиждат и повече права за омбудсмана. Занапред обществения защитник ще се застъпва за всички права и свободи на гражданите, независимо дали са нарушени от публичноправни или частни субекти.  В мотивите бе записано, че една голяма част от жалбите са именно срещу представители на частния сектор.Изрично е записано, че омбудсманът не само защитава, но и насърчава основните права и свободи. Промяната е във връзка с правомощието на омбудсмана да отправя препоръки и предложения до МС и до НС за подписване и ратифициране на международни актове в областта на правата на човека. Целта е предварително запознаване на омбудсмана с проектите, за да може при необходимост да представя становище.\n\n\n                    ", "date": "2018.02.22", "title": "Парламентът ще избира омбудсмана с явно гласуване"}
{"url": "http://www.monitor.bg/a/view/61550-%D0%91%D0%B0%D0%B1%D0%B0-%D0%9D%D0%B0%D0%B4%D1%8F-%D1%81%D1%82%D0%BE%D0%B8-%D0%BD%D0%B0-%D1%81%D1%82%D1%83%D0%B4%D0%B5%D0%BD%D0%BE-%D0%BF%D0%B0%D0%B4%D0%BD%D0%B0%D0%BB%D0%B8-%D0%B9-%D0%BA%D0%BE%D0%BC%D0%B8%D0%BD%D0%B8%D1%82%D0%B5/", "text": "Епицентърът на 10 км под село Крумово между областния град и Асеновград\n                    „Вярваща съм. Помолих се на Господ повече да не продължава този ужас. За нас, старците, е ужас. Ние нито можем да избягаме навън, нищо….Лежим си”. Думите са на самотно живеещата 88-годишна Надя Щерева от пловдивското село Крумово, чиято къща е единствената пострадала от силното земетресение в нощта на 22 февруари т.г. Според Европейския сеизмологичен център трусът е бил със сила 4,6 по Рихтер на 14 километра дълбочина и е усетен в 1,41 часа българско време. Регистриран е на 19 км югоизточно от Пловдив и на 2 км в северна посока от Асеновград, което определя село Крумово като епицентър на земетресението.И баба Надя, и останалите й съселяни от Крумово изкарали безсънна нощ, припомняйки си събития отпреди 16 години. Тогава земетресение със сила 4,3 по Рихтер удари Крумово, но тъй като продължило по-дълго време, щетите били повече. На половината село през 2002г. бяха изпопадали комините, имаше пропукани къщи и народът масово се изнесе да спи по дворните си оранжерии. За разлика от преди години, последното земетресение продължило много кратко време. Люляло само около 10-20 секунди, но въпреки това местните хора настръхнали. Някои не спали цяла нощ от притеснение, като възрастната Надя Щерева. И през 2002г., и сега комините на къщата паднали. „Помня го земетресението от 2002г. Тогава дори тухлите от комините ми бяха изпопадали, а сега само керемидите на два от комините виждам, че са срутени”, казва пенсионерката. Внукът й работи в Англия, а правнучката й е студентка в Пловдив и често ходи да наглежда баба Надя, която обаче стои на студено. Притеснява се да си запали печката, за да не би падналите керемиди да са запушили комините и да върнат отровния пушек в стаичката й. Пенсионерката успяла да отиде до кметството и да каже на кметицата на Крумово Румяна Самоковарева за случилото се. „Това е единственият сигнал, който сме получили за щети в селото. Ще се свържа с кмета на община „Родопи” Пламен Спасов, за да преценим как да помогнем на възрастната жена”, каза за Агенция Монитор Самоковарева.Хората от високите блокове в съседния Асеновград също не са спали от страх. След труса живущ на 10-тия етаж в блок 5/8 на ул. „Георги Ковачев” 3 в града се изнесъл на хотел и пожелал да му дадат стая на нисък етаж, разказа съседката му Руслана Хаджийска. Тя и нейното семейство не са излизали навън, но други техни комшии след труса се облекли и излезли пред блока. Останали навън около половин час и заради лошото време – дъжд, студ и вятър, се намръзнали и се прибрали по домовете си.„Бях будна и изведнъж чух силен тътен. Все едно бомба идваше от квартал „Горни Воден”. Секунда след това земята се разлюля. Казах си:”оле, какво става?” и докато си го помисля, спря”, разказва Станка Панайотова от Асеновград. На хора от високите етажи изпопадали картините на земята, а стъклата на секциите им дрънкали зловещо.„Нашият блок направо скърцаше. Добре че продължи много кратко”, разказаха с усмивки 81-годишният Методи Христов и приятелят му Димитър Василевски на 72г., които живеят на ул. „Книжна фабрика” 1 в Асеновград. „Към 2-3 часа не можахме след земетресението да заспим от стрес”, обяснява и Стоян Иванов от съседния висок блок. Младата майка Яна Узунова, която им е съседка, изобщо не излязла навън със семейството си. Предните три нощи синът й Николай не можел да спи и в нощта на труса и детето спяло здраво, и майката. Яна обаче се събудила от люшкането и най-вече от тракането на играчка, завързана над кошарата на сина й. Погледнала детето си, видяла, че то спи дълбоко и се отказала да го буди, за да бягат навън.Трусът бил хоризонтален и освен в Асеновград, се усетил и в Пловдив. „Разлюля ни страшно силно, но за кратко. Изпопадаха картините от стената на пода, чашите в кухнята дрънчаха, леглото се люлееше все едно е в бурно море. Изобщо не успях да заспя от стрес чак до 4 часа сутринта”, разказа Петър Илиев, който живее на 8-ми етаж в блок в кв. „Кючук Париж”. Големи щети и разрушени сгради от последния трус в Пловдив и региона няма.След преживения през нощта стрес, на сутринта пловдивчани взеха на майтап земетресението. Най-масово споделяният пост в социалните мрежи бе свързан с концерта на примата на българската естрада Лили Иванова, който бе вечерта на 21 февруари. „Концертът на Лили Иванова направо разлюля Пловдив”, се гъбаркаха пловдивчани. Други споделяха колко са се притеснили  как не са успели да заспят през цялата нощ, а трети, които живеят на етажи над 10-ти, обясняваха, че при тях земетресението продължило до сутринта.\n\n\n                    ", "date": "2018.02.22", "title": "Баба Надя стои на студено, паднали й комините"}
{"url": "http://www.monitor.bg/a/view/87617-%D0%90%D0%BB%D0%B5%D0%BA%D1%81%D0%B0%D0%BD%D0%B4%D1%8A%D1%80-%D0%A7%D0%B0%D0%BA%D0%B0%D0%BB%D1%81%D0%BA%D0%B8-%D0%B2%D1%80%D0%B5%D0%BC%D0%B5%D0%BD%D0%BD%D0%BE-%D1%89%D0%B5-%D0%BE%D0%B3%D0%BB%D0%B0%D0%B2%D0%B8-%D0%A2%D0%BE%D0%BF%D0%BB%D0%BE%D1%84%D0%B8%D0%BA%D0%B0%D1%86%D0%B8%D1%8F/", "text": "\n                    Бившият директор на Общинска банка и на Българската банка за развитие Александър Чакалски временно ще оглави „Топлофикация – София“. Това реши Столичният общински съвет с мнозинство.До рокадата се стигна, защото досегашния шеф на дружеството Георги Беловски поискал да бъде освободен от поста. Като мотив той е посочил лични причини. Пред години той също отиде в „Топлофикация“ след като оглавяваше общинския трезор. СОС реши Чакалски да поеме столичното парно до провеждане на конкурс за мястото.\n\n\n                    ", "date": "2018.02.22", "title": "Александър Чакалски временно ще оглави „Топлофикация“"}
{"url": "http://www.monitor.bg/a/view/17290-%D0%A2%D1%80%D0%B8-%D0%B1%D1%8A%D0%BB%D0%B3%D0%B0%D1%80%D1%87%D0%B5%D1%82%D0%B0-%D1%81%D1%82%D0%B0%D0%BD%D0%B0%D1%85%D0%B0-%D1%88%D0%B0%D0%BC%D0%BF%D0%B8%D0%BE%D0%BD%D0%B8-%D0%B2-%D0%91%D0%B0%D0%BD%D0%BA%D0%BE%D0%BA/", "text": "\n                    Трима малки математици от България, участници в международната олимпиада в Тайланд ще се завърнат по домовете си със специалните шампионски  купи , съобщи координаторът на отбора ни Любомир Любенов. Финалът на престижното съревнование, в което участват 1 500 ученици от 12 страни се проведе на 21 февруари в Банкок, родният тим включваше 48 момчета и момичета от  подготвителен до 12-и клас .Победители са  Мартин Цветомиров Матов от 40 детска градина в София; Йордан Емилов Стоянов от Начално училище „Т. Влайков” - Пирдоп и  Ясен Пенчев от ПМГ - Габрово .Техни първи подгласници са Рая Бонева от подготвителна група на училище „Света София”- София и Давид Цаков от шести клас на Софийска МГ,  а втори подгласници са Мина Недева от втори клас и Алек Ангелов четвърти клас на столичното„ Света София”- София;  петокласничката Демира Недева от  МГ - Пловдив и Радостин Железчев , шестокласник от софийската МГ.Родният тим ще се завърне с 19 златни, 19 сребърни и 9 бронзови медала във всички те общо 11 възрастови групи\n\n\n                    ", "date": "2018.02.22", "title": "Три българчета станаха  шампиони по математика в Банкок    "}
{"url": "http://www.monitor.bg/a/view/59070-%D0%A1%D0%BC%D0%B5%D1%82%D0%BD%D0%B0%D1%82%D0%B0-%D0%BF%D0%B0%D0%BB%D0%B0%D1%82%D0%B0-%D1%89%D0%B5-%D0%BF%D1%80%D0%BE%D0%B2%D0%B5%D1%80%D1%8F%D0%B2%D0%B0-%D1%85%D0%B0%D1%80%D1%87%D0%BE%D0%B2%D0%B5%D1%82%D0%B5-%D0%BD%D0%B0-%D0%9C%D0%A1/", "text": "\n                    Сметната палата ще проверява допълнителните харчове на кабинета, които не са били разписани в бюджета. Това гласуваха единодушно депутатите в парламента, като със 140 гласа „за“ решиха Сметната палата да направи одит на всички разходи и трансфери, реализирани с постановления на Министерски съвет.\n\nПредложението за това беше на БСП, а депутатите го подкрепиха без каквито и да било дебати. ГЕРБ обявиха предварително, че ще подкрепят такъв одит, тъй като няма от какво да се притесняват.В началото на февруари БСП поискаха да се проверят харчовете за периода от 10 май 2017 година до 31 януари 2018 година. Става дума за парите за полицаите, за БАН, за Софийския университет и други, като според социалистите сумата е над 2,5 млрд. лева.\n                    ", "date": "2018.02.22", "title": "Сметната палата ще проверява харчовете на МС"}
{"url": "http://www.monitor.bg/a/view/67406-%D0%90%D0%BD%D0%B3%D0%BB%D0%B8%D0%B9%D1%81%D0%BA%D0%B0%D1%82%D0%B0-%D0%B8-%D0%9C%D0%B0%D1%82%D0%B5%D0%BC%D0%B0%D1%82%D0%B8%D1%87%D0%B5%D1%81%D0%BA%D0%B0%D1%82%D0%B0-%D0%B2-%D0%A0%D1%83%D1%81%D0%B5-%D0%B2%D1%80%D1%8A%D1%89%D0%B0%D1%82-%D1%81%D1%82%D0%B0%D1%80%D0%B8%D1%82%D0%B5-%D1%81%D0%B8-%D0%B8%D0%BC%D0%B5%D0%BD%D0%B0/", "text": "Без думата „профилирана“ в наименованията им\n                    Две елитни гимназии в Русе връщат старите си имена. През следващата учебна година те ще се наричат отново Английска езикова гимназия „Гео Милев“ и Математическа гимназия „Баба Тонка“, а не както през последните две години Профилираната английска гимназия „Гео Милев“ и Профилираната математическа гимназия „Баба Тонка“. Решението бе взето на днешното заседание на местния парламент, на което бе гласувано предложението на двамата директори за връщане на имената, с които училищата са добили популярност през половинвековното си съществуване.\n\nВ мотивите си ръководителите сочат, че старите имена са познати и свидни на поколенията, които са се обучавали в двете училища, и на обществеността, която е допринасяла и се е радвала на успехите им. Освен това новите абревиатури ПАГ и ПМГ често се разчитали погрешно. Съществувала и наредба, съгласно която думата „профилирана“ може да не се съдържа в името на школото, когато еднозначно е посочено някое допълнително означение като „английска“ или „математическа“.\n\nИмената на двете гимназии бяха променени на 1 август 2016 г., когато влезе в сила новият Закон за предучилищно и училищно образование.\n\nАнглийската гимназия „Гео Милев“ в Русе е първото езиково училище в Северна България. Неин възпитаник е носителят на технологичен „Оскар“ Владимир Койлазов, както и десетки дипломати, пръснати из целия свят. Математическата гимназия „Баба Тонка“ пък е завършила Мариана Коцева, която стана първата жена, оглавила европейската статистическа служба „Евростат“.\n                    ", "date": "2018.02.22", "title": "Английската и Математическата  в Русе връщат старите си имена"}
{"url": "http://www.monitor.bg/a/view/52835-%D0%91%D0%B8%D0%B1%D0%BB%D0%B8%D0%BE%D1%82%D0%B5%D0%BA%D0%B0-%D0%B1%D1%80%D0%B0%D0%BD%D0%B4%D0%B8%D1%80%D0%B0-%D0%B1%D1%83%D1%81-%D1%81-%D0%BB%D0%B8%D0%BA%D0%BE%D0%B2%D0%B5%D1%82%D0%B5-%D0%BD%D0%B0-%D0%BA%D0%BB%D0%B0%D1%81%D0%B8%D1%86%D0%B8/", "text": "\n                    \n\n\n\n\n\n\n                    ", "date": "2018.02.22", "title": "Библиотека брандира бус с ликовете на класици"}
{"url": "http://www.monitor.bg/a/view/19308-%D0%93%D0%95%D0%A0%D0%91-%D0%B8-%D0%91%D0%A1%D0%9F-%D0%B2-%D1%81%D0%BF%D0%BE%D1%80-%D0%B7%D0%B0-%D0%BE%D0%B3%D1%80%D0%B0%D0%B4%D0%B0%D1%82%D0%B0-%D0%BD%D0%B0-%D0%B3%D1%80%D0%B0%D0%BD%D0%B8%D1%86%D0%B0%D1%82%D0%B0/", "text": "\n                    Депутатите от ГЕРБ и БСП влязоха в спор за оградата по границата и нейната поддръжка. Повод се оказаха последните предложени промени в Закона за обществените поръчки. Както „Монитор“ вече писа, освен изграждането, ремонтът и поддръжката на преградното съоръжение също няма да минава през публичен търг, а чрез пряко договаряне.От БСП определиха това като тревожно и видяха в него опит на мнозинството да прикрият нередност при строежа и качеството на оградата, а корупцията да продължи. Именно затова лидерът на БСП Корнелия Нинова настоя тези поправки да бъдат изтеглени спешно, като обяви, че социалистите ще гласуват против при разглеждането на текстовете в зала в петък.На свой ред ГЕРБ отрекоха тези твърдения, а шефът на ПГ на ГЕРБ Цветан Цветанов обясни, че БСП се възползват от всяка възможност за упреци. Единствена цел на поправките обаче била да има бързина при възстановяването при компрометирани участъци, както и при умишлен пробив, така и след бедствия. Така по думите на Цветанов се избягва пък другото тълкуване, което биха направили от БСП. Според него ако се спазва сегашната процедура, ремонтът би отнел месеци или дори половин година, особено ако някой обжалва. „Тогава те ще кажат ето оградата е компрометирана и не възпрепятства преминаването на хора“, каза той. Законодателството не се прави, за да се създадат начини за корупционни практики, заяви още Цветанов. „Оградата вече е завършена. Възникват въпроси с неговата поддръжка и с възстановяване щетите по него. По тази причина, трябва да се обезпечи поддръжката. Предложението за промяна в закона е една дума и един съюз – добавя се изразът „и поддръжката”., обясни на свой ред шефът на правната комисия Данаил Кирилов, който е един от вносителите на предложението. По думите му то е обявено достатъчно прозрачно. Той припомни, че текстовете вчера са обсъждани на правна комисия и са се харесали на всички колеги. На заседанието са присъствали и областните управители на Бургас, Ямбол и Хасково. Предварителният финансов надзор пък ще е гаранцията, че областните шефове няма да злоупотребяват при избора на фирми за поддръжката, стана ясно още от думите на Кирилов.„ Целта е да се даде възможност за адекватна реакция за най-близката държавна институция\", каза още той. Поправките ще бъдат внесени за обсъждане в пленарна зала в петък, като извънредна точка. Двамата коментираха и писмото от страна на прокуратурата, че още през декември е образувано досъдебно производство относно изграждането на оградата, заради сменения за нарушения. Според Кирилов обаче няма достатъчно данни за образуване на досъдебно производство.  „Който е нарушил закона и бъде установено това, то ток ще си понесе съответната отговорност“, каза Цветанов и припомни колко висока е оценката на всички евроинституиции за оградата.\n\n\n                    ", "date": "2018.02.22", "title": "ГЕРБ и БСП в спор за оградата на границата"}
{"url": "http://www.monitor.bg/a/view/26865-%D0%A2%D1%80%D1%83%D1%81%D1%8A%D1%82-%D1%81%D0%BA%D1%8A%D1%81%D0%B0-%D0%BC%D0%B0%D0%B3%D0%B8%D1%81%D1%82%D1%80%D0%B0%D0%BB%D0%B5%D0%BD-%D0%B2%D0%BE%D0%B4%D0%BE%D0%BF%D1%80%D0%BE%D0%B2%D0%BE%D0%B4-%D0%B2-%D0%9F%D0%BB%D0%BE%D0%B2%D0%B4%D0%B8%D0%B2/", "text": "\n                     е скъсало магистрален водопровод по ул. „Даме Груев” в отсечката  от  бул. „Кукленско шосе” до ул. „Братя Бъкстон“ в Пловдив, съобщиха от ОП „Организация и контрол на транспорта”. Оттам уточниха, че заради скъсания водопровод се променя, от 9 до 17 часа в четвъртък, движението на градските рейсове.По време на земетресението кметът на Пловдив Иван Тотев е гледал футболния мач между Севиля и Манчестър Юнайтед. „Тъкмо свърши мачът. Аз бях за Севиля, нали се побратимихме с тях и гледах да видя кмета някъде там на трибуната, тъкмо си легнах спокойно и изведнъж се разтресе. Естествено, веднага потърсих информация. Чух се със зам.-кмета Златин Велев”, разказа градоначалникът. Той веднага е потърсил информация в новинарските сайтове и е разбрал, че земетресението е било със сила около 4,7 до около 5 по Рихтер. „Стана ясно, че е силно земетресение, но в никакъв случай животозастрашаващо. По-късно стана ясно, че водопроводът по ул. „Даме Груев” се е скъсал заради земетресението. От друга страна той е бил вече и доста стар. Мъничко му е трябвало, за да се скъса. Най-вероятно той вече си е бил в лошо състояние, но до края на деня ще бъде поправен. Надяваме се повече да не се случват такива неща. Важното е да няма паника. И ако има указания от Гражданска защита, хората да ги изпълняват”, обясни Тотев.Благодарствен молебен, че няма жертви и щети от силното земетресение, ударило Пловдив и околията, ще отслужи пловдивският митрополит Николай, съобщиха пък от митрополията. Началният час на богослужението е 18 часа на 22 февруари в храм „Свети Николай Чудотворец” в кв. „Христо Смирненски”. Благодарственият молебен ще бъде заради това, че Господ е проявил милост към жителите на Пловдив и съседните населени места, като ги е запазил невредими.\n\n\n                    ", "date": "2018.02.22", "title": "Трусът скъсал магистрален водопровод в Пловдив, митрополит Николай служи молебен (ОБНОВЕНА)"}
{"url": "http://www.monitor.bg/a/view/41699-%D0%92%D0%B8%D1%81%D1%8F%D1%89%D0%B8%D1%82%D0%B5-%D0%BA%D0%B0%D0%B1%D0%B5%D0%BB%D0%B8-%D0%B7%D0%B0-%D0%B8%D0%BD%D1%82%D0%B5%D1%80%D0%BD%D0%B5%D1%82-%D0%B8-%D1%82%D0%B2-%D0%B2-%D0%BC%D0%B0%D0%BB%D0%BA%D0%B8%D1%82%D0%B5-%D0%BA%D0%B2%D0%B0%D1%80%D1%82%D0%B0%D0%BB%D0%B8-%D0%BE%D1%81%D1%82%D0%B0%D0%B2%D0%B0%D1%82/", "text": "\n                    Гледката в малките квартали с висящи кабели за телевизия и интернет по стълбовете, ще се запази. Тази възможност дава новия Закон за електронните съобщителни мрежи и физическата инфраструктура, който депутатите окончателно гласуваха на второ четене. Промените бяха подкрепени с 91 гласа „за“, само 33 \"против\" и 7 \"въздържали се\".В закона е записано, че кабелните електронни съобщителни мрежи ще се разполагат подземно, както е и сега в закона за електронните съобщения. Сега обаче се разширява кръга от изключения кога кабелите за нета могат да се поставят във въздуха. Така към неурбанизираните територии и малките населени места до 10 000 души, се добавят и квартали и части от квартали с над 10 000 жители. За последните обаче това ще важи, ако няма подземна инфраструктура на някой мрежов оператор и е налична стълбовна мрежа на съответния телеком.БСП бяха против и обявиха, че така нито един мобилен оператор няма да има интерес да инвестира и да изгради подземна инфраструктура и отново поискаха всички кабели в големите градове да останат под земята. „Гласувайте за красотата, гласувайте за естетиката, гласувайте за бъдещето“, обясни Таско Ерменков от БСП. Георги Свиленски пък обясни, че така не само в малките населени места, но и из цяла София ще изникнат висящи кабели по улиците. „Вече в Младост, Надежда, Люлин ще започнат да си пускат кабелите от блок до блок, от вход до вход“, обясни той. ДПС пък предложи да се даде поне 5-10 години гратисен период , така че всички оператори да сложат кабелите си под земята.На свой ред от ГЕРБ и Обединени патриоти обясниха, че става дума само за квартали с ниско застрояване и когато няма подземна инфраструктура, от където кабелите да минат. Светослав Иванов от ГЕРБ обясни, че иначе над 20 населени места около София и Пловдив ще останат без кабелна телевизия и интернет и изброи част от тях – Суходол, Бенковски, Орландовци, Враждебна, Горна Баня, Драгалевци, Световарачане и други. Юлиян Ангелов от патриотите пък обвини БСП и ДПС, че искат да лишат малките доставчици от бизнеса им и всъщност лобират за големите играчи в този бранш. По думите му така жителите на тези малки квартали и населени места ще сложат сателитни чинии и така „ще стане като марс“.Не се допуска кабелите да са въздушно разположени в селища с национално значение или места, обявени за резервати с историческо, археологическо, етнографско или архитектурно значение, е записано още в закона. Министерски съвет по предложение на транспортния министър ще определя правилата за разполагане и демонтаж на електронни съобщителни мрежи.\n\n\n                    ", "date": "2018.02.22", "title": "Висящите кабели за интернет и тв в малките квартали остават"}
{"url": "http://www.monitor.bg/a/view/83925-%D0%9C%D0%B8%D0%BD%D0%B8%D1%81%D1%82%D1%8A%D1%80-%D0%93%D0%BE%D1%80%D0%B0%D0%BD%D0%BE%D0%B2-%D0%B8%D1%81%D0%BA%D0%B0-%D0%BE%D0%B1%D1%8F%D1%81%D0%BD%D0%B5%D0%BD%D0%B8%D0%B5-%D0%BE%D1%82-%D1%88%D0%B5%D1%84%D0%B0-%D0%BD%D0%B0-%D0%9D%D0%97%D0%9E%D0%9A/", "text": "\n                    Финансовият министър Владислав Горанов е поискал обяснение за драснично разминавания в сметките на Националната здравноосигурителна каса. Това е станало с негово писмо до касата, съобщи БНР.В писмото се казвало, че просрочените задължения на НЗОК към чужди здравни институции са 133,6 млн. лв. към края на януари, а в писмото до Народното събрание сумата е над 190 млн. лева. До края на годината се очаква те да надхвърлят 207 млн. лева.Според Горанов, разминаването може да се установи от Държавната финансова инспекция, но ако управителят на касата проф. Камен Плочев не може да даде обяснение, това означава, че е налице сериозно нарушаване на финансовата дисциплина.\n\n\n                    ", "date": "2018.02.22", "title": "Горанов иска обяснение от шефа на НЗОК "}
{"url": "http://www.monitor.bg/a/view/27635-100-000-%D0%BF%D0%B5%D0%BD%D1%81%D0%B8%D0%BE%D0%BD%D0%B5%D1%80%D0%B8-%D0%BF%D0%BE-%D0%B1%D0%BE%D0%BB%D0%B5%D1%81%D1%82-%D0%BF%D1%80%D0%BE%D0%B4%D1%8A%D0%BB%D0%B6%D0%B0%D0%B2%D0%B0%D1%82-%D0%B4%D0%B0-%D1%80%D0%B0%D0%B1%D0%BE%D1%82%D1%8F%D1%82/", "text": "Няма да спират парите за старини, ако степента на работоспособност се повиши\n                    Около 100 000 хора с инвалидни пенсии продължават да работят, независимо от заболяването си. Това заяви министърът на труда и социалната политика Бисер Петков на заседание на ресорната комисия в парламента. „272 454 от хората, които получават инвалидни пенсии, са в работоспособна възраст. Официална статистика за броя на работещите няма, но според нас са около 100 000“, обясни Петков.По данни на Националния осигурителен институт (НОИ) в края на деветмесечието на миналата година над 380 000 българи получават инвалидна пенсия. Само през 2017 година работа заради болежки са прекъснали 25 638 души. Така всеки трети пенсионирал се през миналата година се оказва с инвалидна пенсия.В края на октомври социалното министерство представи Концепцията за реформиране на системата за експертиза на работоспособността, на база на която ще се отпускат инвалидни пенсии. Предвижда се хората с болежки да преминават през две комисии - медицинска и социална. При първата ще се определя степента на увреждане на служителите, а при втората ще се издава експертиза на работоспособността т.е. ще се определя дали служителите могат да продължат да работят, въпреки заболяването си.Новата концепция притесни хората с увреждания, защото при регулярните преосвидетелствания от ТЕЛК може да се окаже, че могат да работят, което би довело до спиране на инвалидната им пенсия. „На този етап концепцията не предвижда пенсиите да се спират“, обясни социалният министър.Депутатът от БСП Михаил Христов заяви, че подготвяната реформа няма да улесни нито на хората с увреждания, нито на лекарите. „Хората имат нужда от работа и помощни средства. Вместо да се дават 50 млн.лв. годишно за помощни средства, нека с тези пари се направи фабрика, в която хората да произвеждат медицинските изделия“, заяви Христов.Шефът на Агенцията за хора с увреждания Минчо Коралски пък обясни, че работодателите нямат интерес към програмите, стимулиращи наемането на инвалиди. „Не кандидатстват, защото има защита от уволнение на работниците с увреждания. Тази закрила беше създадена за тези, които са се инвалидизирали на работното си място, но се прехвърли върху всички работници с увреждания“, обясни Коралски. Той припомни, че заради злоупотреби от регистъра на търговци на медицински изделия са били заличени 80 фирми, които вместо ортопедични обувки продавали на нуждаещите се обикновени.\n\n\n                    ", "date": "2018.02.22", "title": "100 000 пенсионери по болест продължават да работят"}
{"url": "http://www.monitor.bg/a/view/71292-%D0%A5%D0%BE%D1%80%D0%B0%D1%82%D0%B0-%D0%BD%D0%B0-%D0%92%D0%B0%D1%81%D0%B8%D0%BB%D0%B5%D0%B2-%D1%81%D0%BF%D0%B5%D0%BA%D1%83%D0%BB%D0%B8%D1%80%D0%B0%D1%82-%D1%81-%D1%85%D0%BE%D0%B4%D0%B0-%D0%BF%D0%BE-%D0%BA%D0%B0%D0%B7%D1%83%D1%81%D0%B0-%D0%9C%D0%B0%D0%B3%D0%BD%D0%B8%D1%82%D1%81%D0%BA%D0%B8/", "text": "\n                     Твърденията, лансирани от Радосвета - дъщерята на банкера-беглец Цветан Василев, и медиите от Фабриката за фалшиви новини на задкулисието, че скоро се очаквали резултати по иска, внесен по акта „Магнитски“ от подсъдимия за източването на милиарди от КТБ бивш мажоритарен собственик на трезора, в най-добрия случай са спекулации, а в най-лошия – дори фалшификации. Това става ясно от позиция на Нейтан Хохман от международната адвокатска кантора „Morgan, Lewis & Bockius LLP“, изпратена в отговор на запитване на “Телеграф” и Агенция „Монитор“.Кантората, която е една от най-реномираните в световен мащаб с офиси в 30 страни и 2000 юристи, се зае със защитата на позицията на депутата от ДПС и наш издател Делян Пеевски по внесения срещу него иск от Василев. Хохман, който е бивш федерален прокурор, е главен адвокат по случая, като наш екип се обърна към него с молба за коментар на информацията, публикувана от обвиняемата за пране на пари Радосвета Василев в „Туитър“ преди месец, че според наетата от банкера-беглец кантора JWI в момента Държавният департамент разглеждал жалбата и „скоро се очакват резултати“. Постът веднага беше публикуван от три от основните рупори на манифактурата за клевети на олигархията – „Фрогнюз“, „Дневник“ и Медиапул, като целта на статиите бе да внушат, че се очаквал резултат в полза на банкера-беглец. От отговорите на Хохман обаче става ясно, че това не само че няма как да е истина, но и няма как да се знае дори дали изобщо искът е разглеждан.„Публикациите внушават, че поддръжници на Василев, а може би авторът или авторите им, са се сдобили с вътрешна информация относно дейности на Държавния департамент, представляващи класифицирана информация. Това означава, че статиите най-вероятно са изфабрикувани в най-лошия случай, а в най-добрия – представляват спекулация“, категоричен е Хохман и подчертава, че американските юристи, които работят по случаи по програмата за санкции към Държавния департамент са много добре запознати с факта, че служители на Държавния департамент не могат да обсъждат който и да било аспект от работата им по програмата. Нито с хора, срещу които е внесен иск, нито с лица, внесли жалба по Глобалния закон „Магнитски“. „Де факто дори фактът дали конкретно лице е проверявано с цел налагане на санкции или не е класифицирана информация. Причината е, че дори информации, че името му е разглеждано, би могло да опетни репутацията му и затова се считат за строго секретни от страна на Държавния департамент“, разяснява Хохман и допълва: „С процедурите по разглеждане на предложения за налагане на санкции се занимават ограничен брой хора от Държавния департамент. Малко вероятно е тези служители да рискуват работата си и наказателно преследване, като говорят с журналист, още по-малко с непознат за тях журналист от незнайно издание, за висящи случаи. Ето например – преди да бъде обявен наскоро публикуваният списък на руските олигарси по чл. 241 от Закона за противодействие на противниците на Америка, не изтече в медиите каквато и да било информация за него. Да си мислиш, че някой би третирал процедура по Глобалния закон „Магнитски“ с по-малка строгост и суровост, би било обидно за самите служители, участващи в тези процедури“. Хохман е категоричен, че служителите, занимаващи се с тези казуси, със сигурност не биха дали информация на „лобисти, които са били платени, за да говорят в полза на иска и които са ангажирани в широка PR кампания за опетняване на човека, срещу когото е насочен той“. „Така че е далеч по-вероятно информацията да е била изфабрикувана специално, за да нанесе щета и да навреди още повече на мишената на кампанията им“, обобщава адвокатът.\n\n\n                    ", "date": "2018.02.22", "title": "Хората на Василев спекулират с хода по казуса „Магнитски“"}
{"url": "http://www.monitor.bg/a/view/21803-%D0%9C%D0%B0%D0%B9%D0%BA%D0%B0%D1%82%D0%B0-%D1%85%D1%80%D0%B0%D0%BD%D0%B5%D0%BB%D0%B0-%D0%B1%D0%BB%D0%B8%D0%B7%D0%BD%D0%B0%D1%86%D0%B8%D1%82%D0%B5-%D0%BE%D1%82-%D0%9F%D0%BB%D0%BE%D0%B2%D0%B4%D0%B8%D0%B2-%D1%81-%D0%B2%D0%B0%D1%80%D0%B5%D0%BD-%D0%BE%D1%80%D0%B8%D0%B7-%D0%B4%D0%B5%D1%86%D0%B0%D1%82%D0%B0-%D0%B8%D0%BC%D0%B0%D0%BB%D0%B8-%D0%94%D0%A6%D0%9F/", "text": "\n                    Майката на близнаците Стефан и Габриела Иванка Стефанова ги хранела предимно с варен ориз, а понякога им е давала течен шоколад и пилешко месо. Това признала тя пред социалните, които в сряда следобед са успели да се свържат с нея, разказа шефката на „Социално подпомагане” в Пловдив Надя Танева. Срещата с майката е станала със съдействието на полицията. Иванка отричала да е тормозила физически децата си и казала, че се грижела за тях, както може. На въпроси защо е хранила децата само със сварен ориз се оправдала с финансови причини, тъй като имала кредит и други парични проблеми. Стефанова е получавала детски надбавки, заради които миналия март последно е потърсила личния лекар на децата си д-р Янко Трифонов. Преди това той й е звънял настойчиво, тъй като на близнаците трябвало да постави последната четвърта ваксина „Пентаксим”. Иванка обаче не си е вдигала телефона и го е потърсила чак, когато й потрябвала бележка за пред социалните, че всички ваксини на малките са бити. Личният лекар е установил, че близнаците имат лека форма на ДЦП, когато те били на около 5-6 месеца. Те имали малко по-забавено развитие от останалите деца на тяхната възраст. Не успявали да си вдигат главичките, нито да седнат. Джипито им дал направление за детски невролог, но родителите не успели да ги заведат навреме и направлението изгоряло. Наложило се след това личният лекар да им издава ново направление. До първата им година Иванка редовно ги водела на лекар и още тогава медикът установил, че теглото на близнаците се доближава до долната граница, но изобщо не се усъмнил, че нещата с обгрижването им не са наред.\n\nИванка Стефанова бе арестувана на 18 февруари вечерта, когато завела децата си в Спешното приемно отделение на УМБАЛ „Свети Георги”. Състоянието на Стефан било изключително тежко. Момченцето било изпаднало в дълбока кома след удар по главата. Лекарите се усъмнили, че децата са пребити и подали сигнал в полицията. Пред разследващите майката твърдяла, че тежък гипсов орнамент от картина е паднал върху момченцето. Тя била задържана, но след 24 часа била освободена от ареста без да й бъдат повдигнати обвинения. Въпреки това срещу нея тече досъдебно производство заради окайващия и изключително занемарен вид на малчуганите. \n                    ", "date": "2018.02.22", "title": "Майката хранела близнаците от Пловдив с варен ориз, децата имали ДЦП"}
{"url": "http://www.monitor.bg/a/view/52810-%D0%94%D0%B0%D1%80%D0%B8%D1%82%D0%B5%D0%BB-%D0%B4%D0%B0%D0%B2%D0%B0-20-%D0%BA%D0%B8%D0%BB%D0%B0-%D0%B7%D0%BB%D0%B0%D1%82%D0%BE-%D0%B7%D0%B0-%D0%9F%D0%B0%D1%82%D1%80%D0%B8%D0%B0%D1%80%D1%88%D0%B8%D1%8F%D1%82%D0%B0-%D0%BD%D0%B0-%D0%A6%D0%B0%D1%80%D0%B5%D0%B2%D0%B5%D1%86/", "text": "\n                    Анонимен дарител е дал 20 кг злато за позлатяването на купола за Патриаршеската църква на крепостта Царевец във Велико Търново. Това съобщиха от Инициативен обществен комитет „Асеневци”. Самото позлатяване ще струва 600 хил. лв., осигурени също от дарители. В тези пари са включени и разходите за ремонт на покрива на храма. Цялата операция ще продължи три месеца и ще бъде извършена от екипа, извършил позлатяването и на храм паметника „Александър Невски” в София и на църквата в село Шипк, Казанлъшко. Експертният съвет по устройството на територията в търновската община вече е одобрил проекта. Чака се само подписът на кмета инж. Даниел Панов.\n\nОт Комитет „Асеневци” съобщиха и за още два свои амбициозни проекта, които са си поставили за цел да реализират през следващите 2 години. Единият от тях е за вдигане на 15-метров паметник на цар Ивайло на хълва Света гора. А вторият за изграждане на уникален покрит мост над река Янтра, който да свързва старата част на града с Паметника на Асеневци. Сега туристите, които се намират в старата част ако искат да се разходят до паметника трябва да изминат повече от 2 км. като се върнат обратно чак в центъра и оттам по Стамболовия мост да стигнат до величавия паметник. Общо за реализирането на трите амбициозни проекта ще са необходими 11 млн. лв., които членовете на комитета се надяват да съберат от дарителиу както и от Министерството на културата. Най-скъп ще е мостът над Янтра, който ще струва 8 млн., а паметникът се очаква да излезе около 2 млн. лв. всъщност проект за подобен паметник на цар Ивайло има още от 1985 г., но той така и не е реализиран заради липсата на средства.\n\nВ обществен инициативен комитет „Асеневци” участват 33 известни и изтъкнати български лица: академици, професори, архитекти, икономисти, юристи, инженери и др. професионалисти в своите сфери.\n                    ", "date": "2018.02.22", "title": "Дарител дава 20 кила злато за Патриаршията на Царевец"}
