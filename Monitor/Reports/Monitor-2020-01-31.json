{"url": "https://www.monitor.bg/bg/a/view/bojkov-e-zadyrjan-na-terotorijata-na-oae-187472", "text": "Обвиняемият бизнесмен Васил Божков е бил задържан на територията на Обединените арабски емирства. Това обяви главният прокурор Иван Гешев пред журналисти.  \"Днес е един е добър и тежък ден за българските служби за сигурност, за МВР и прокуратурата по няколко причини\", каза Гешев и допълни, че през последните три дни всички служби са работили усилено по издирването на обвиняемия бизнесмен. \"Той пък правеше всичко възможно да се защити използвайки и вас медиите чрез финансовия си ресурс\", каза Гешев. С бизнесмена са задържани още две лица, но самоличността не е потвърдена. Счита се, че единият е сред обвенияемите заедно с Божков лица, които се издиржат за ОПГ за данъчни престъпления. \"Васил Божков е задържан на територията на ОАЕ в резултат на добрата работа на българската прокуратура, МВР, МВнР и службите за сигурност\", коментира главният прокурор. Информацията е неофициално, но се очаква през утрешния ден да се потвърди от службите на арабската държава.  Гешев допълни, че \"прокуратурата ще направи всичко възможно да прибере поредния български олигарх избягал от България\". Кога и как ще е възможна екстрадицията на Божков зависи от конкретната държава, където е задържан, както  и от международното право.  Главният прокурор благодари на службите на ОАЕ, защото са работили много сериозно по молбата за съдействие на българските си колеги и прокуратурата.", "date": "2020.01.31", "title": "Божков е задържан на територията на ОАЕ"}
{"url": "https://www.monitor.bg/bg/a/view/goljama-pratka-narkotici-e-zalovena-v-sofija-187471", "text": "Голямa пратка наркотици бе заловена тази вечер в столицата при международна акция. Става въпрос за няколко стотин килограма кокаин, импрегниран в кашони. Пратката е открита в района на борсата в столичния квартал Слатина. Наркотичното вещество било в камион, превозващ цитрусови плодове.  \"Има трима задържани. Единият от тях е бивш шеф на Агенция \"Митници\". Плодовете са от страна извън Европейския съюз. Преминали са през почти целия съюз\", съобщи на място главният секретар на МВР Ивайло Иванов.  \"Равностойността на този кокаин е в милиони. Колегите работят много сериозно. Осъществяват връзка с партньорски служби\", категоричен беше главният прокурор Иван Гешев. Той допълни, че службите знаят кой е получателя на пратката.", "date": "2020.01.31", "title": "Голяма пратка наркотици е заловена в София (ОБНОВЕНА)"}
{"url": "https://www.monitor.bg/bg/a/view/evropa-svali-britanskite-znamena-187473", "text": "Броени часове преди Брекзит, в европейските институции в Брюксел и Страсбург бе свалено знамето на Обединеното кралство, което се вееше редом до знамената на ЕС и на другите страни членки, предаде АФП. Първо бе свалено британското знаме пред Европейския съвет в Брюксел, а после пред и в сградите на Европарламента в Брюксел и Страсбург. По-рано тази вечер европейското знаме пък бе свалено пред сградата на британското представителство в ЕС.", "date": "2020.01.31", "title": "Европа свали британските знамена"}
{"url": "https://www.monitor.bg/bg/a/view/2700-artefakta-na-bojkov-izvyn-zakona-obzor-187468", "text": "2700 артефакти от колекцията обвиняемия бизнесмен Васил Божков са извън закона. Това обясни културният министър Боил Банов на брифинг в Министерството на културата. „Колекция от 2700 предмета, собственост на фондацията на Божков, не е идентифицирана и регистрирана, но формално нарушение няма. Причината е, че собственикът на \"Нове холдинг\" е подал заявление за регистрация през 2010 г. и отказал да заплати необходимата такса“, обясни културният министър. Той посочи, че таксата е в размер от 30 лева на артефакт. Това означава, че за да узакони колекцията си Краен срок за завършване на регистрацията обаче няма. През 2009 г. Божков е приключил процедурата за други 212 артефакта, за които е платил такса от 6360 лв. за регистрация, стана ясно още от думите на културния министър. Поводът за брифинга на Банов пък бяха реплики на Божков, който в момента е издирван като лидер на престъпна група, че изнасят антиките му в найлонови пликчета. „Нищо от колекциите на Васил Божков не е изнасяно, камо ли в найлонови торбички. Има си специални процедури, например за картина първо отива реставратор. Процедурата за изнасяне е една и съща както в България, така и във Франция и САЩ“, обясни министърът. Той посочи, че след като пристигнат в Министерството на културата в депата на Националната художествена галерия. \"Там има уреди за регулиране и измерване на влагата, температурата, светлината и всичко, за да бъде съхранено културното наследство, обясни министърът. Той добави, че Готови сме да станем собственици на всички незаконни картини, а нашето становище е ако може всички криминални типове да ги приберат в затворите, отговори Банов на въпрос готово ли е министерството на културата да стане собственик на колекцията на Божков. Той посочи, че всичко, което стане собственост на министерството, ще бъде изложено в музей. Изземването на артефакти бе коментирано и от говорителят на главния прокурор Сийка Милева. Тя бе категорична, че предметите, които са обект на изземване, се изземват по законно установения ред в присъствието на най-добрите експерти на територията на България. „Това е една хибридна атака срещу прокуратурата от обвиняемия Божков и свързани с него лица, че предметите се изсипват в чували. Предметите не се иззсипват в чували, те се изземват по предвидения от закона ред в присъствието, повтарям, на най-добрите експерти. Повтарям, тъй като вчера бях цензурирана“, заяви още Милева. Тя допълни, че законно установеният ред за изземване на подобни културни ценности е предвиден в НПК. „Няма такова нещо предметите да се хвърлят в черни чували, както излезе в медии. Няма да коментирам постановлението на прокуратурата. Вчера бях цензурирана, беше цензуриран говорителят на главния прокурор, беше цензурирана прокуратурата. Повтарям, че прокуратурата знае срещу кого се е изправила. Знае, че с която разполага с милиони левове, с които ще опита да се защити и то чрез вас, медиите. Повтарям, чрез вас, медиите“, категорична бе Милева. Тя отказа да коментира и твърденията на бившия съдружник на Божков Цветомир Найденов, че срещу бизнесмена има подадени жалби за изнасилване (виж карето). „В интерес на разследването този въпрос няма да го коментираме, нямаме разрешение от наблюдаващите прокурори“, обясни Милева. Повод за реакцията на институциите бе позиция на фондация \"Тракия\" на Васил Божков, разпространена в медиите, в която се посочва, че разследващите се опитали да изнесат безценни предмети, които са на хиляди години, в чували, което може да ги повреди. Твърденията на фондацията предизвикаха председателят на парламентарната комисия по културата и медиите Вежди Рашидов да излезе с коментар пред медиите, в който поиска \"колбасарското отношение и самодейността да отстъпи на активността на институциите\". Той изтъкна, че тези ценности са регистрирани в страната и в този смисъл това са български културни ценности. Бившият съдружник на Васил Божков - Цветомир Найденов заяви в интервю за Нова телевизия, че заедно с брат си е бил заплашван с ликвидиране от Божков. Той се оплака от медийно затъмнение от страна на bTV и \"Дневник\", на които разказал надлъж и нашир, че е заплашен с убийство от хазартния бос. Те обаче си замълчали. \"Аз и брат ми бяхме заплашени с ликвидиране лично от Васил Божков. Това се случи на 12 юни в неговия офис. И той, и ние имаме записи. Дали сме ги на прокуратурата. Получих доказателства за това октомври, проверих го и подадох сигналите\", разказа Найденов. В началото на декември той подал сигнала в прокуратурата и се срещнал с шефа на новините в bTV Венелин Петков и водещия на сутрешния им блок Антон Хекимян. След дългия разговор не последвало нищо в ефира. Междувременно от \"Дневник\" и \"Капитал\" също взели интервю от Найденов - говори цели 5 часа. След това и този разговор не видял бял свят. По думите на Найденов, най-вероятно двете медии са били заплашени от самия Божков, че ще им спре рекламите на хазартните игри. \"Някаква невидима сила ги спира да кажат нещо. Според мен това е свързано с рекламните договори - медиите не искат да ги загубят\", коментира Найденов. И добави, че Божков се е обаждал на баща му и заявил, че ще спре \"медийните помии\" срещу себе си. \"Да подадеш такъв сигнал е нещо супер опасно. В момента сам съм си осигурил охраната\", каза още Найденов. \"Не познавам никой от властите, но искам да ги поздравя за куража\", каза Найденов. Той уточни, че разпитите са започнали преди около десет дни. От изказването му стана ясно още, че оборотите на Божков били замазани. От 2015 година няма нито един съществен отчет. \"Октомври месец получих доказателство за това\", каза той по повод укриването на такси от облагането на частните игри. \"Проверих го, видях, че тези неща, които съм чувал през годините, са факт, и подадох сигнали. С Васил Божков сме били съдружници само в \"Еврофутбол\", уточни той. \"Този господин е сериен изнасилвач, има стотици изнасилвания на жени, които са публична тайна и никой не говори за това. Нощни заведения, коли, офиси“, заяви още Найденов. Шефовете на големите агитки с фенове на ФК „Левски“ са разписали в полицията предупредителни протоколи, че няма да участват в безредици и да предизвикват улично напрежение. В петък десетки фенове на „Левски” се събраха на протест пред парламента. Те поискаха яснота за бъдещето на сините. Демонстрацията идва, след като стана ясно, че срещу собственика на клуба - Васил Божков, са повдигнати седем обвинения, включително за ръководене на организирана престъпна група. Това са твърдения, нито нито са доказани. Това е пропаганда. Това заяви пред Нова телевизия бизнесменът Васил Божков във връзка с обвиненията срещу него. Божков не уточни къде се намира в момента. \"Самолетът не е на „Нове холдинг” и кой ви каза, че аз съм пътувал в този самолет. На разположение съм. Къде съм не е най-важното\", обясни той и отрече информацията да се намира в Дубай. \"Не мисля, че трябва мълча при тази злостна атака срещу мене. Не съм заплашвал с убийство и не съм предлагал пари на никого\", обясни Божков. Той допълни, че не може да си обясни какво се е случило и защо изведнъж държавата го е нападнала. това било заради обвинението на някои хора, които определи като\"психично болни\". \"Ако ме задържат в чужбина, местният съд решава дали да ме върне или не. не му прави чест на г-н Гешев да ме сравнява с някакви криминални типове\", каза още Божков. Той коментира и конфискуването на картините му. Според него това било ограбване. Никой не знаел как да ги съхранява. \"Обвиненията, че съм изнасилвач са пълни глупости. „Подобно нещо не заслужава да бъде коментирано. За първи път чувам, че три момичета са подали жалби срещу мен. Това е смешно“, каза Божков. Органите на реда и службите у нас и в чужбина издирват още двама души, освен Васил Божков и шефът на „Левски“ Георги Попов. По неофициална информация това са Александър Тумпаров и Борис Бекяров. Единият също е голям меценат и ценител на картини и артефакти. Двамата мъже също се издирват и извън пределите на България. Междувременно от различни приложения като флайт радар и т.н. беше засечен самолетът на „Нове холдинг“, който от Дубай кацна на летището в Атина. Самият Божков обаче коментира това на шега и обяви, че не е на брода, отказвайки да съобщи в коя държава се намира.", "date": "2020.01.31", "title": "2700 артефакта на Божков извън закона"}
{"url": "https://www.monitor.bg/bg/a/view/edna-peta-ot-bylgarite-si-smenjat-rabotata-vsjaka-godina-obzor-187464", "text": "Българите са склонни често да си сменят работното място. Движението на персонала в нормалните пазарни икономики е в рамките на 5-10%, докато в България по предварителни данни става дума за 18%, обяви председателят на Българската търговско-промишлена палата (БТПП) Цветан Симеонов пред журналисти. „Проблемът е най-често срещан в страни с ниска безработица. Търсенето е по-голямо от предлагането, но текучество има и в страни с висока безработица, защото работодателите имат по-голям избор, посочи Симеонов. При новите форми на бизнес у нас - ИТ индустрията и аутсорсинга - има най-голямо текучество на служители, отчита от практиката си изпълнителният директор на Асоциацията за управление на хората Геновева Бакърджива пред „Монитор“. Най-често младите търсят други възможности за реализация, докато по-възрастните ги е страх. Важно е преживяването на служителите на работното място, показват HR проучвания. Мисленето на 20+ годишните служители е желанието за свобода - търсят гъвкавост и възможност за работа от вкъщи. Новото поколение възприема високо стартово заплащане като нещо нормално, но за тях по-важно е да имат кауза, докато за навършилите 30 г. заплащането е все още водещо. При тях има и най-голям ентусиазъм за доказване и постижения. По-възрастните служители, над 55 години, все повече са ценени заради ръста в икономиката и ниската безработица, но и демографските проблеми. Но все още тази категория работещи е потискана масово от работодателите. или за собствен бизнес според Бакърджиева. Често търсят и възможност за гъвкаво работно време, ако или не - напускат, казва експертът. Фирмите инвестират в кадрите си и при напускане им често от тези инвестиции се възползват конкурентни фирми. По-изгодното предложение пречи и на спазване на сроковете за уведомление за напускане, което вреди и на производствения процес, коментира проблема на работодателите Симеонов. Затова и от организацията предлагат въвеждане на принцип на коректност между работодателите при подбора на кадри, за да се намали „кражбата“ на служители. през тяхната призма с 1,4 млн. лева средства от еврофондовете през следващите почти три години. Ще проведат национално проучване на причините за текучеството на работната сила, което ще обхване 6500 респондента. На база данните ще се извърши анализ на факторите, влияещи върху динамиката и трендовете на текучеството по сектори и региони. „Индекс на риска“ ще измерва честата смяна на работата, който ще бъде достъпен през мобилно приложение. „Търсят се иновативни инструменти и подходи в страната и в чужбина. Новият инструментариум пилотно ще се тества в най-малко 100 предприятия“, обяви ръководителят на проекта Беата Папазова.", "date": "2020.01.31", "title": "Една пета от българите си сменят работата всяка година (ОБЗОР)"}
{"url": "https://www.monitor.bg/bg/a/view/narkodilyr-plashta-5-bona-globa-za-spipana-droga-187461", "text": "5 000 лв глоба и условна присъда  от 4 години и 6 месеца наложи старозагорския окръжен съд на спипан за наркоразпространение в дома си 26-годишен заралия. Никола Х. е бил хванат в рамките на спецполицейска акция на 10 януари, тогава в дома му на улица „Гладстон“ били намерени 317 г марихуана и 6,81 г метаамфетамини на обща стойност 2076 лв. В хода на обиска от жилището, където заедно с домакина в този момент са били още трима мъже на по 22,28 и 31 години е намерена електронна везна, специална кутийка тип грендер за стриване на листната маса, множество полиетиленови пликчета с клик система за затваряне и хартийки за самоделни цигари. Собственикът на апартамента, който има зад гърба си вече една присъда, но и последвала реабилитация  е бил задържан за 72 часа , образувано е било бързо досъдебно производство за държане и разпространение на наркотични вещества. Наказанието е в резултат на одобрено от съда споразумение между обвиняемия и прокуратурата. Никола Х. ще трябва да заплати и 450 лв за физикохимичната експертиза .Изпълнението на наказанието е отложено за срок от 4 години и половина.  ", "date": "2020.01.31", "title": "Наркодилър плаща 5 бона глоба за спипана дрога"}
{"url": "https://www.monitor.bg/bg/a/view/ubiec-na-starica-poiska-1-mln-lv-ot-prokuraturata-187463", "text": "1 млн лв поиска от прокуратурата  излежаващият присъда за брутално убийство на старица 22-годишен  Румен Славов от гълъбовското село Медникарово. Огромната сума е за претърпени неимуществени, морални , психически, физически и материални вреди в резултат на бездействие на магистратите, в резултат на което е бил осъден за смъртта на 85-годишната самотница Каля Добрикова .  Старицата бе намерена мъртва на 4 март 2016 година в жилището й, патоанатомите установиха че тя е загинала в резултат на задушаване, като преди това извергът е блудставал с нея.Извършителят, ученик от местен техникум е открит на 11март с.г., той се оказал съсед на бабата и добре я познавал. На 17 ноември с.г. в условията на съкратен процес старозагорският окръжен съд е произнесъл присъда от 10 години и 8 месеца ,, която трябва да бъде изтърпяна в общежитие от закрит тип при първоначален строг режим.Славов е осъден и на 30 000 лв крпъвнина към роднините на жертвата. През годините Славов многократно е искал да бъде възобновено делото с претекста, че е бил принуден да даде уличаващи го показания. Всички тези негови искания са получили откази, включително и от ВКС през м.г. В новата си иска до Окръжен съд Стара Загора затворникът настоява „прокуратурата да бъде осъдена да понесе наказателна отговорност за извършеното от тях умишлено престъпление за това, че укриват извършителя на убийство.“. В закрито заседание от 30 януари състав на съда е отвърлил мераците на убиеца, като изрично напомня на Славов, че „ наказателна отговорност носят само физическите лица, но не и юридическите такива, какъвто се явява и сочения ответник-прокуратурата“. Съдията напомня, още че според закона съдът е този , който може да възобнови делото  и подчертава:“ В случай, че ищецът не е доволен от постановен отказ за възобновяване на наказателно дело, то претенцията следва да бъде насочена срещу други лица, а не срещу Прокуратурата на РБ!“.Определението може да бъде обжалвано пред апелативния съд в Пловдив в едноседмичен срок.", "date": "2020.01.31", "title": "Убиец на старица поиска 1 млн лв от прокуратурата"}
{"url": "https://www.monitor.bg:443/bg/a/view/korabyt-radecki-akostira-v-kozloduj-sled-remont-v-braila-187462", "text": "Корабът музей „Параход Радецки“ се завърна късно в четвъртък на пристанището в Козлодуй, съобщиха от Националния исторически музей. В края на октомври миналата година той беше провлачен до Браила. Там в продължение на близо три месеца е извършена първата част от предвидения ремонт на сух док.  Работата е свършена от \"Дунав СРЛ\" – Румъния. Фирмата бе избрана за изпълнител след обществена поръчка за технически преглед и ремонт. През юни миналата година правителството отпусна близо 500 хил. лв., за да може единственият плаващ музей в Европа отново да пори водите на река Дунав. В Браила е извършен външен преглед на подводната част за установяване на годността на външната обшивка на корпуса и устройствата в подводната част на кораба, уточняват от НИМ. Плавателният съд е минал също така през преглед и изпитания на конструкцията, ремонт на корпуса и надстройките. Направен е Вече на родна земя, корабът ще остане в пристанището на Козлодуй. Музейните експерти от НИМ пък разработват концепция за обновяване на постоянната му експозиция, представяща делото на Христо Ботев. Планирано е в началото на април корабът музей да отвори врати и да посрещне първите си посетители. В следващата фаза от обществената поръчка предстои преглед и ремонт при необходимост на корабните системи, устройства и механизми. Едва след това „Радецки” ще може да получи корабно удостоверение за вътрешно корабоплаване от Изпълнителната агенция „Морска администрация“ и ще се възобновят плаванията по Дунав, уточняват от музея. Разрешителното за плаване на „Радецки“ изтече на 11 април миналата година. От тогава светинята нямаше как да извършва круизи в акваторията на Козлодуй, без да се тества годността му. се извършва на всеки 5 години и е предпоставка за продължаване на срока на валидност на корабното свидетелство за плавания. Но тъй като нашата корабостроителница в Русе от години не работи, се наложи да се търсят подходящи варианти в съседни държави. По груби сметки ремонтът трябваше да струва около 300 000 лева и още в началото на 2019-а започна национална кампания за набиране на средства по инициатива на сдружение „Енергийно бъдеще за България”. По-късно се оказа, че са нужни повече пари, и правителството даде половин милион.  От 1982 г. плавателният съд е филиал на Националния исторически музей и се посещава от над 10 000 души годишно. Ако има разрешително, той осъществява едночасови пътувания в района на козлодуйското пристанище с максимален брой от 100 пътници на борда. Друго удобство, от което биха могли да се възползват посетителите, е възможността за наемане на зала за провеждане на делови срещи и конференции. Сегашният параход е копие на австрийския „Радецки”, построен през 1851 г. в корабостроителница \"Обуда\" - Будапеща. Носи името на фелдмаршал Йозеф Венцеслав Радецки. В чест на 90-годишнината от героичната гибел на Христо Ботев 1 200 000 български деца са събрали средства за построяването на точно копие на легендарния за нашата история параход. Така възстановеният параход \"Радецки\" е пуснат на вода на 28 май 1966 г. След ремонт през 1988 - 1994 г. оригиналната главна парна машина е заменена с дизелов двигател и „Радецки“ от колесен параход се превръща в моторен колесен кораб.", "date": "2020.01.31", "title": "Корабът „Радецки” акостира в Козлодуй след ремонт в Браила"}
{"url": "https://www.monitor.bg:443/bg/a/view/vryshtame-na-italija-kontejnerite-sys-smet-ot-varna-i-batak-obzor-187466", "text": "Отпадъците, които се намират в страната, ще бъдат следени в реално време с цел контрол. Това заяви екоминистърът Емил Димитров-Ревизоро по време на парламентарен контрол. Той поясни, че ще бъде създаден оперативен междуинституционален център, който в реално време ще обменя информация.  Според него в момента институциите не си говорят. Задачата на центъра ще бъде да установява дали отпадъците, които се внасят, отговарят на документите. Нарушенията са най-вече при превози на отпадъци, предмет на общи информационни изисквания от т.нар. \"Зелен списък\", които съгласно европейското и действащото в България законодателство и съгласие. \"Ние сме длъжни да ги приемем, както те приемат нашите\", уточни министърът. В откритите и огласени случаи става дума за това, че сметта е представена като отпадъчна суровина – пластмаса, каучук, RDF и др., а в действителност е смесен битов боклук. По този начин се избягва нотифицирането на товара. За да се избегне внасянето на нерегламентирана смет ще се въведе физически контрол на границите от органите на гранична и пътна полиция. Разработени са и инструкции за взаимодействие между Агенция „Митници“ ,МОСВ и МВР. Димитров заяви, че се въвежда и уведомителен режим най-малко три работни дни за отпадъците от „Зеления списък“. „Ще бъдат проверени всички площадки, които през миналата година са получили повече от две системни или две големи нарушения, а след това предстои закриване и отнемане на разрешенията им“, категоричен е Ревизоро. Предстои връщането на контейнери с отпадъци в Италия, които са иззети след проверки в Батак и Варна, каза още министърът в отговор на депутатски въпрос в рамките на парламентарния контрол. Става дума за 102 контейнера със смет, складирани на пристанище Варна-запад. В Батак пък тоновете отпадъци са депонирани от казанлъшка фирма в бивш военен завод с разрешение от регионалната екоинспекция в Пазарджик за изпълнението на тази дейност. Екоминистърът коментира и ситуацията с дружество \"Феникс\" в Плевен. Там се води разследване за съхранението на 9000 тона отпадъци, внесени по море от Италия от фирма „Феникс Плевен“ ЕООД, които са складирани на площадка в града. „Ако се установи, че има нарушения на вносителя - отпадъците ще бъдат върнати в Италия, а ако нарушенията са извършени от приемащата българска фирма, ще бъде издадена заповед за екосъобразно третиране за сметка на дружеството получател“, отбеляза Димитров. Фирмата складирала отпадъци под мост на магистрала „Струма“ и с това си действие предизвикала пожар, продължава да ги трупа в близост до моста. „Ще бъде издадено предписание, по всяка вероятност докато не се отстранят всички неизправности“, каза още министърът. През миналата година от РИОСВ в страната са извършени общо 8868 проверки, за установените нарушения по сектор \"отпадъци\" са издадени 224 наказателни постановления на стойност 822 900 лева. Това не считаме, че е достатъчно и през тази година контролът трябва да продължи с още по-голяма сила и с повече санкции, защото обществената нетърпимост е изключително висока, каза министърът.", "date": "2020.01.31", "title": "Връщаме на Италия контейнерите със смет от Варна и Батак (ОБЗОР)"}
{"url": "https://www.monitor.bg:443/bg/a/view/levski-plati-njama-da-zagubi-3-tochki-187460", "text": "\"Левски\" е изчистил задължението, заради което бе застрашен от отнемане на 3 точки от актива в Първа лига. Новината бе потвърдена от изпълнителния директор на клуба Павел Колев пред bTV. От съобщение на Дисциплинарната комисия към БФС в четвъртък стана ясно, че срещу \"сините\" тече процедура. Сумата от 30 000 евро е дължима към мениджърска агенция, посредничила за привличането на Алфонсо Фигередо и Фелипе Нашименто през 2018 г. Фирмата е спечелила дело в Спортния арбитражен съд в Лозана през 2018 г. Сумата, която заедно с разноските по делото надхвърля 40 000 евро, е била платена преди ден. Ако не бяха изчистили задължението до 5 февруари, \"сините\" щяха да загубят 3 точки. При последващо забавяне правилникът предвиждаше изваждане от първенството. Междувременно се разбра, че централният защитник на „сините“ Йоанис Каргас е готов за игра. Гъркът бе съборен от вирус, но бързо се възстанови и днес ще е на разположение за мача с “Рапид” (Виена). Каргас пропусна първата контрола на “Левски”, която бе спечелена с 3:2 срещу “Пюник”. Наставникът на “сините“ Петър Хубчев пък закри вчерашните две занимания на тима в Алания. Специалистът е провел тактически занимания, като това е причината представителите на медиите, които са с отбора, да не присъстват на тренировките.  ", "date": "2020.01.31", "title": "„Левски“ плати, няма да загуби 3 точки"}
{"url": "https://www.monitor.bg:443/bg/a/view/cska-ostana-382-minuti-bez-da-vkara-gol-187470", "text": "ЦСКА загуби с 0:3 от „Виктория” (Пилзен) в четвъртата си контрола по време на лагера в Марбея. Така „червените“ не можаха да отбележат гол в четвърти пореден мач на испанска земя, което е точно 382 минути. Последното попадение за ЦСКА бе автогол на играч на казахстанския „Каспий“ по време на лагера в Турция. Срещу „Виктория“ старши треньорът Милош Крушчич даде почивка на Али Соу, които се присъедини предната вечер към отбора, а Кристиян Малинов все още има лек здравословен проблем и също не взе участие. При това самият резултат не е най-лошото, колкото представянето на отбора на Крушчич, който не успя да затрудни по абсолютно никакъв начин съперника. Допълнителните проблеми в хода на мача се засилиха, след като ЦСКА трябваше да направи две принудителни смени през второто полувреме. Рубен Пинто получи травма в лявото коляно, а Ахмед Ахмедов имаше сериозни болки в кръста. Единственото хубаво нещо за ЦСКА от тази контрола е представянето на 16-годишния талант Мартин Смоленски, който игра 15 минути, но направи най-много за отбора, тормозейки отбраната на чешкия гранд. В 56-ата минута на терена се появи най-новото попълнение на “червените“ Стефано Белтраме, който бе привлечен от италианския гранд „Ювентус“. В последните 15 минути в игра влезе и Рафаел Енрике, който се завърна след дълго лечение на контузия. Ян Коваржик откри резултата в 37-ата минута, а в 47-ата пак той удвои. След почивката резервата Марко Алвир реализира трето попадение за „Виктория“. Преди този мач ЦСКА изигра още три контроли на испанска земя – срещу “Нюрнберг”, “Шонан” и “Чонбук”. „Армейците“ загубиха тежко с 0:5 от германския тим и с 0:1 от „Шонан“. Срещата с корейския „Чонбук“ завърши при нулево равенство. Утре ЦСКА ще изиграе последната си контрола в Испания срещу друг чешки тим - “Яблонец“. Междувременно италианският “Дженоа” привлече един от големите таланти от школата на ЦСКА. Става въпрос за сина на Атанас Борносузов – Йоан. Италианците вече са финализирали всички детайли по трансфера на 16-годишния нападател. Първоначално той ще играе за младежката формация на “Дженоа”.", "date": "2020.01.31", "title": "ЦСКА остана 382 минути без да вкара гол"}
{"url": "https://www.monitor.bg:443/bg/a/view/vinoven-za-smyrtta-na-dvama-tiradjija-shte-leji-56-meseca-187458", "text": " 56-месечна ефективна присъда за  причинил смъртта на двама възрастни и тежки наранявания на дете турски водач на ТИР потвърди състав на ВКС. Трагичният инцидент за Кънчо Г. и съпругата му Галина Д. е станал на 30 септември 2018 година. Тогава около 17,00 караният от Азис Караджъ. влекач „Мерцедес Актрос 1844“ с полуремарке е връхлетял върху лек автомобил „Ситроен“ по пътя І.7 от Елхово към ГКПП Лесово , като чужденецът е пренебрегнал 5 знака. Първоначално се знаеше, че 43-годишният жител на турския град Ялова е седнал зад волана под въздействие на наркотици , но в последствие медицинската експертиза установи, че е използвал лекарство срещу сенна хрема и уртикария, което не е сред забранените. При удара е загинал  на място водачът  на Ситроена, а десет дни по-късно в ямболската болница умира и съпругата. Със средни телесни повреди е било 3-годишното им детенце, с по-леки наранявания се отървала спътницата им.Установено е че лекият автомобил е бил изхвърлен на около 20 метра от мястото на удара, а товарната композиция спряла движението си чак на 150 м като се е движела с 80 км /час. Присъдата,  постановена от ямболския окръжен съд през м.г. е била потвърдена последователно на две инстанции и е окончателна. Азис Караджъ. е лишен от правото да шофира за 6 години.  ", "date": "2020.01.31", "title": "Виновен за смъртта на двама тираджии ще лежи 56 месеца"}
{"url": "https://www.monitor.bg:443/bg/a/view/pechalbata-na-bankovata-sistema-za-2019-g-e-1-675-mln-lv-187467", "text": "Печалбата на банковата система към 31 декември 2019 г. е 1675 млн. лв., като размерът й e с 3 млн. лв. (0.2 на сто) по-малък спрямо отчетения в края на декември 2018 г., съобщава Българската народна банка (БНБ). В края на 2019 г. балансовият капитал на банковата система възлиза на 14.4 млрд. лв. и в рамките на последното тримесечие нараства с 66 млн. лв. (0.5 на сто), което се дължи главно на повишената печалба. В края на декември 2019 г. активите на банковата система достигат 114.2 млрд. лв., или с 2.7 млрд. лв. (2.4 на сто) повече спрямо края на септември. Влияние върху динамиката на балансовите позиции през четвъртото тримесечие на 2019 г. оказва процесът на консолидация в банковия сектор, посочват от БНБ. В края на 2019 г. телът на балансовата сума на кредитите и авансите е 65.8 на сто, този на парите, паричните салда при централни банки и други депозити на виждане - 15.9 на сто, а на портфейлите с ценни книжа - 13.0 на сто. Делът на петте най-големи банки в активите на банковата система достига 62.1 процента. Отношението на ликвидно покритие към 31 декември е 269.9 процента (при 264.0 процента в края на септември). В края на годината ликвидният буфер е 30.9 млрд. лв., а нетните изходящи ликвидни потоци - 11.5 млрд. лева. като през последното тримесечие на годината отбелязват растеж с 1.4 млрд. лв. (1.5 на сто). Брутният кредитен портфейл на банковата система нараства през последното тримесечие на миналата година с 1.7 млрд. лв. (2.6 на сто), като в това число се увеличават вземанията от други финансови предприятия (с 923 млн. лв., 25.2 на сто), от домакинства (с 532 млн. лв., 2.2 на сто), от нефинансови предприятия (със 120 млн. лв., 0.3 на сто) и от сектор държавно управление (със 128 млн. лв., 15.9 на сто). В края на декември брутният размер на необслужваните кредити и аванси е 6.1 млрд. лв. (при 6.9 млрд. лв. в края на септември), а делът им в общата сума на брутните кредити и аванси намалява до 6.5 на сто (при 7.4 на сто три месеца по-рано). Нетната стойност на необслужваните кредити и аванси (след приспадане на присъщата за тази класификационна категория обезценка) също намалява - до 3.2 млрд. лв. към 31 декември 2019 г., а делът й в общата нетна стойност на кредитите и авансите е 3.5 на сто (при 3.9 на сто в края на септември). като през последното тримесечие нарастват с 2.7 млрд. лв. (2.8 на сто). Увеличават се депозитите на домакинства (с 1.8 млрд. лв., 3.2 на сто), тези на нефинансови предприятия (с 878 млн. лв., 3.2 на сто) и на сектор държавно управление (с 379 млн. лв., 16.6 процента). Намаление има при средствата на кредитни институции (с 359 млн. лв., 6.3 на сто) и на други финансови предприятия (с 6 млн. лв., 0.2 на сто). Разходите за обезценка на финансови активи, които не се отчитат по справедлива стойност в печалбата или загубата, в края на декември 2019 г. са 431 млн. лв. (при 479 млн. лв. година по-рано). Към края на декември 2019 г. нивата на показателите за възвръщаемост на активите (ROA) и за възвръщаемост на балансовия капитал (ROE) са съответно 1.47 на сто и 11.63 на сто.", "date": "2020.01.31", "title": "Печалбата на банковата система за 2019 г. е 1,675 млн. лв."}
{"url": "https://www.monitor.bg:443/bg/a/view/do-1-5-poskypva-tokyt-ot-1-uli-187465", "text": "Не повече от процент и половина ще поскъпне токът за битовите потребители след освобождаването на цените. Това каза Евгения Харитонова от Комисията за енергийно и водно регулиране, цитирана от БНР. Либерализацията на пазара за малките фирми се очаква да влезе в сила от първи юли тази година и постепенно да се разширява към битовите абонати. \"По принцип целта е да не се увеличава цената на тока за битовия потребител или да бъде някакъв, да кажем, до един процент-процент и половина - съвсем нормално, при положение, че имаш на входа на централите едно малко повишаване. То малко или повече ще рефлектира\", обясни Евгения Харитонова.", "date": "2020.01.31", "title": "До 1,5% поскъпва токът от 1 юли"}
{"url": "https://www.monitor.bg:443/bg/a/view/zadyrjaha-vyoryjen-napadatel-na-taksidjija-187459", "text": "27-годишен криминално проявен жител на село Тополчане е бил задържан след сигнал на таксиметров шофьор, който подал жалба в РПУ-Сливен за въоръжен грабеж. Инцидентът е станал малко преди полунощ в четвъртък, когато 43-годишният водач на жълта кола изпълнявал поръчка, подадена от мобилен номер. Той закарал от Сливен до селото трима души, които преди да слязат го заплашили и с опран в гърлото нож го принудили да им даде оборота си от стотина лева, след което потънали в тъмните улички. На сигнала са реагирали униформени служители и началника на участък „Петолъчката“, които призори в петък успели да задържат главния заподозрян, 27-годишния Милен А., който е бил разпознат от жертвата.Иззети са задигнатите банкноти, намерен е и ножът, младият мъж се оказал стар познайник на полицията с многобройни криминални прояви.Той е направил пълни самопризнания, заедно с него са били 23-годишният му авер Я.С. и роднинско момче на 15 години, които са привлечени в ролята на свидетели. И тримата са задържани за срок от денонощие по закона за МВР.Според запознати извършителят е автор на няколко сбивания напоследък в Сливен и Тополчане. Имало данни, че е извадил ножа под въздействие на синтетична дрога.По случая е започнато досъдебно производство.  ", "date": "2020.01.31", "title": "Задържаха въоръжен нападател на таксиджия"}
{"url": "https://www.monitor.bg:443/bg/a/view/sedmichen-monitoring-27-31-januari-187449", "text": "Специализираният отряд за борба с тероризма щял да премине под шапката на жандармерията. Манджа с грозде в Закона за МВР, където непрекъснато текат разни объркващи процеси. Служби и дирекции се местят като пионки в играта „Не се сърди човече“. Само администрацията е неизменна величина и не намалява особено при всичките промени и обединения. Повече от ясно беше, че отслабването на Алла Пугачова няма да доведе до нищо добро. Тези дни звездата на руската естрада показа чисто новото си лице. Не, това не е грешка на природата. И не е много за показване. Във всеки случай Алла няма да изгуби нищо ако се прекръсти на Халла. Повече подхожда на бедствието, произтекло с нея самата. Беше време, когато протестиращи тийнейджърки ревяха театрално и гушкаха полицаи. Беше време, когато протестиращи каки проветряваха на балкона на офиса си срещу „Опашката на коня“ габаритен реквизит – среден пръст, с който почти професионално си служеха. Тийнейджърките пораснаха и спряха да се раздават по площадите, а каките не ги искат вече. Сложни и необратими процеси. На охраняващите и протестиращите пред МРРБ не им беше до целувки. Следим язовир „Бели Искър“ в реално време“ - изявление на кметицата на София Йорданка Фандъкова. Предстои едно преливане от пусто в празно. Първо ще даваме вода на перничани, после те ще дават на нас. Надявайте се! А източилите язовирите престъпници и нехайни администратори се снишават и изчакват бурята да отмине. Само че бурята се е объркала и валежите се насочват към Израел. Не знам дали там празнуват Китайската нова година. Ако е така, металният плъх неизменно е с дъждобран, докато ние играем шамански танци за дъжд и пълноводие. Китайско ли е, не ми го хвалете! Дръпват ми се очите, само като си представя какво ни очаква в година, в която някакъв плъх мърда с мустаци насреща. Това предизвиква у мен неистово желание да побегна в обратна посока. Не знам защо толкова се прехласват феновете на китайския зодиак. Малките мишки се превръщат в големи вредители. Напаст. Зарази. Никак не е случайно, че Китайската нова година стартира с коварен китайски коронавирус. Уж обясняват, че бил пренесен от змии, но не им вярвам на тези теории. Металният плъх ще да е бил. А какво ли още ни готви, не смея да мисля. Всички проблеми идват от Китайските нови години и свръхочакванията, с които те са натоварени. Година на петела – на ти птичи грип. Година на Глигана – свинска чума. Година на Плъха – коронавирус. Демек, плъх с корона. Цар Плъх! И това, както вече казах, е само началото на царуването на гадините. Легендата гласи, че плъхът изобщо не бил предвиден в китайския календар. Нефритеният император организирал състезание между животни. Всички участвали честно. В последния момент обаче плъхът буквално изблъскал котката във водата и се наместил на нейното място. Кой знае дали и свинските неволи миналата година не са негова работа. Може да си е наумил да зачеркнат всички зодии в календара и само той да се върти. Прави си обаче сметката без кръчмаря. Време е котките да получат своя реванш. Пощите бавели писмата от Китай заради коронавируса. Първо ги дезинфекцирали, после ги пускали в кутиите. Ще рече някой, че цялата кореспонденция идва от Китай. Слабо известен факт е, че на Български пощи дължим редица изобретения като синьото сирене, стафидите и оцета. Нищо чудно и папирусите да идват оттам. Със забавено действие са и реформите в армията. В сряда стана ясно, че се предвиждат промени, които да позволят и хора над 40-те да постъпват на войнишка служба. Тъкмо ще започнат работа, и ще им дойде време да се пенсионират. И от Министерството на образованието са в пълен шаш как да процедират. Вместо да премахнат външното оценяване в четвърти клас, което е напълно излишно, образува нерви на родителите и учителите и побърква децата, сега от МОН щели да пращат аудиозаписи и примерни бланки, на които да се отбелязват отговорите. Лесно беше едно време: „Вади двоен лист“ и се започва. Сега тестовете приличат на талони за националната лотария, в които мнозина разчитат на чист късмет. Само дето печалбарите не ги показват по телевизията. Катили с акъл на амеби заляха за пореден път паметника на Альоша с червена боя. Сигурно се имат за големи герои. Засилената охрана, която обещава кметът на Пловдив Здравко Димитров не е решение. Докато се намират грантаджии в тоги, които да тълкуват вандалските бояджийски набези като форма на себеизява и изкуство, такива недоразумения ще цапат публичното пространство и ще се изживяват като нещо. Всъщност са нищо. Въздух под налягане, омазан с червена боя. 28 000 прецакани пепеляшки. Готвеха се да танцуват на бала със стъклени пантофки по индивидуален размер и да вземат мерките на портфейла и сейфовете на милиардера Юсаку Маедзава. Новината, че се отказва да си хареса булката за Луната, поля със студен душ мераклийките да си разтъпчат пантофките дотам. Имало и българки сред тях. Желателно е да не си признават. Може пък да им излезе късмета и тиквата каляска да ги откара при някой друг зажаднял за спътничка в живота звезден принц. Тука има, тука няма... Божков. Когато един бизнесмен твърди, че се чувства застрашен, не прави прогнози за времето по всички телевизии. Г-н Череп дълги години успяваше да се движи по периферията. Не може да не направи впечатление активността му през последните дни. Това обърка и стратегията на медиите от кръга „Капитал“. Не може да не се забележи симпатията, с която те се отнасят към хазартната игра на г-н Черепа. Май си спомнят за своя шеф – олигарха Прокопиев, който неустрашимо се понесе към Сингапур, когато уж се страхуваше за живота си. Сега, когато картите му са свалени и вече е видно, че разполага само с нефелни жокери от „Америка за България“, Прокопиев не се крие. И г-н Череп твърди, че не се крие. Напразно го търсят. Не е нито в Сингапур, нито е в Белград. В телевизора е. „Да бъдеш или да не бъдеш?“. В сумрака стои един бизнесмен, който държи в ръка череп и си задава сакрални въпроси. Какво му отговаря черепът, ще разберете от следващия епизод. To be continued...", "date": "2020.01.31", "title": "Седмичен мониtоринг  (27 - 31 януари)"}
{"url": "https://www.monitor.bg:443/bg/a/view/pochti-35-28-mlrd-lv-vlezli-v-haznata-ot-danyci-i-osigurovki-prez-2019-ta-187469", "text": "На база на данните от месечните отчети за касово изпълнение на бюджетите на първостепенните разпоредители с бюджет приходите, помощите и даренията по КФП за 2019 г. са в размер на 44,048 млрд. лв. или 100,4 % спрямо годишните разчети, съобщиха от финансовото министерство. Съпоставени с предходната година те нарастват номинално с 4,3977 млрд. лв., в т.ч. данъчните и неданъчните приходи - с 4,047 млн. лв. (10,8 %) и постъпленията от помощи и дарения (основно грантове по програмите и фондовете на ЕС) - с 350,6 млн. лв. (16,6 %). Общата сума на данъчните постъпления, вкл. приходите от осигурителни вноски, възлиза на 35,2798 млрд. лв., което представлява 102,1 % спрямо планираните за годината данъчни приходи. или 102,4 % спрямо предвидените в разчетите за годината. Приходите от косвени данъци са в размер на 16,8477 млрд. лв., което е 102,5 % спрямо разчетите за годината. Постъпленията от ДДС са в размер на 11,0861 млрд. лв. или 102,4 % спрямо планираните. Приходите от акцизи възлизат на 5,486 млрд. лв. (102,9 % спрямо разчетените за годината). Постъпленията от мита са 230,9 млн. лв. или 97,5 % от годишните разчети. Постъпленията от други данъци (вкл. имуществени и др. данъци по ЗКПО) са в размер на 1,1709 мллд. лв. или 100,1 % изпълнение на годишните разчети. Приходите от социални и здравноосигурителни вноски са 10,5463 млрд. лв., което представлява 101,6 % спрямо разчетените за годината. лв., което представлява 95,1 % от годишните разчети. Приходите от помощи и дарения са в размер на 2,4636 млрд. лева. Разходите по КФП (вкл. вноската на Република България в бюджета на ЕС) за 2019 г. възлизат на 45,196,9 млрд. лв., което е 97,6 % от годишните разчети1. Номиналното нарастване на разходите спрямо същия период на предходната година се дължи на по-високия размер на капиталовите разходи (поради по-високите разходи по националния бюджет, вкл. разходите, свързани с реализирането на инвестиционния проект за придобиване на нов тип боен самолет за българските ВВС, както и по сметките за средства от ЕС), разходите за персонал (увеличение с 10 на сто на средствата за заплати, възнаграждения и осигурителни вноски на заетите в бюджетния сектор и поредната стъпка на увеличение на възнагражденията в сектор „Образование“), по-високи социални и здравноосигурителни плащания (базов ефект от увеличението на пенсиите от юли 2018 г., индексирането на пенсиите от юли 2019 г. и увеличение на здравноосигурителните плащания, заложено в ЗБНЗОК за 2019 г.), увеличение на разходите за субсидии и други. представлява 98,2 % от годишните разчети. Текущите нелихвени разходи за 2019 г. са в размер на 35,7437 млрд. лв., капиталовите разходи (вкл. нетния прираст на държавния резерв) възлизат на 7,5672 млрд.. лева. Предоставените текущи и капиталови трансфери за чужбина са в размер на 43,7 млн. лева. Лихвените плащания са в размер на 649,1 млн. лв. или 97,0 % от планираните за 2019 година. Частта от вноската на Република България в бюджета на ЕС, изплатена през 2019 г. от централния бюджет, възлиза на 1,1931 млрд. лв., което е в изпълнение на действащото към момента законодателство в областта на собствените ресурси на ЕС - Решение на Съвета 2014/335/ЕС, Евратом относно системата на собствените ресурси на Европейския съюз, Регламент (ЕС, Евратом) № 608/2014 на Съвета от 26 май 2014 г. за определяне на мерки за прилагане на системата на собствените ресурси на ЕС и Регламент (EС, Евратом) № 609/2014 на Съвета от 26 май 2014 г. относно методите и процедурата за предоставяне на традиционните собствени ресурси, собствените ресурси на база ДДС и на база БНД и относно мерките за удовлетворяване на потребностите от парични средства, изменен с Регламент (EС, Евратом) 2016/804 на Съвета от 17 май 2016 година. в размер на 1,1483 млрд. лв. (0,97 % от прогнозния БВП) и се формира от дефицит по националния бюджет в размер на 1 040,8 млн. лв. и дефицит по европейските средства в размер на 107,5 млн. лева. Съпоставено с разчетите към Закона за изменение и допълнение на ЗДБРБ за 2019 г. се отчита номинално подобрение на бюджетното салдо с около 1,3 млрд. лева. Отчетеният за годината дефицит се дължи на извършените еднократни разходи във връзка с реализирането на инвестиционния проект за придобиване на нов тип многофункционален боен самолет за българските военновъздушни сили. Размерът на фискалния резерв към 31.12.2019 г. е 8,8 млрд. лв., в т.ч. 8,6 млрд. лв. депозити на фискалния резерв в БНБ и банки и 0,2 млрд. лв. вземания от фондовете на Европейския съюз за сертифицирани разходи, аванси и други. Данните за изпълнението на консолидираната фискална програма за 2019 г. са публикувани на интернет страницата на Министерството на финансите, в категория „Статистика\". Освен статистическите данни е публикуван и Информационен бюлетин за изпълнението на държавния бюджет и основните показатели на консолидираната фискална програма, който представлява кратък анализ на изпълнението на основните бюджетни параметри на консолидирано ниво и по съставни бюджети.", "date": "2020.01.31", "title": "Почти 35,28 млрд. лв. влезли в хазната от данъци и осигуровки през 2019-та"}
{"url": "https://www.monitor.bg:443/bg/a/view/obviniha-neno-dimov-i-za-koncesijata-na-ski-zona-bansko-187457", "text": "Спецпрокуратурата отдели материали от досъдебното производство, по което е обвинен за умишлена безстопанственост бившият министър на околната среда и водите Нено Димов, и образува ново срещу него за концесията на ски зона „Банско“, чийто концесионер е търговското дружество „ЮЛЕН“ АД, съобщиха от държавното обвинение. Разследването за действията по служба на Димов е възложено на следователи от Следствения отдел при Специализираната прокуратура и по него се извършват активни действия. Още на 10 януари тази години по време на обиските в кабинета и дома на Димов стана ясно, че са открити и иззети документи, свързани с концесията на Банско. В края на 2018 година тогавашният главен прокурор Сотир Цацаров изпрати писмо до премиера Бойко Борисов с настояване кабинетът да предприеме действия за изменение и допълнение на концесионния договор за ски зона \"Банско\". Имаше и предупреждение, че ако това не стане, прокуратурата ще потърси отговорност за бездействие. Изпълнението на указанията беше възложено на екоминистъра Нено Димов, който трябваше да започне преговори с концесионера \"Юлен\".", "date": "2020.01.31", "title": "Обвиниха Нено Димов и за концесията на ски зона \"Банско\""}
{"url": "https://www.monitor.bg:443/bg/a/view/kiril-marichkov-be-udostoen-s-orden-stara-planina-187454", "text": "Кирил Маричков получи орден „Стара планина“ първа степен от президента Румен Радев на официална церемония днес. \"На тази сцена вълнението е различно, а съм бил на много сцени. Още от началото на \"Щурците\" български режисьор ми каза: На сцената аз имах непрестанно желание да предам музиката в мен на публиката и да направя живота по-добър“, коментира певецът по време на събитието. С ордена „Св. св. Кирил и Методий“ бяха удостоени бяха удостоени също проф. д-р Венко Александров, проф. Христо Баларев и Симеон Спиридонов.", "date": "2020.01.31", "title": "Кирил Маричков бе удостоен с орден „Стара планина“"}
{"url": "https://www.monitor.bg:443/bg/a/view/arsenal-vze-portugalski-nacional-187447", "text": "„Арсенал“ привлече Седрик Соареш от “Саутхемптън“. Португалският десен бек, чийто контракт със „светците“ изтича през лятото, ще играе на „Емиратс“ като преотстъпен до края на кампанията. Португалският национал стана ненужен в тима на “Саутхемптън” след привличането на Кайл Уолкър-Питърс от „Тотнъм“. 28-годишният футболист става второто ново попълнение на „артилеристите“ след привличането на друг бранител – Пабло Мари от “Фламенго”. Докато “Манчестър Юнайтед” пък търси новия си нападател през зимата, то „червените дяволи” закупиха вратаря от “Саутенд” – Нейтън Бишоп. Юношеският национал на Англия подписа договор с тима от \"Олд Трафорд\" за две години и половина. Междувременно се разбра, че новото попълнение на “Юнайтед” Бруно Фернандеш може да направи своя дебют в утрешното домакинство на “Уулвърхемптън”. Това сподели мениджърът на „червените дяволи“ Оле Гунар Солскяер. „Той е достатъчно подготвен и определено ще попадне в състава за двубоя. Не знам колко минути ще участва, но ще бъде в състава“, сподели норвежецът. Фернандеш пристигна на „Олд Трафорд“ и подписа договор за пет години и половина. “Манчестър Юнайтед” плати за него сумата от 68 милиона паунда.", "date": "2020.01.31", "title": "„Арсенал“ взе португалски национал"}
{"url": "https://www.monitor.bg:443/bg/a/view/bolnici-zadyljeni-da-vyrnat-blizo-30-mln-leva-187437", "text": "Болници ще трябва да върнат близо 30 млн. лева. Това стана ясно от изказване на здравният министър Кирил Ананиев по време на седмичиня парламентарен контрол. Те са нарушавали Закона за здравното осигуряване и Закона за лечебните заведения в периода 1 януари 2017 – 30 септември 2019 година чрез сключени договори с медицински центрове за дейност на тяхната територия, която покрива изцяло или отчасти тяхната собстевна дейност. Общата сума на наложени санкции и суми за възстановяване от лечебните заведения е в размер на 29 414 374 лева, каза министър Ананиев. За 2017-ра те трябва да върнат на Националната здравноосигурителна каса (НЗОК) 9 608 638 лева. Наложената им санкция за 2018 г. е 11 715 399 лева, а към 30 септември м.г. те са в размер на 8 090 337 лева. Заповедта на касата за глобите е издадена след проверка на бившата Изпълнителна агенция „Медицински одит“, която вече прерастна в Изпълнителна агенция „Медицински надзор“. По случаите е работила Върховната касационна прокуратура и Главната дирекция „Национална полиция“. По случаите са проведени 4- тома от копия на договори. Те се отнасят до 25 лечебни заведения в 14 области на страната на страната. НЗОК ще спести 57 млн. лева от първия електронен търг за онколекарствата за болниците, който е завършил в четвъртък, съобщи още здравният министър Кирил Ананиев, като заяви, че процедурата е преминала успешно. По първоначалните спецификации, стойността на лекарствата щеше да достигне на базата на този търг около 1, 280 млрд. След провеждането на търга бяха намалени тези средства с 57 млн. лева. Това е икономия за бюджета на касата. Това правителство създаде и проведе електронен търг, една мечта на доста други правителства, заяви министър Ананиев. Той уточни, че в търга са се включили от държавните болници, общинските и тези със смесено участие. Ананиев изрази надежда, че скоро ще могат да се включват и частните болници и припомни за законодателната инициатива, която самият той лансира след скандала с лекарствата, заплащани на различни цени в частните и държавните болници. По думите му именно участието и на частните болници в такива търгове ще ограничи тези случаи.", "date": "2020.01.31", "title": "Болници задължени да върнат близо 30 млн. лева"}
{"url": "https://www.monitor.bg:443/bg/a/view/serkyl-bruj-predstavi-velkovski-187450", "text": "Димитър Велковски официално вече е футболист на “Серкъл Брюж”. Българският защитник беше представен в белгийския елитен отбор. Договорът на 25-годишния бивш младежки национал на България е за три сезона и половина. Велковски ще играе с номер 35 в “Серкъл Брюж”, който е собственост на боса на “Монако” Дмитрий Риболовлев. Левият защитник може да дебютира още утре в гостуването на “Юпен”, след като белгийците бързо уредиха документацията му. Велковски дебютира в професионалния футбол през 2014 година с екипа на “Локомотив” (София). Точно 12 месеца след това бранителят преминава в “Локомотив” (Пловдив), а три сезона по-късно облича фланелката на “Славия”. За \"белите\" записа 41 мача и 2 гола. Това е първият чуждестранен клуб в кариерата на Велковски. “Серкъл Брюж” е на последното 16-то място в класирането в шампионата на Белгия със само 11 точки. Ако Велковски не вземе участие утре срещу “Юпен”, тогава най-вероятно ще дебютира на 8 февруари при домакинството на “Мехелен”.", "date": "2020.01.31", "title": "„Серкъл Брюж“ представи Велковски"}
{"url": "https://www.monitor.bg:443/bg/a/view/botev-plovdiv-vze-kolumbiec-i-brazilec-187451", "text": "“Ботев“ (Пловдив) осъществи двоен трансфер. \"Канарчетата\" подсилиха офанзивната си мощ с две крила от чужбина. Договори с \"жълто-черния\" клуб подписаха Фабио Бурбано и Андерсон Барбоса. И двамата футболисти играят като крила. Фабио Бурбано е роден на 19.06.1992 г. и подписа 2-годишен договор с пловдивчани. Футболистът има мачове за юношеския национален отбор на Колумбия, а за последно бе част от местния елитен тим “Санта Фе”. Андерсон Барбоса е роден на 17.03.1999 г. Бразилецът се обвърза с \"канарчетата\" за 18 месеца, а последният му тим бе ФФ “Спорт” в родината му. Междувременно „Ботев” (Пловдив) победи с 4:1 “Царско село” в контролна среща, играна на базата на \"канарчетата\" в Коматево. Два гола за „жълто-черните“ отбеляза Александър Тонев, а по веднъж се разписаха дошлият на проби молдовец Максим Юрко и Андерсон. Почетното попадение за „царете“ вкара Георги Минчев. Звездата на пловдивчани Тодор Неделев пък претърпя успешна операция на менискус в столична клиника. В следващите дни националът ще се придвижва с помощта на патерици. След това полузащитникът започва рехабилитация под наблюдението на медицинския щаб на \"канарчетата\".", "date": "2020.01.31", "title": "„Ботев“ (Пловдив) взе колумбиец и бразилец"}
{"url": "https://www.monitor.bg:443/bg/a/view/kakvo-trjabva-da-znaem-sled-kato-uk-napusne-es-187448", "text": "На 31 януари 2020 г. в 23 ч. или 01 ч. на 1 февруари, българско време Великобритания напуска Европейския съюз – решение, за което България съжалява, но уважава. Въпреки това връзките на страните-членки от ЕС, включително на България, с Великобритания няма да бъдат нарушени, съобщават от пресцентъра на МВнР. На 1 февруари 2020 г. започва т.нар. Преходен период, по време на който трябва да бъдат договорени съдържанието и параметрите на бъдещите отношения с Лондон. Той трябва да приключи на 31 декември 2020 г., но може да бъде удължен с до две години, ако за това има общо съгласие между ЕС и Великобритания. Правилата за пътуване остават непроменени в рамките на Преходния период. Гражданите на ЕС ще могат да влизат във Великобритания с лична карта или със задграничен паспорт. От Външно съветват да се снабдим с международен паспорт с биометрични данни, ако планираме пътуване до Обединеното кралство след 1 януари 2021 г., тъй като тогава правилата може да бъдат променени. Срокът за подаване на документи за Статут на уседналост във Великобритания е до 30 юни 2021 г. Според последната официална статистика на МВР на Великобритания общият брой на подадените заявления от български граждани за получаване на Статут на уседналост/Временен статут на уседналост е 139 000. България е на първо място по брой кандидатствали по схемата спрямо размера на българската общност в Обединеното кралство. България зае тези предни позиции още в самото начало на процеса, благодарение на интензивна разяснителна кампания, осъществена от МВнР и посолството ни в Лондон от края на 2018 г. и през цялата 2019 г. Мисията ни проведе срещи в над 30 града в Обединеното кралство, като поддържаше непрекъснат контакт с гражданите и им оказваше съдействие. До края на Преходния период няма да има промени в правата на българските граждани във Великобритания, както и на британските граждани у нас. Условията и правилата за работа, търговия, бизнес, обучение, туризъм и др. до неговия край остават непроменени. Европейските здравни карти също ще продължат да бъдат валидни до края на Преходния период. Действащата в момента роуминг схема, позната като „Roam like at home”, може да продължи да бъде прилагана само, ако има сключени споразумения между българските и британските мобилни оператори. В рамките на Преходния период правилата за банкиране ще останат същите, както досега. По въпроса за таксите съветваме сънародниците ни да се обърнат към банката, с която работят, тъй като условията за теглене могат да се различават в зависимост от сключения договор. „Ако искате да посетите Великобритания за срок до 90 дни ще можете да направите това без виза.“. Това потвърди часове преди Брекзит британският посланик у нас Ема Хопкинс, визирайки условията за престой на Острова, които бяха обект на преговори между Лондон и Брюксел през миналата година. „Искаме да напуснем ЕС достойно. Нито ще празнуваме, нито ще оплакваме, а гледаме с позитивен поглед напред в бъдещето“, каза тя в ефира на bTV. Тя припомни, че 140 000 български граждани са подали молба за статут на уседналост във Великобритания. „От 1 януари 2021 г. ще въведем нова схема за емиграция. Това са правилата, които ще се отнасят за онези, които искат по-дългосрочно да работят или учат в Обединеното кралство. Възможно е тази схема да обхване и сезонната работа“, уточни Хопкинс. До края на тази година българите имали възможността да се заселят в Обединеното кралство и да останат там дългосрочно. Около 6000 български студенти учели на Острова, а в същото време 2000 британци следвали в България, най вече медицина и било важно те да продължат образованието си. До края на 2020 г. всеки можел да започне обучение във Великобритания при същите условия такси и достъп до студентски заеми. В следващите месеца щяло да стане ясно какъв ще е режимът за периода след 2020 г. „Възможно е да има промяна. Британските университет обаче биха искали да се запази преференциалният достъп за европейски граждани, така че това ще бъде обект на преговори. Ако има промяна ще я съобщим достатъчно рано, защото искаме всички тези талантливи млади хора да продължат да идват за обучение в Обединеното кралство“, обясни посланикът на Великобритания у нас и в допълнение констатира, че българските студенти са сред най-талантливите в страната й. От думите й стана ясно също така, че тази седмица се поставя началото на нова кампания във връзка с търговията на Острова с 13 страни извън ЕС. „Много сме развълнувани от възможността да укрепим контактите си с някои страни, с които имаме исторически силни връзки. Ще сме активни в международен план. Ще укрепим и своята дипломатическа служба“, подчерта Хопкинс. И добави: „Няма да седим около една маса с ЕС, но това не значи, че няма да си говорим. Това ни дава възможност да работим по по-различен начин. В голяма степен всичко, което правим, ще остане непроменено, защото споделяме едни и същи ценности.“.", "date": "2020.01.31", "title": "МВнР: Какво трябва да знаем след като Великобритания напусне ЕС"}
{"url": "https://www.monitor.bg:443/bg/a/view/prof-plamen-kirov-vseki-glaven-prokuror-bi-seziral-ks-ako-ima-symnenija-187456", "text": "„На бюрото на главния прокурор попада папка, изпратена му от друг прокурор, с данни, свързани с президента. Какво може да направи главният прокурор? Да сложи папката в касата си и да се направи, че не съществува? Той сезира Конституционния съд, тъй като има съмнение за евентуално извършено нарушение от страна на президента. И пита КС да изясни съдържанието на някои понятия и да изтълкува текста на член 103 от конституцията. Така би постъпил всеки главен прокурор”. Това заяви бившият конституционен съдия проф. Пламен Киров пред Нова телевизия. Киров подчерта, че това са само извадки от записите и е възможно да има и други материали, които да разкриват възможни престъпления. Темата бе коментирана и от юриста Драгомир Кръстев пред „Правен свят“. Според него публикуваните от прокуратурата записи на разговори между президента Румен Радев и шефът на военно-въздушни сили Цанко Стойков не са СРС-та, а доказателства по дело и затова няма правен проблем в оповестяването им.", "date": "2020.01.31", "title": "Проф. Пламен Киров: Всеки главен прокурор би сезирал КС, ако има съмнения "}
{"url": "https://www.monitor.bg:443/bg/a/view/kianu-rijvs-shte-uchastva-v-ceremonijata-na-oskarite-187444", "text": "Киану Рийвс ще се присъедини към списъка от звезди, които ще се качат на сцената в „Долби тиатър“, където само след малко повече от седмица ще бъдат раздадени наградите „Оскар“. На 92-ата церемония на отличията на Американската филмова академия, звездата от „Матрицата“ няма да се бори за статуетка. Въпреки това ще даде такава. След като стана ясно, че победителите от всички актьорски категории миналата година – Реми Малек, Оливия Колман, Махершала Али и Реджина Кинг ще обявят победители от настоящите оскари, киноинституцията обяви част от другите знаменитости, които ще имат тази чест. Освен Рийвс, това са Пенелопе Крус, Шая Лабъф, Джеймс Кордън, Бийни Фелдстийн, Даян Кийтън, Джордж МакКей, Мая Рудолф, Тимъти Шаламе, Уил Фарел, Гал Гадот, Марк Ръфало и др.", "date": "2020.01.31", "title": "Киану Рийвс ще участва в церемонията на оскарите"}
{"url": "https://www.monitor.bg:443/bg/a/view/basketbolnijat-beroe-privleche-oshte-edin-nacional-187453", "text": "Баскетболният отбор на \"Берое\" привлече национала Павлин Иванов. Иванов се присъединява към други двама национали - Павел Маринов и Станимир Маринов, който подписаха с тима в последните седмици. Гардът вече е картотекиран в състава на старозагорци, научи bgbasket.com. Иванов стартира сезона в Италия, но се раздели с \"Тревилио\" в края на 2019 година. Добрите му отношения с треньора Любомир Минчев го отведоха за втори път в Стара Загора. 26-годишният баскетболист вече игра за \"Берое\" през 2015 година, когато в средата на сезона напусна изпадналия във финансова криза \"Левски\". В България гардът е носил екипите още на \"Тигър Ямбол, \"Ямбол, \"Лукойл Академик\", \"Левски Лукойл\" и \"Балкан\". Сега Павлин Иванов може да дебютира за \"Берое\" още в събота при гостуването на \"Черно море Тича\".", "date": "2020.01.31", "title": "Баскетболният \"Берое\" привлече още един национал"}
{"url": "https://www.monitor.bg:443/bg/a/view/pravjat-sedmica-na-hudojestvenata-gimnastika-v-sofija-187434", "text": "Предстои първата Седмица на художествената гимнастика в България. Тя ще се случи между 5-и и 12-и април, когато ще се проведат - Международният турнир за купа София и Световната купа по художествена гимнастика. Първият турнир ще е в зала „София“, а Световната купа ще се проведе в „Арена Армеец“. В Седмицата на художествената гимнастика ще се проведат и множество инициативи, които ще целят да доближат гимнастиката с феновете. Ще има Галапремиера на голям екран на филма „Светът на златните момичета“, изложба с рисунки от клубовете по художествена гимнастика, срещи със „златните момичета“, фотосесии с талисмана на Световната купа и много други. „Не спираме да влагаме любов и сърце за нашия спорт. Целта ни е многобройните ни фенове да имат не само достъп до състезанията, но и до други иновативни и вълнуващи събития. Нека подкрепим Златните момичета“, разказва повече за инициативата Илиана Раева. „Изключително много се вълнувам от тази седмица, защото ще е нещо ново и различно за всички нас. Сигурна съм, че зрителите ще се забавляват“, споделя Християна Тодорова, главен съдия на Световната купа. За Седмицата на художествената гимнастика от днес в продажба се пускат лимитирана серия Златни карти, които ще дават ексклузивен достъп до двете състезания, но също така и достъп до Галапремиерата на филма „Светът на златните момичета“, ексклузивна лична среща със Златните момичета, специална фотосесия с Талисмана на Световната купа, подаръци от състезанията и много изненади. „Аз наричам тази карта преживяване, защото хората които си я закупят ще получат много повече от хубави места и ВИП обслужване. Те ще имат уникалния шанс да преживеят една незабравима седмица в нашата компания“, споделя Росина Атанасова, генерален секретар на българската федерация по художествена гимнастика и главен съдия на Международния турнир за купа „София“. Билетите за „Седмицата на Художествената“ гимнастика са вече в продажба в мрежата на Easypay и на всяка каса на Изипей в страната.", "date": "2020.01.31", "title": "Правят Седмица на художествената гимнастика в София"}
{"url": "https://www.monitor.bg:443/bg/a/view/borim-s-registyr-nezakonnata-tyrgovija-na-plodove-i-zelenchuci-187435", "text": "Незаконната търговия на плодове и зеленчуци от чужбина ще бъде пресечена чрез създаването на специален регистър на търговците от бранша. Това обяви зам.-министърът на земеделието Чавдар Маринов, на откриването на InteliFresh 2020 в София. Представянето на плодове и зеленчуци, внесени от Гърция и Македония, за българско производство става все по-често срещано явление. Много българи пътуват до съседките ни и закупуват нечия продукция, след което я влизайки в ролята на псевдо земеделски производители. „Това ще бъде пресечено посредством регистъра и ви уверявам, че дотогава ще извършим доста проверки, за да установим дали съществуват такива елементи“, обясни Чавдар Маринов. Миналогодишните инспекции са установили нерегламентирани земеделски производители на зеленчуци с нас 11 хил. дка, които веднага са изключени от схемата за подкрепа. Единствено реалните земеделски производители могат да се възползват от освободените средства. Регистърът за плодове и зеленчуци ще стане факт, ако бъде приета промяната в Закона за общата организация на пазарите. Той е съгласуван с всички институции – Българската агенция по безопасност на храните (БАБХ), Агенция „Митници“, Комисия за финансов надзор и т. н. Планувано е да се предоставя 12-цифрен код, чиито компоненти ще носят и регистрирани ли сме по ДДС. Подобни защитни механизми вече съществуват във всички държави-членки на ЕС. Обратното начисляване на ДДС в сектор плодове и зеленчуци както и в този на млечните продукти ще започне от февруари. Към разширения списък с култури са добавени листните и някои други видове зеленчуци.", "date": "2020.01.31", "title": "Борим с регистър незаконната търговия на плодове и зеленчуци"}
{"url": "https://www.monitor.bg:443/bg/a/view/ako-vyrnat-stroitelni-vojski-shte-se-pisha-trudovak-187445", "text": "Има-няма и темата за връщането на задължителната казарма излезе в общественото пространство. Тогава всички, включително и ние, журналистите, почваме да лапаме мухите и да разсъждаваме. Едните припомнят колко хубаво е било, когато имахме наборна армия, а други пък обясняват каква отживелица е това. Малцина са тези, които говорят с гласа на разума, а именно, че към днешна дата това просто няма как да се случи. И въпреки това преди броени дни стана ясно, че някои депутати и представители на бизнеса обмислят връщането на Строителни войски. Не на цялата наборна армия с всичките й там родове войски, ами само на т.нар. трудоваци. Това стана ясно след среща на Камарата на строителите и председателя на парламентарната комисия по регионална политика Искрен Веселинов. След срещата Веселинов припомни идеята за „обучение на хора от маргинализираните общности в бившите подразделения на строителни войски“. Така, видите ли, младежите от гетата щели да получат занаят. До 1989 г. в Строителните войски служеха наборници предимно от етнически малцинства, а също и български младежи, но, да речем, с изключително ниско образование или пък с криминални прояви. Аз няма да започвам темата за етническото разнообразие на либералния Холивуд, но това си е зле завоалирано расистко мнение в стил „да изкараме циганите да работят по строежите“. При това ангария, щото така наречените строителни войски предполагат ред, армейска дисциплина, задължителен срок на служба и микроскопично заплащане. Лично аз съм гордо отбил армейската си служба мъж, офицер от резерва (фазан), танкист. Така че определено симпатизирам на наборната армия, която според мен възпитава разглезените младежи (особено днешните са много разглезени). Също така мога да дам пример с много „бели“ и цивилизовани държави, които поддържат наборна армия – като Швейцария например. Но в този си вид „да върнем строителните войски и да направим циганите трудоваци“ идеята е незряла, инфантилна и неизпълнима. И имам няколко довода, с които ще защитя тезата си. Първо. Защо да връщаме задължителните строителни войски, а не да речем сухопътните, авиацията, морските? Това е не само половинчато, ами съвсем безхаберно. Освен това много младежи от малцинствата, а и не само, и сега работят в строителството. Вижте какви работници се трудят по строежите. Циганета, но добри, трудолюбиви момчета. А ако вменим в строителния сектор един вид „ангария“, няма ли предприемачите да предпочетат по-евтиния труд и десетки хиляди мъже, които сега са заети в строителството на пазарен принцип, да останат на улицата? Второ, след като изтървахме питомното, сега е късно да гоним дивото. Как ще се върне задължителната казарма? Къде ще спят тези „войници“, въоръжени не с автомати, ами с кирки и лопати. Кой ще ги храни? Държавния бюджет ли? Как ще вземеш таблета от ръцете на един съвременен младеж и насила ще го вкараш в казармата, където се живее малко на принципа като в затворническо общежитие на лек режим? На какъв принцип ще се избират младежите, които да служат в тези войски? Трето, как ще реагират партньорите ни от ЕС и НАТО? Ами не много добре. Това си е въвеждане на трудова повинност, уж под някаква армейска шапка. И четвърто, как ще се осъществи изобщо подобно нещо на практика? Ама без празни приказки в стил кръчмарска пресконференция. Конкретни планове, разчети, бюджети, проблемни точки за тази идея има ли? Няма, тя е просто „да разлаем кучетата“. За съжаление, някои политици у нас наистина са на ниво „трудовак“ и говорят врели-некипели. Те така и не разбраха, че да те покажат по новините с поръчковия ти костюм и италианска вратовръзка, не те прави държавник. Хубавото е, че истината винаги излиза наяве, а лошото е, че понякога я научаваме чак когато спре водата. За финал една прогноза. България няма да върне нито задължителната казарма, нито трудовата повинност. Ха на бас. Ако изгубя, готов съм да отбия една година служба на някой строеж. Като бригадир, разбира се. Все пак съм офицер.  Между другото, трудоваците като второстепенен род войска, бяха въоръжени със самозарядни карабини „Симонов“. Това са екзотичните пушкала, с които гвардейците и до днес изпълняват красивите си ритуали и силно впечатляват чуждестранните туристи. Тогава „симоновките“ се водеха нещо като допотопно полуоръжие в сравнение с легендарния „Калашников“. Но днес са колекционерска рядкост и дори гвардейската ни част трудно си ги осигурява.", "date": "2020.01.31", "title": "Ако върнат Строителни войски, ще се пиша трудовак!"}
{"url": "https://www.monitor.bg:443/bg/a/view/lora-krumova-napusna-nova-tv-187436", "text": "Дългогодишната телевизионна водеща Лора Крумова се е разделила с Нова телевизия. За последно зрителите я гледаха в сутрешното предаване „Събуди се“, което се излъчва през уикендите. Крумова не е на екран от 2018 г., когато излезе в майчинство. Мястото й бе заето от водещата Мира Иванова, като рокадата се оказа успешна. Самата Крумова обясни, че инициативата да се раздели с телевизията е нейна и е взета след дълго обмисляне на решението й.", "date": "2020.01.31", "title": "Лора Крумова напусна Нова тв"}
{"url": "https://www.monitor.bg:443/bg/a/view/pobedi-za-lokomotiv-pd-i-botev-vr-v-kontroli-187446", "text": "“Локомотив” (Пловдив) разгроми с 4:1 „Арка“ (Гдиня) в поредната си контрола по време на зимната подготовка. Анте Апарица откри за \"черно-белите\" в 12-ата минута, а Парвиз Умарбаев покачи на 2:0 в 27-ата минута с удар отдалеч. Поляците върнаха едно попадение пет минути по-късно. Възпитаниците на старши треньора Бруно Акрапович започнаха по-добре и второто полувреме. В 48-ата минута Димитър Илиев направи 3:1, а в 63-ата Мирза Хасанбегич фиксира крайния резултат. Това беше трета проверка за “смърфовете“ в южната ни съседка. Преди това \"Локомотив\" надигра казахстанския “Кайсар” с 1:0 и отстъпи на словашкия “Земплин” с 1:2. В последната си контрола в Турция „Локо“ ще играе срещу „Олимпик“ (Донецк) на 4 февруари. “Ботев” (Враца) пък се наложи с 1:0 над „Форвертс“ от Австрия в друга приятелска среща, играна в Анталия. Победното попадение за момчетата на Тони Здравков отбеляза Ангел Лясков в 46-ата минута. Това беше третата последна контрола за „Ботев“ в Турция. В предните два мача врачани паднаха с 1:2 от „Напредък“ (Сърбия) и с 1:2 от “Силекс“ (Македония). На 5 февруари „Ботев“ (Враца) ще играе срещу „Литекс“ в България.", "date": "2020.01.31", "title": "Победи за „Локомотив“ (Пд) и „Ботев“ (Вр) в контроли"}
{"url": "https://www.monitor.bg:443/bg/a/view/okrupnjavat-detski-gradini-v-selata-v-obshtina-pazardjik-s-cel-ikonomii-187443", "text": "Оптимизация на детските градини в някои от селата  ще има в община Пазарджик, като предложението на кмета Тодор Попов цели да се направят икономии заради липса на деца и натрупани финансови загуби. Предложението бе прието от местния Общински съвет и решението ще влезе в сила от 1 март. Промяната ще засегне 13 забавачки в селата от общината, които ще станат изнесени филиали на детските заведения в града. Детската градина в село Величково ще бъде закрита. Час преди сесията на общинските съветници около 150 души от селата Црънча и Ивайло протестираха пред сградата на общината в Пазарджик, тъй като предложението засягаше и детските градини във въпросните села. Инициативен комитет обаче разговаря с кмета Тодор Попов и се стигна до компромисно решение-да се даде 1-годишен гратисен период да останат да работят и да запазят децата в тях. Според финансовия анализ на ситуацията, детската градина в Црънча може да продължи да функционира като изнесена група на тази в с. Паталеница, като се запазят досегашните условия и работни места при прилагането на системата на делегиран бюджет. ДГ „Веселка“ в село Ивайло ще функционира като самостоятелна с финансова издръжка също на делегиран бюджет, уточниха от общината в Пазарджик.  ", "date": "2020.01.31", "title": "Окрупняват детски градини в селата в община Пазарджик с цел икономии"}
{"url": "https://www.monitor.bg:443/bg/a/view/udyljiha-s-dva-dni-gripnata-epidemija-v-haskovo-187440", "text": "Грипната епидемия в Хасковска област се удължава до 5 февруари включително, съобщиха от Регионалната здравна инспекция. Това в реши след заседание на оперативния щаб в петък.Заболеваемостта през тази седмица намалява, но въпреки това се продължават противоепидемичните мерки. Остават забранени свижданията и плановите операции в болниците, както и детските, женските консултации, задължителните имунизации и реимунизации, профилактичните прегледи. Препоръчва се да се отменят всички масови прояви. Кметовете на Хасково, Димитровград и Харманли още в четвъртък удължиха грипната ваканция на учениците.", "date": "2020.01.31", "title": "Удължиха с два дни грипната епидемия в Хасково"}
{"url": "https://www.monitor.bg:443/bg/a/view/udar-po-us-demokratite-na-procesa-sreshtu-trymp-187441", "text": "Демократите най-вероятно няма да могат да призоват нови свидетели на процеса срещу президента Доналд Тръмп в Сената, съобщава Ройтерс. За целта те се нуждаеха от гласовете на четирима колебаещи се републикански сенатори. Републиканците имат мнозинство от 53 места в 100-членната горна камара на Конгреса. Един от четиримата, Ламар Алекзандър, обаче заяви в петък, че няма да подкрепи призоваването на нови свидетели. Това означава, че процесът се движи към бързо оправдаване на Тръмп чрез гласуване по линията между партиите в Сената. В писмено изявление Алекзандър (79 г.) каза, че Тръмп е действал неправилно, но провинението му не предполага отстраняване от длъжност (импийчмънт). Той добави, че въпросът не е дали Тръмп е направил нещо, а дали то е осъдително и че този въпрос трябва да решат американските гласоподаватели на изборите през ноември. Това беше и тезата, към която защитата на президента превключи в четвъртък, след като демократите оказаха силен натиск Сенатът да призове като свидетел неговия бивш съветник по националната сигурност Джон Болтън.", "date": "2020.01.31", "title": "Удар по US демократите на процеса срещу Тръмп"}
{"url": "https://www.monitor.bg:443/bg/a/view/prokuraturata-vyv-varna-iska-po-strogo-nakazanie-za-blago-korekoma-187419", "text": "Окръжната прокуратура във Варна поиска с протест до Апелативния съд отмяна на присъда на Варненския окръжен съд и увеличаване размера на наложеното наказание на 37-годишния Благовест А., известен с прякора си Корекома. Той бе един от подсъдимите по дело за грабеж, представляващ опасен рецидив. На 29 януари т. г. състав на Варненския окръжен съд призна за виновни Благовест и съучастника му, 28-годишния Стелан П., известен в криминалните среди с прякора си Рекета за грабеж на пари и бижута на стойност 6 305 лева, собственост на майка и дъщеря от близкото до Варна градче Игнатиево. Корекома беше осъден на 5 години и 4 месеца затвор при строг режим за грабежа, извършен от него в условията на опасен рецидив и за блудство, чрез сила и заплахи към ограбеното 19-годишно момиче. Според прокуратурата, размерът на наложеното наказание на Благо Корекома не отговаря на обществената опасност на деянието му. Той е осъждан многократно, като само преди два дни по искане на Окръжната прокуратура е бил задържан под стража за друг грабеж, извършен през  декември, миналата година, който също представлява опасен рецидив. Съучастникът му Стелан Рекета бе осъден за грабежа в Игнатиево на 2 години лишаване от свобода, които да изтърпи при общ затворнически режим. Той и Корекома бяха оправдани по обвинението, че са поставили в беззащитно състояние ограбеното момиче и затова в протеста на Окръжната прокуратура срещу присъдата на Варненския окръжен съд се настоява двамата да бъдат признати за виновни и по член 198, ал. 4 от НК. Според прокуратурата, справедливото наказание за подсъдимия Благовест, е лишаване от свобода към средния размер на предвиденото в закона наказание за грабеж, представляващ опасен рецидив, което е от 5 до 15 години лишаване от свобода. Тежкото криминално деяние е извършено от двамата на 31 януари 2019 г. Те получили информация, че в къща в Игнатиево се съхраняват много пари, златни накити и наркотици. Проучили дневния график на живеещите там майка и дъщеря и след катопо-възрастната жена излязла от дома, двамата проникнали в него. Там заплашили 19-годишната й дъщеря с нож и поискали да им каже къде са скрити парите и наркотиците. Благовест вързал ръцете й със свински опашки, както и устата и очите й, после хвърлил върху нея одеяло, за да не вижда какво правят. Момичето било приведено в беззащитно състояние и със завързване на краката й. Двамата претършували къщата и намерили златни накити и 600 лева в брой. По време на претърсването Благовест извършил чрез сила и заплахата с метално острие действия, с цел да възбуди и удовлетвори полово желание, без съвкупление. Той и съучастникът му били разпознати от жертвата по гласовете, въпреки че през цялото време двамата поддържали пред нея версията, че са служители на ДАНС, които търсят наркотици в дома й. Ограбените златни накити Стелан оставил в заложна къща в Долни чифлик, където разследващите ги открили, а друга част от тях били намерени в дома на бивша приятелка на Благовест в Провадия. ", "date": "2020.01.31", "title": "Прокуратурата във Варна иска по-строго наказание за Благо Корекома"}
{"url": "https://www.monitor.bg:443/bg/a/view/borisov-cenim-sporazumenieto-za-bejancite-s-turcija-natiska-na-granicata-ni-e-nulev-187438", "text": "„Високо ценим ангажимента на Турция в прилагането на Съвместната декларация между ЕС и Турция за миграцията от 2016 г., както и отличното двустранно сътрудничество в тази област, което осигури нулев натиск върху общата ни граница“. Това заяви премиерът Бойко Борисов по време на срещата си с министъра на външните работи на Република Турция Мевлют Чавушоглу в МС, съобщиха от пресцентъра на институцията. Според Борисов настоящата му среща с Чавушоглу, предхождана от разговора им в Давос, както и срещата му с турския президент Реджеп Тайип Ердоган при откриването на „Турски поток“ в Истанбул са добра възможност да бъде затвърдена положителната атмосфера в отношенията между двете страни. Премиерът подчерта сериозната тежест, която съседката ни носи, предоставяйки убежище на голям брой сирийски бежанци на своя територия. По време на срещата Борисов акцентира върху сътрудничеството между двете страни във връзка с развитието на междусистемната свързаност на газопреносните мрежи, което ще допринесе за диверсификацията на маршрутите за доставка на природен газ. Той обърна внимание и на дейностите на българската държава по реализацията на проекта за разширение на газопреносната инфраструктура от българо-турската до българо-сръбската граница, като изтъкна, че Турция е една от държавите, през които преминава „Южният газов коридор“, а България също е неразделна част от развитието на този коридор с проекта си за интерконектор с Гърция. Борисов посочи още, че Турция е наша непосредствена съседка, съюзник в НАТО и важен партньор на ЕС за справяне с редица предизвикателства като миграционния натиск върху Европа, борбата срещу тероризма, енергийните доставки и енергийната сигурност, инфраструктурата, селското стопанство, търговията и икономиката. В рамките на разговора бе засегната и темата за потенциал за по-нататъшно развитие на търговските и икономическите отношения между страните ни, както и сътрудничеството в туризма. Борисов обърна внимание на нарастващия стокообмен, който за периода януари – септември 2019 г. се е увеличил с 10.7% на годишна база и достигал 3 017 млн. евро. По- късно турският външен министър проведе среща с шефката на НС Цвета Караянчева и външния ни министър Екатерина Захариева. На срещата с Караянчева бяха обсъдени двустранните отношения, сътрудничеството между парламентите на двете страни и търговско-икономическите връзки, а на тази със Захариева, Чавушоглу заяви, че България не е просто съсед, а съюзник и приятелска държава. По-късно през деня пък Борисов проведе телефонен разговор с президента на Украйна Володимир Зеленски. По време на него Борисов акцентира, че страната ни бе сред първите държави, ратифицирали Споразумението за асоцииране между Европейския съюз и Украйна, и подкрепили въвеждането на безвизов режим за украинските граждани за пътуване в ЕС.", "date": "2020.01.31", "title": "Борисов: Ценим споразумението за бежанците с Турция, натискът на границата ни е нулев"}
{"url": "https://www.monitor.bg:443/bg/a/view/zdravnata-vnoska-za-bezrabotnite-stava-24-40-lv-mesechno-187432", "text": "От 1 януари 2020 г. хората, които сами внасят задължителните си здравни вноски (например трайно безработни, които не получават обезщетение за безработица и не се осигуряват от държавата и др.) и не са регистрирани като самоосигуряващи се по смисъла на Кодекса за социално осигуряване, дължат месечно по 24,40 лева. Промяната е свързана с увеличението на минималния осигурителен доход от началото на тази година, който вече е 610 лв. Според Закона за здравното осигуряване, неосигурените на друго основание се осигуряват върху доход, не по-малък от половината от минималния месечен доход за самоосигуряващите се лица. Така, здравноосигурителната вноска за тях се изчислява в размер на 8% върху не по-малко от 305 лв. и не повече от 3000 лв. месечно. От НАП напомнят, че срокът за внасяне на тези вноски е до 25-то число на месеца, следващ месеца, за който се отнасят. Здравната вноска за месец януари 2020 г. трябва да се внесе най-късно до 25 февруари 2020 г. Всички, за които възниква задължение сами да внасят здравноосигурителните си вноски, подават в НАП декларация Образец 7., припомнят още от приходната агенция. Тя се подава в офиса на агенцията по постоянен адрес, в срок до 25-то число на месеца, следващ месеца, за който е възникнало задължението за внасяне на здравноосигурителните вноски. Тоест, ако от 1 януари 2020 г. трябва сами да внасяте здравноосигурителни вноски, то следва да подадете декларация Образец 7 до 25 февруари. Санкцията за неподаване на тази декларация е от 500 до 1000 лева. Здравноосигурителните права на гражданите, които се осигуряват за своя сметка, се прекъсват, ако не са внесени повече от три дължими месечни вноски за период от 36 месеца. Периодът се брои до началото на месеца, предхождащ месеца, в който лицето потърси медицинска помощ, платена от Националната здравноосигурителна каса. Здравноосигурителните права на гражданите, които са с прекъснати здравноосигурителни права се възстановяват, при условие, че заплатят всички дължими здравноосигурителни вноски за последните 60 месеца. Правата се възстановяват от датата на заплащане на всички дължими здравноосигурителни вноски за този период. Гражданите могат да направят справка за здравноосигурителния си статус, както и да проверят периодите, за които им липсват здравноосигурителни вноски, чрез електронната услуга на НАП на www.nap.bg. Справка за здравния статус клиентите на администрацията могат да направят и по телефона на 0700 18 700 /на цена, съгласно тарифата на Вашия оператор/. Услугата е автоматична и изисква само въвеждане на ЕГН чрез клавиатурата на телефона. Освен това системата дава данни и за всички месеци и години, за които не са платени задължителните здравноосигурителни вноски. Справката за здравен статус по телефона работи 7 дни в седмицата, 24 часа на ден.", "date": "2020.01.31", "title": "Здравната вноска за безработните става 24,40 лв. месечно"}
{"url": "https://www.monitor.bg:443/bg/a/view/bivsh-gard-naryga-jena-si-s-noj-i-gyrmja-v-bolnica-v-plovdiv-obzor-187420", "text": "54-годишен пловдивчанин наръга 58-годишната си бивша жена с нож в задната част на бедрото, след което стреля с газов пистолет в частна болница „Тримонциум” в Пловдив, научи Агенция Монитор. За екшъна в здравното заведение бил подаден сигнал на 112 около 11,30 часа, потвърдиха от полицията в Пловдив. Когато нахлул в здравното заведение, се бил въоръжил с два пистолета – газов и пневматичен, електрошок, нож и палка, съобщи говорителят на Районна прокуратура в Пловдив Атанас Илиев. „Благодарение на бързата намеса на полицията не се стигна до ескалация на напрежението”, каза той. По думите му мъжът и жената на регистратурата в частната болница били разделени от миналата Коледа и имали скандали. „След което започва да я бута, да я удря, да крещи. Наръгва я с нож в бедрото. Започва да възпроизвежда и изстрели с газов и с пневматичен пистолет, които също носи със себе си”, обясни какво се е случило прокурор Илиев. При задържането му от полицията успял да стреля два пъти по един от униформените. За да бъде озаптен, бил ударен с палка в главата. „Бил е леко ранен в главата от палка, за да бъде неутрализиран, защото е произвел два изстрела от близко разстояние срещу един от полицаите. Незабавно след това му е била оказана медицинска помощ. Служителят на МВР слава Богу не е ранен. Към момента няма никакви данни за риск за живота и здравето на извършителя”, обобщи Атанас Илиев. Така и след наръганата си бивша съпруга, и агресивният мъж бил откаран впоследствие с линейка в друга болница за оказване на медицинска помощ и за допълнителни прегледи. От районна прокуратура уточниха, че е образувано досъдебно производство за отправени закани за убийство и за причинени телесни повреди по хулигански подбуди. По време на екшъна не са пострадали други пациенти или лекари. Наръганата в бедрото жена е имала кръв и по едното рамо, но се предполага, че е била ранена в главата. „В миналото си, през 2000-та година, извършителят е имал криминални прояви – за закана за убийство и за извършено хулиганство”, допълни шефът на ОД на МВР в Пловдив ст. ком. Йордан Рогачев. Той уточни, че на по-късен етап мъжът е бил реабилитиран. Газовото оръжие, с което е бил извършителят, не е заявил, че го притежава, в 4-то районно полицейско управление, уточни още Рогачев. По думите му първите изстрели с газовия пистолет на мъжа са били във въздуха. Бисер запазил палката си от времето, когато е бил охранител в частна охранителна фирма, каза още шефът на дирекцията в Пловдив. По едната работна версия, по която се води разследването – за заканата за убийство,  го грози затвор до 6г. По втората версия – за причинената телесна повреда, първо трябва да се уточни дали раната на жената е лека или средна телесна повреда, уточни Атанас Илиев. Частната болница ще бъде охранявана поне за 24 часа. „След като приключат процесуално-следствените действия, здравното заведение ще бъде отворено за пациенти. Тепърва предстои да бъде разговаряно с него”, обясни Рогачев. Извършителят е задържан за 24 часа, като в първите часове след ареста му, се е намирал в болница.   Снимки авторът  ", "date": "2020.01.31", "title": "Бивш гард наръга жена си с нож и гърмя в болница в Пловдив (ОБЗОР)"}
{"url": "https://www.monitor.bg:443/bg/a/view/leo-mesi-s-pobeda-500-v-ispanija-187424", "text": "“Барселона” се класира за четвъртфиналите за Купата на краля. За разлика от миналата седмица, когато каталунците се измъкнаха като по чудо при гостуването на “Ибиса”, сега „Барса“ разгроми с 5:0 елитния “Леганес”. Това беше и победа номер 500 за Меси в Испания на клубно ниво, с което стана първият футболист в историята с подобно постижение. Аржентинската звездата има вече 622 гола и 241 асистенции за каталунците. Още в 4-тата минута на мача Антоан Гризман успокои обстановката на полупразния \"Камп Ноу\" с гол във вратата на „Леганес“. От този момент “Барса” нямаше проблеми до края на мача. Каталунците завършиха с владеене на топката от 73% като тотално обезличиха противника си. До края на полувремето се разписа и бранителят Клеман Ленгле. През втората част Меси вкара два гола, а изработи и попадение на Артур. Селекцията на Кике Сетиен обаче изтегли изключително труден жребий за 1/4-финалите на турнира. Каталунците ще гостуват на „Атлетик“ (Билбао). Междувременно „Барселона” привлече Франсиско Тринкао от “Брага”. Каталунците ще платят 31 милиона евро за 21-годишния футболист, който подписа петгодишен договор. Тринкао ще се присъедини към „блаугранас“ от следващия сезон. Освобождаващата клауза в договора на Тринкао възлиза на 500 милиона евро. През 2018 година Тринкао е шампион на Европа с националния отбор на Португалия до 19 години. В родината си той е считан за новия Роналдо. През сезон 2019/2020 г. е изиграл 22 мача за “Брага”, има 3 отбелязани гола и 6 асистенции. Втородивизионният “Мирандес” пък поднесе поредната сензация в турнира за Купата на краля. Тимът от Северна Испания, който е в средата на класирането на Сегунда дивисион, победи „Севиля“ с 3:1. На четвъртфиналите „Мирандес“ ще е домакин на „Виляреал“. „Реал“ (Мадрид) ще приеме „Реал Сосиедад“, а носителят на трофея „Валенсия“ гостува на „Гранада“. Победителите ще бъдат определени само в една среща. Мачовете са през следващата седмица.", "date": "2020.01.31", "title": "Лео Меси с победа 500 в Испания"}
{"url": "https://www.monitor.bg:443/bg/a/view/tijm-bi-zverev-i-si-osiguri-final-s-nole-187430", "text": "Австриецът Доминик Тийм се класира за финала на Откритото първенство на Австралия, след като победи Александър Зверев (Гер) с 3:6, 6:4, 7:6(3), 7:6(4) за малко над три часа и половина игра. По този начин в неделя Тийм ще се изправи срещу Новак Джокович (Сър) в опит да спечели първата си титла от турнир от „Големия шлем“. До момента той има два загубени финала на „Ролан Гарос“ (и двата от Рафаел Надал), а Джокович няма поражение в 7-те си мача за титлата в Мелбърн. Сега обаче Тийм елиминира именно Надал на 1/4-финалите, за да се превърне в първия австриец в последната фаза на Australian Open. Доминик спаси два сетбола в третата част срещу Зверев, който пък игра за първи път в кариерата си на полуфинал в “Големия шлем”. „Мисля, че да бъдеш финалист, е велико, бяха първите думи на Тийм след победата. - Изиграхме голям мач, изключително равностойна битка. Зверев имаше много високи показатели на сервис и бе трудно да го пробия. За мен това е едно чудесно начало на сезона, много съм щастлив“, допълни австриецът. В същото време унгарката Тимя Бабош и французойката Кристина Младенович спечелиха титлата на двойки жени, която е тяхна втора в последните 3 г. Бабош и Младенович взеха финала с 6:2, 6:1 срещу Су-Вей Сие (Тайван) и Барбора Стрицова (Чехия). Мачът се игра при затворен покрив на „Мелбърн Парк“ заради невероятните горещини в Австралия.", "date": "2020.01.31", "title": "Тийм би Зверев и си осигури финал с Ноле"}
{"url": "https://www.monitor.bg:443/bg/a/view/studentite-ot-prioritetni-napravlenija-nosjat-poveche-pari-na-vuzovete-187422", "text": "Професионалните направления, в които се обучават студенти по професии, за които се очаква бъдещ недостиг на специалисти, ще получават по-висок коефициент на диференцирано финансиране, по който се умножава базовия норматив за издръжка на един студент, заяви образователният министър Красимир Вълчев. Това означава, че вузовете, в които се обучават тези кадри, ще получават повече средства. Промяната е за професионални направления като „Педагогика“, „Педагогика на обучението по...“, „Теория и управление на образованието“, „Математика“, „Информатика и компютърни науки“, „Машинно инженерство“, „Комуникационна и компютърна техника“, „Енергетика“, природните и аграрни науки и др. Просветният министър допълни, че в тези направления се дава и възможност за по-голям прием. По думите на Вълчев промените целят по-голяма диференциация в зависимост от комплексната оценка за качеството и реализацията на висшите училища. Студентите, избрали да се обучават в тези професионални направления, ще получават и допълнителна стипендия. По 100 лева месечно пък ще могат да получават тези, които са получили високи оценки на държавните зрелостни изпити, и са избрали да следват в професионални направления, които са важни за развитието на икономиката на страната. Сред тях са педагогически, физически, химически и инженерни науки. „С този стимул насърчаваме учениците да изучават тези предмети“, заяви Вълчев. По 100 лв. месечно могат да получават и студентите, които са сред първите 10 процента с най-високи оценки на изпита по БЕЛ за страната, а на втория ДЗИ резултатите им са над средните за страната. Студентите с резултат средния за страната успех по БЕЛ и са сред 30-те % с най-високи резултати на втори ДЗИ по „Математика“, по „Физика и астрономия“ или по „Химия и опазване на околната среда“ също ще получават стипендия. В следващото десетилетие ще имаме недостиг на специалисти по всички професии, затова трябва да оптимизираме приема на студенти много предпазливо, каза още министър Вълчев. По думите му професионални направления, където има най-голям недостиг на кадри, студентите ще бъдат освободени и от такси за обучение. Тази възможност е предвидена в промените в Закона за висше образование, които в момента се разглеждат от образователната комисия на второ гласуване.", "date": "2020.01.31", "title": "Студентите от приоритетни направления носят повече пари на вузовете"}
{"url": "https://www.monitor.bg:443/bg/a/view/kobrata-poiskal-7-mln-za-macha-s-djoshua-187428", "text": "Екипът на звездата ни в професионалния бокс Кубрат Пулев преговаря за солиден хонорар на българина за предстоящия мача със световния шампион в тежка категория Антъни Джошуа. Агентите на Пулев настояват за сума, подобна на тази, спечелената от Анди Руис в първия му сблъсък с Джошуа през миналата година. Роденият в САЩ мексиканец взе 7 милиона долара. Това би било доста по-солиден хонорар за Кобрата в сравнение с първия му опит да покори световния връх, тъй като за двубоя с Владимир Кличко през 2014 година, той заработи 1,4 милиона долара. Промоутърът на британеца Еди Хърн на няколко пъти говори за пари в свои изказвания около планирания двубой и дори изтъкна, че Кобрата има прекалено големи претенции. Първоначалният срок за преговори изтече в петък, а с разрешението на Международната боксова федерация новата крайна дата за постигане на разбирателство е 14 февруари. Уважаваният в боксовите среди журналист Майк Копингер пък съобщи, че Кубрат Пулев и Антъни Джошуа са постигнали \"принципна договорка\" за мача помежду им, като остава само да уточнят датата и арената, на която ще се боксират. Според boxingnews24.com двамата ще се бият най-вероятно на 30 май или 6 юни. Почти сигурно това означава, че най-добрият ни професионален боксьор ще трябва да опита да отнеме титлата на Джошуа във версия IBF на негова територия във Великобритания. Това е желанието на настоящия световен шампион и мениджърът Еди Хърн настоява именно за мач във Великобритания. По-късната дата пък е избрана заради шанса тогава да бъде ангажиран някой от големите стадиони в Лондон или Кардиф. Предложените от Хърн четири локации за срещата са стадионите \"Емирейтс\", \"Тотнъм Стейдиъм” и \"Туикънъм\" в Лондон, както и \"Принсипалити Стейдиъм\" в Кардиф. Преди това те са заети със срещи от футболния шампионат. \"Ако искаме стадиона на \"Тотнъм\", който е абсолютна цел номер едно, мачът трябва да е през юни\", каза Хърн. Неофициално новината потвърди и агентът на Кобрата Боб Аръм, който бе гост в студиото на ESPN и попитан за организацията по двубоя и дали всичко е уговорено, той заяви, че \"Пулев ще получи шанса, който си заслужи\".", "date": "2020.01.31", "title": "Кобрата поискал $7 млн. за мача с Джошуа"}
{"url": "https://www.monitor.bg:443/bg/a/view/promeniha-macha-na-zvezdite-v-chest-na-kobi-187429", "text": "Националната баскетболна асоциация направи промени в Мача на звездите, за да отдаде почит на трагично загиналия Коби Брайънт. След изиграването на първите три части към точките на отбора, който води, ще се добавят още 24. Шоуто ще се състои на 16 февруари в Чикаго. Почит към легендарния спортист отдадоха и децата от баскетболната школа на испанския \"Естудиантес\", част от която е и българинът Емил Стоилов. Малките баскетболисти оформиха цифрата 24 с телата си в залата на клуба. Звездата на \"Лос Анджелис Лейкърс\" Леброн Джеймс пък си татуира думите \"Мамба завинаги\", отново в чест на Коби. В същото време вестник \"Ню Йорк Таймс\" публикува разследване за злощастния инцидент, спред което компанията, която притежава разбилия се хеликоптер, е имала лиценз само за полети, при които няма никакви ограничения във видимостта. А в деня на инцидента, такова ограничение е имало и това е било огласено в бюлетин, като дори полицията оставя на земята своите машини за няколко часа, докато видимостта се подобри. Пилотът е знаел, че при обявените условия, не е имал право да излети, тъй като не е разполагал с инструментите за навигиране в \"специални условия\".", "date": "2020.01.31", "title": "Промениха Мача на звездите в чест на Коби"}
{"url": "https://www.monitor.bg:443/bg/a/view/banjata-v-bankja-stava-spa-kompleks-zarabotva-do-kraja-na-godinata-187427", "text": "Минералната баня в Банкя, която се реставрира и превърне става СПА център, ще заработи до края на годината. Това съобщи кметът на София Йорданка Фандъкова, която инспектира ремонтните дейности. Водата в минералната баня ще се използва и за отопление на сградата. „Дейностите по реставрацията на минералната баня са на финала, като за доработка остават консервационните и реставрационните дейности. Работи се по всеки един детайл“, заяви Фандъкова. Кмеът на Банкя Рангел Марков сподели, че се обсъждат четири варианта за управляване минералната баня в Банкя. Те са - създаване на общинско предприятие, създаване на общинско дружество, отдаване под наем и концесия за строителство и управление. Фандъкова заяви още, че в проектобюджета на общината за настоящата година са заложени 7 млн. лв. за възстановяване на минерални бани в града. „Освен довършването на банята в Банкя, има предвидени средства и за възстановяване на баните в кварталите „Овча купел“ и „Горна баня“. В момента там текат процедурите, така че очаквам след завършването им тази година да започнем и да работим по тези знакови сгради, които поискахме от държавата, за да се погрижим за тях“, обясни градоначалникът.  По думите й вече е завършен и аквапаркът в парк „Възраждане“, за който също се използва минерална вода. Там се очаква да два месеца да започне работа вътрешният басейн. Проучват се минералните води и в район „Надежда“ до 55-то училище.", "date": "2020.01.31", "title": "Банята в Банкя става СПА комплекс, заработва до края на годината"}
{"url": "https://www.monitor.bg:443/bg/a/view/kaja-gerber-zagatna-che-e-bremenna-snimka-187431", "text": "18-годишният супермодел Кая Гербер шокира последователите си онлайн, като загатна, че е в очакване на първия си наследник. Това дъщерята на Синди Крофорд направи, като публикува своя снимка, на която чете книга, посветена на майчинството. Кадърът изненада мнозина и с това, че в основен фокус попада и корема на звездата. „Четете между редовете“, написа към фотоса Гербер. Предвид, че съвсем наскоро чаровната брюнетка паузира връзката си с комика Пийт Дейвидсън мнозина обаче предположиха, че манекенката се шегува със своите последователи. Вероятно повод за това станаха публикациите, датиращи от дни преди раздялата й с актьора. Според тях те били пред годеж, а приближените на Гербер се притеснявали, че тя ще захвърли обещаващата си кариера в полза на свиването на семейно гнездо с Дейвидсън. „Родителите на Кая – Синди Крауфорд и Ранди Гербер, чуха, че двойката планира да се венчае. Бяха съкрушени и побързаха да говорят с тях. Те са ужасени от мисълта, че Кая ще забременее“, коментираха неназовани източници пред сп. Star тогава.", "date": "2020.01.31", "title": "Кая Гербер загатна, че е бременна (СНИМКА)"}
{"url": "https://www.monitor.bg:443/bg/a/view/boecyt-na-cvetan-vasilev-sloji-peevski-v-organizirana-prestypna-grupa-187410", "text": "Лидерът на псевдогражданската организация „Боец“ (която се състои от един-единствен човек) Георги Георгиев е гледал новините за лотарията на Васил Божков и силно се е превъзбудил. Видинчанинът Георгиев от години е известен като „боеца на Цветан Василев“, защото изпълнява поръчките на банкера-беглец с тимуровски размах. Цецо Беглецо и Гого Боецо споделят и обща любов към стъклото, заради което често стават жертва на собствената си високоградусова еуфория. Този път Георгиев е внесъл „Сигнал“ (възторжената главна буква си е негова) до прокуратурата срещу депутата Делян Пеевски и бизнесмените Кирил Домусчиев и Васил Божков за „участие в организирана престъпна група“. Цялата стилистика на този изумителен с простотата си текст е в духа на „пиян запалянко псува враговете във фейсбук“. Хумористичното, но злостно четиво, е публикувано на сайта на „Боец“ и представлява пъстра палитра от комедийни бисери, изсмукани от пръстите размисли и страсти и, разбира се, няма нищо общо с истината. В „Сигнала“ Георги Георгиев е публикувал и адреса на невидимата си армия от „Боец“ - панелен апартамент във видинския квартал „Панония“. И така съвсем заприличва на комедия на абсурда. Кръчмарските разсъждения на Георгиев се опитват да внушат, че Пеевски, Домусчиев, Божков и „държавните институции на Борисов“ са организирана престъпна група. Според „боеца“ цяла България е ОПГ. Само Цветан Василев, жена му, дъщеря му и домашният им любимец Гого, изглежда, са ангели небесни и не са част от престъпната схема. Макар че именно господаря на Георги Георгиев е обвиняем за участие в организираната престъпна група, източила КТБ. Подобни брътвежи, разбира се, са крайно несериозни и ако изобщо ги цитираме, то е за да стане ясен принципа, на който работи фабриката за фалшиви новини. Пускаш си лъжата, подправяш я с лют пипер, чубричка, голяма доза злоба и лично мнение и това се превръща в „новина“. Или, както е в случая, в „Сигнал“ до прокуратурата. Какво общо има Пеевски с Васил Божков, с Кирил Домусчиев? Нищо, разбира се. Самият Божков в откровено интервю от преди няколко дни призна, че няма допирни точки, конфликти или общ бизнес с депутата и издател на „Телеграф медиа“. Това, разбира се, не спира слугите на олигархията да намесват името на Делян Пеевски във всеки скандал или злободневна тема в държавата. Нищо чудно скоро да го обвинят и за китайския коронавирус. Хубаво ще е, ако Георги Георгиев наистина е изпратил злословния си фейлетон си до прокуратурата. Държавните обвинители по принцип са сериозни и строги хора, но сме сигурни, че с този покъртителен „Сигнал“ ще изпопадат от смях.", "date": "2020.01.31", "title": "ОПГ-то на Цветан Василев стреля напосоки срещу Пеевски"}
{"url": "https://www.monitor.bg:443/bg/a/view/prokuraturata-bojkov-vodi-hibridna-vojna-187416", "text": "Срещу прокуратурата се води хибридна война, водена от обвиняемия бизнесмен Васил Божков, се оплака говорителят на главния прокурор Сийка Милева.  „Това е хибридна атака срещу прокуратурата от обвиняемия Божков и свързаните с него лица, че предметите се изсипват в чували. Предметите не се изсипват в чували. Те се изземват по законоостановения ред, в присъствието на най-добрите експерти“, категорична бе прокурор Сийка Милева в провержение на твърденията на Божков. Тя увери, че при всички процедури се спазват разпоредбите на Наказателно-процесуалния кодекс. „Няма такова нещо, като това предметите да се хвърлят в черни чували, както излезе по медиите“, подчерта тя. Говорителят на главния прокурор се оплака от цензура в медиите. „Вчера бях цензурирана. Прокуратурата знае срещу кого се е изправила. Знае, че се изправя срещу тази хазартна организация, която разполага с милиони левове, с които ще опита да се защити чрез вас, медиите“, заяви тя пред журналисти.", "date": "2020.01.31", "title": "Прокуратурата: Божков води хибридна война "}
{"url": "https://www.monitor.bg:443/bg/a/view/po-zelen-koridor-otivame-na-more-v-gyrcija-187418", "text": "Гърция осигурява „зелен коридор“ за преминаването през граничните пунктове на нашенци. Това съобщи гръцкият министър на туризма Хари Теохарис по време на подписването в София на Програма за съвместно сътрудничество между ресорните министерства на България и Гърция. Гостът обясни, че идеята е била лансирана след негова среща с представители на туристическия бизнес от северните райони на Гърция, на която предприемачите са настояли за улесняване на преминаването на границата на туристите и Българските граждани пътували до Гърция са над 1,4 млн. души, сочат данни за изминалата 2019 г. По традиция южната ни съседка също влиза в топ 3 на важните туристически пазари за България. През изминалата година у нас са пристигнали над 1,13 млн. гръцки туристи. Пътуванията се извършват целогодишно - за зимен, културно-исторически, спа и уелнес и летен туризъм. „Това, че и двете дестинации имат приблизително еднакъв брой туристи, които посещават и едната, и другата страна доказва, че туристическият продукт, който предлагаме, се харесва.“, коментира министърът на туризма Николина Ангелкова. когато ще се реши кои експерти от двете министерства ще изследват и обсъждат детайлите около съвместната дейност. Първата дестинация, с която най-вероятно ще започне програмата, е Съединените щати. Туристите лесно ще идват у нас, пристигайки с директните полети от Северна Америка до Солун и Атина. Обсъждат се и съвместното привличане на гости от Китай, Япония и Южна Корея, като за последните две нямаме изисквания за визи. Усилията ще бъдат съсредоточени главно върху развитието на културно-историческия и балнео и спа туризма. Планират се и обмяна на данни, общи действия при туризма на европейско ниво и организация на дни на България в Гърция и обратно. Ангелкова Очаква се по време на Международната туристическа борса „Ваканция и СПА Експо“, която ще се проведе у нас на 13-15 февруари, да участват и много гръцки фирми и представители на държавната администрация на съседната страна.", "date": "2020.01.31", "title": "По „зелен коридор“ отиваме на море в Гърция"}
{"url": "https://www.monitor.bg:443/bg/a/view/sledjat-otpadycite-v-realno-vreme-187413", "text": "Отпадъците, които се намират в страната ще бъдат следени в реално време с цел контрол. Това заяви екоминистъра Емил Димитров- Ревизоро по време на парламентарен контрол.  По думите му контрола ще бъде извършван, като бъде създаден оперативен междуинституционална център, който в реално време на обменя информация. Според него в момента институциите не си говорят. Той обясни какво ще представлява центъра, като каза, че на границата ще бъде установяване дали товара отговаря на документите и, ако не от София ще пристигнат лица, които ще оказват съдействие на КПП-та. Те ще решават дали товарът да бъде върнат или да бъде поверява на съответната площадка. Димитров обяви, че ще се извършат проверки на площадки с отпадъци на тези, които са получили повече от две системни или големи нарушения и ще се пристъпи към закриване и отнемане на разрешително, защото по думите му системни нарушители няма нужда да има на територията на страната. През 2019 от регионалните инспекции са извършени още 8868 проверки, и, дадени са 224 наказателни постановления на стойност 822 900лв. \"Това не считаме, че е достатъчно. Тази година трябва да продължи с много по- голяма сила и по-големи санкции\", допълни Димитров. По време на контрола Ревизоро отговори на въпрос тнсото запечатването на депото за отпадъци в Плевен. Той даде да се разбере, че във връзка с образуваното досъдебно производство обектът е затворен за една година от 2 януари, като има и задържани лице за преработка на шлака. По думите на министъра, ако тази суровина не може да бъде преработена у нас ще бъде върната в Италия за сметка на доставчика.", "date": "2020.01.31", "title": "Следят отпадъците в реално време"}
{"url": "https://www.monitor.bg:443/bg/a/view/divna-vyzpja-pilencata-na-milko-kalajdjiev-video-187412", "text": "„Пилето“ - това е името на първата песен на Дивна след участието й в риалити предаването „Маскираният певец“. За вдъхновение певицата е използвала именно костюма си от шоуто, в който тя танцува и в клипа към парчето.Самата песен прави закачлива препратка и към един от вечните поп-фолк хитове на Милко Калайджиев - „Къде си, батко“, където пиленцата отново са в главната роля. Най-известният мустак в лекия жанр също участва в песента на Дивна. Текстът съдържа бисери като „може да съм пиле, но ти не си петела“ и „със златните ръчички ще брои парички“, а на феновете, изглежда, им е трудно да приемат парчето с чувство за хумор. „Спях я още на първите 30сек, то не се издържа“, „Доста неочаквано и различно,а сега по Планета Тв.ще я въртят,че бие повече на чалга“ и „Кой стереотип разчупват точно? тва е като да се изпърдиш по време на презентация, за да разчупиш атмосферата хахахах мега тъпо, не на място и безвкусно“ гласят само част от коментарите на меломаните под клипа на парчето. Критики Дивна отнесе и заради сравнително оскъдното си облекло в него. Въпреки това за феновете на „Маскираният певец“ имаше и други изненади – под маската на Лъва, която отново си я спомняме от шоуто, се появи Васил Василев-Зуека, а в последните секунди под „маската“ на Калайджиев се появи и Димитър Рачков.", "date": "2020.01.31", "title": "Дивна възпя пиленцата на Милко Калайджиев (ВИДЕО)"}
{"url": "https://www.monitor.bg:443/bg/a/view/podvodnica-se-blysnala-v-titanik-187415", "text": "Подводница се е блъснала в потъналия през 1912 г. „Титаник“. Случаят датира от преди половин година, но става известен едва сега, пише в. „Вашингтон Пост“. Подводницата се е потапяла в района от 29 юли до 4 август 2019 г. като неочаквано е била подхваната от подводно течение, което я е блъснало в останките на „Титаник“, които лежат на 3 800 метра дълбочина. На борда на подводницата е имало двама души. Подводният инцидент излиза наяве покрай съдебно разбирателство във Вирджиния, САЩ. Кoмпaниятa RMS Titаniс Inс., която e признaтa кaтo oткривaтeл нa ocтaнкитe нa кoрaбa и имa изключитeлнoтo прaвo дa пoвдигa прeдмeти нa мяcтo обвинява Американската Национална агенция на океанските и атмосферни изследвания (NOAA), чe e прикрилa cблъcъка нa пoдвoдницaта c ocтaнкитe нa „Титaник“ и не е информирала за подводната мисия на подводния плавателен апарат. Cигнaлът e пoдaдeн oт Aмeрикaнcкaтa кoрaбoкрушитeлнa кoмпaния. Cпoрeд нeйни прeдcтaвитeли прoдължитeлният пeриoд нa мълчaниe cвидeтeлcтвa зa липca нa oтгoвoрнocт. Ceгa ce търcи нaчин в cъдa дa бъдe привикaн прeдcтaвитeл нa Нaциoнaлнaтa aдминиcтрaция, кoйтo дa прeдocтaви зaпиc oт cлучaя. Миналата година бе съобщено, че корпусът на „Титаник“ скоро ще се разпадне и предстои от ocтaнкитe нa кoрaбa дa бъдaт извaдeни рaзлични aртeфaкти, включитeлнo и тeлeгрaфът, с който е подаден сигналът за бедствие при потъването на лайнера, но засега NOAA не разрешава това да бъде направено.", "date": "2020.01.31", "title": "Подводница се блъснала в „Титаник“"}
{"url": "https://www.monitor.bg:443/bg/a/view/ananiev-utre-se-pribirat-3-te-nashenki-ot-kitaj-slagat-gi-pod-nabludenie-vyv-vma-187414", "text": "Трите бълкарки, които се намират в китайската провинция Ухан, където върлува коронавируса, се прибират утре в България. Това стана ясно от думите на здравния министър Кирил Ананиев в кулоарите на НС. Две от жените ще бъдат превозени с френски самолет, а трета - с немски.   Цялата координация по пристигането на българките се осъщестява от външно министерство, увери Ананиев. След като те кацнат, съответно във Франция и Германия, до там от наша страна ще бъде пратен специализиран транспорт. А в самолета, който ще отлети до там, ще има медицински екипи. Те ще ги придружават през цялото време до България. След като пристигнат пък ще бъдат приети за наблюдение във ВМА. Тестовете за коронавируса пък вече са налице.  Иначе преди това Ананиев коменитира и първият проведен преди ден елетронен търг за онколекарства за болниците. Министърът се похвали, че интересът към него бил голям и имало 16 участници - (фирми - доставчици),  а заявките били за 203 лечебни заведения. С провеждането на търга пък икономиите за бюджета на НЗОК били 57 млн.лева. Ананиев заяви, че това била първата такава процедура, като в търга са участвали държавни, общиснки болници и лечебни заведения със смесено участие. Предстоят още пет търга през февруари за останалите лекарства По думите му цените от търговете са рамкови, а след като се подпишат договори със спечелилите фирми, лечебните заведения трябва да влязат в разгопвори с доставчици и и производители на лекраства. И там можело да се постигне още по-голям ефект и намалението за бюджета на НЗОК да е повечеот 57 млн. лева.  Той напомни, че подготвят законови поправки за законза за лекарствените продукти, с които и частните болници да се задължат да участват в такива е-търгове и да не могат да договарят по-виски цени от тези, постигнати в споразумението след търга.  По думите му целта е да се избегне разликата в цената, на която държавни и частни болници купуват дадено лекарство, за какъвто проблем сигнализра преди време шефът на НЗОК Дечо Дечев. Така частните болници няма да могат да договарят с доставчиците на по-високи цени.  Ананиев заяви, че все още не е приключила проверката на Националния съвет по цени и реинбурсиране  и Агенцията по лекарства за 4-те лакарства, които са се продавали на различни цени за частни и държавни болници.", "date": "2020.01.31", "title": "Ананиев: Утре се прибират 3-те нашенки от Китай, слагат ги под наблюдение във ВМА"}
{"url": "https://www.monitor.bg:443/bg/a/view/majka-ot-zapasa-za-osirotelite-semejstva-186986", "text": "Според състоянието на времето през февруари трябва да се извърши осведомителният преглед в пчелините, посочват от Националната служба за съвети в земеделието. Пчеларят трябва да открие и да прегледа бегло гнездата на пчелните семейства за установяването на: Наличието на майка. От централната част на гнездото се изважда пита и ако по нея има разновъзрастно пило - яйца, личинки и запечатано пило, това показва, че в това семейство има майка. Ако на извадената пита няма пило, изважда се втора - съседната откъм центъра на гнездото, и се проверява. Не се ли установи пило в дадено семейство, а в другите има, независимо от поведението на пчелите, пчеларят трябва да постави в средата на гнездото контролна рита. Това е пита с яйца и млади личинки, взета от друго семейство, пчелите от която са изтърсени (на горната летва на рамката се поставя белег - кабърче и др., за лесното й откриване). След 3-4 дни тази пита се проверява. Ако на нея има изградени маточници, това показва, че семейството е без майка. Няма ли маточници, в семейството има майка, но тя още не е започнала да снася. Опитните пчелари могат да открият по поведението на пчелите дали проверяваното семейство има майка, или е осиротяло. Ако покрай горните летви на питите от центъра на гнездото има ивици от мед по цялата дължина, това показва, че семейството е осигурено с храна за няколко седмици, дори и силно да се понижат температурите през този период. Когато обаче пчелите се излезли върху горните летви на питите и в централните пити не се виждат участъци с мед, макар че в крайните пити се виждат медени площи, това семейство трябва да се смята за неосигурено с храна. При понижаване на температурите под 6-7°С пчелите образуват плътно кълбо върху пилото в центъра, откъсват се от крайните пити с мед и ако застудяването продължи повече от 4-5 дни, те не могат да се хранят - медът е далеч и те умират от глад въпреки наличието на мед в крайните пити. Обема на гнездото - покриват ли се всички пити в него от пчели, или има и непокрити. Ако пчелите не покриват плътно питите, гнездото трябва да се стесни, като част от питите се прехвърлят зад преградната дъска (изнасят се празните или с малко мед пити). При добро стесняване на гнездата при зазимяването почти не се налага стесняване при този преглед, освен ако пчелите са били физиологически изтощени и са дали голям подмор. Всички констатации при прегледа се записват на партидата на семействата. Нередностите трябва да се отстранят на другия ден след прегледа, ако пчеларят не успее да стори това още същия ден. При поставена контролна пита проверката се извършва след 3-4 дни. Когато центърът на гнездото е останал с малко храна или без храна, още при прегледа пчеларят трябва да извърши преразпределение на медовите запаси в гнездото независимо от ниските температури или да даде пити с мед от склада. На осиротелите семейства трябва незабавно да се придадат майки от запасните. Ако пчеларят не разполага със запасни майки, осиротелите семейства трябва да се присъединят към редовни - по-добре към по-слаби, за да ги подсилят. Не бива да се разчита на отглеждането на млада майка. Пчелите отглеждат такава майка, но поради липсата на търтеи тя остава неоплодена независимо от подходящите за това външни условия, снася неоплодени яйца, от които се отглеждат само търтеи, и семейството след време загива. При осведомителния преглед на пчелите след оправянето на нередностите и стесняването на гнездата чрез изваждане на пити зад преградната дъска пчеларят трябва да подобри температурния режим в тях чрез покриването им отгоре с плат или затварянето на междурамията с летвички (рейки), ако това не е извършено при зазимяването. Пчеларите трябва да преодолеят страха от отварянето на кошерите и подпомагането при нужда на пчелните семейства при ниски температури. Когато се налага да се спаси семейството от гладна смърт, гнездото може да се открие дори и при температура - 10-15°С, да се поместят крайните 1-2 пити и да се постави пита с разпечатан, предварително затоплен мед или с топъл захарен сироп.", "date": "2020.01.31", "title": "Майка от запаса за осиротелите пчелни семейства "}
{"url": "https://www.monitor.bg:443/bg/a/view/uchenicite-v-rusensko-izlizat-vyv-vakancija-187417", "text": "Учениците от всички училища в Русенска област излизат във ваканция от 3 до 7 февруари, като занятията им започват на 10 февруари. Това съобщи директорът на Регионалната здравна инспекция в Русе д-р Маргарита Николова след днешното заседание на Оперативното бюро за борба с грипа и острите респираторни заболявания. Грипна епидемия обаче засега няма. Дали ще бъде обявена, ще стане ясно в понеделник, 3 февруари, когато ще се актуализират данните за заболеваемостта. В началото на тази седмица болните бяха 148 на 10 000 души население, което е далеч от граничните стойности за епидемия в Русенска област – 248 на 10 000 души. Въпреки че тези стойности не са достигнати, е взето решение за обявяване на грипна ваканция като превантивна мярка заради големия брой отсъстващи ученици – от 13 до 43 процента в различните училища. Детските градини на територията на областта остават отворени. Първият смъртен случай от грип за този сезон в Русенско бе на 28 януари. Почина 49-годишен мъж след усложнения от вируса. Досега в лабораторията на Националния център по заразни и паразитни болести в София са доказани четири случая на грип при пациенти от Русенско – три от типа А и един от типа В. Много други случаи обаче са потвърдени чрез бърз тест.", "date": "2020.01.31", "title": "Учениците в Русенско излизат във ваканция"}
{"url": "https://www.monitor.bg:443/bg/a/view/izprashtat-audiozapisi-na-chetvyrtoklasnicite-za-uprajnenie-187411", "text": "В началото на втория срок до училищата ще бъдат изпратени аудиозаписи с диктовка и примерни бланки за отбелязване на отговорите, за да могат четвъртокласниците да се упражняват за предстоящото им в края на май месец националното външно оценяване. Това обясни образователният министър Красимир Вълчев в отговор на депутатски въпрос относно промените във формата на изпита, които предизвикаха притеснения у част от учителите. Вълчев уточни, че ползване на аудиозапис при диктовката и нанасянето на отговорите на отделна бланка цели всички ученици да бъдат равнопоставени, за покажат уменията си при еднакви условия и да бъдат оценени обективно. „По този начин се избягват говорни проблеми, неточна комуникация и неподходяща сила на гласа при отделни учители и се създават условия диктовката да е прочетена при изпълнение на съответните методически изисквания за четене и диктовка и с темп, съобразен с възможностите на учениците в четвърти клас“, заяви Вълчев. Той уточни, че диктовката ще се чете по всички правила – първо цялостно, а след това и на смислени части, като се акцентира и върху пунктуацията, тъй като децата все още не са я учили. Сред притесненията на учителите са, че може да настъпи проблем с техниката, но от МОН са предприели мерки и за тези случаи. Ако поради непредвидени обстоятелства се наложи диктовката да се чете от учител, във всяко училище ще бъдат определени хора, които да диктуват на децата. Вълчев допълни, че има многообразие от възможности за възпроизвеждането на звуков файл чрез различни технически устройства. Освен това, от пет години вече училищата получават, размножават и пускат файлове за залите по време на изпитите след седми клас. Отбелязването на отговорите на учениците върху бланка за отговори пък е свързано с начина на оценяване, обясни министърът. Тази година въпросите с избираем отговор от изпита на четвъртокласниците ще се проверяват електронно, за да се оптимизира процесът на работа ще се намали административната тежест на училищата, обясни министърът. „Оценяването на задачите с отворен отговор ще се осъществява дистанционно в електронна среда от учители в цялата страна.“, уточни Вълчев. За целта в началото на втория срок ще бъдат обучени 1500 начални учители, които да знаят как да в електронна среда.", "date": "2020.01.31", "title": "Изпращат аудиозаписи на четвъртокласниците за упражнение"}
{"url": "https://www.monitor.bg:443/bg/a/view/djeri-zajnfeld-izdava-avtobiografija-187439", "text": "Прочутият комик Джери Зайнфелд ще издаде автобиографична книга. В томчето актьорът е събрал лични бележки, спомени и комични ситуации от 45-годишната си кариера. За първи път ще можем да разлистим книгата на 6 октомври, когато тя ще се появи на пазара. Все още не е ясно какво ще бъде нейното име. Въпреки това се знае, че ще бъде с твърди корици, като ще се котира още и като електронна и аудиокнига. анонсира Зайнфелд. Актьорът е сред създателите и изпълнява главната роля в култовия сериал, носещ неговото име. Според Джонатан Карп, председател на издателството \"Саймън енд Шустър\", книгата ще даде на читателите възможността да видят как „Джери и комедията му се развиват през годините“. Това не е първият опит на Зайнфелд в писането. През 1993 г. той издаде комедийната книга „Зайленгуич“, от която бяха продадени 2,5 милиона екземпляра. Девет години по-късно на пазара се появи и детската му книга „Хелоуин“.", "date": "2020.01.31", "title": "Джери Зайнфелд издава автобиография"}
{"url": "https://www.monitor.bg:443/bg/a/view/eu-brexit-187404", "text": "", "date": "2020.01.31", "title": "EU-Brexit"}
{"url": "https://www.monitor.bg:443/bg/a/view/do-mesec-dogovarjat-licenziraneto-na-proekta-za-belene-187405", "text": "До края на февруари в НЕК трябва бъде подписан договор, за да се продължи процедурата по лицензиране на проекта за изграждане на АЕЦ \"Белене\". Това лицензиране е необходимо в хода на преговорите с бъдещите инвеститорите. Процесът по лицензирането на може да продължи от фазата на одобряването на техническия проект на съоръжението, каза в отговор на депутатски въпрос в рамките на парламентарния контрол днес министърът на енергетиката Теменужка Петкова, позовавайки се на писмо от Агенцията за ядрено регулиране (АЯР). Проектът за изграждането на ядрената централа е изготвен и предоставен в АЯР, заедно с междинен отчет за анализ на безопасността през 2008 г. В продължение на няколко години са направени необходимите оценки, анализи и експертизи, добави енергийният министър. В писмото от АЯР е написано още, че при практическото подновяване на проекта действия. В рамките на същата процедура ще се направи нова оценка на проекта от гледна точка на действащите към момента изисквания. Такава актуализация може да бъде направена само от проектанта, изготвил техническия проект., уточни Теменужка Петкова. Енергийният министър припомни, че вече е извършена огромна работа по процеса на лицензиране на проекта. Но тази работа е била спряла с решението за спиране на проекта. \"Ние сега ще довършим този процес, за да се направи всеобхватен анализ по отношение на нормативната уредба, която се е променила от тогава до настоящия момент, за да видим несъответствията спрямо нея\", уточни Теменужка Петкова. Тя припомни, че площадката за АЕЦ \"Белене\" вече е лицензирана е на проекта. В края на работния ден от министерството на енергетиката съобщиха, че компаниите от „кратката листа“ потвърдиха готовността си да подадат обвързващи оферти за АЕЦ „Белене“. Това са: Китайската национална ядрена корпорация (CNNC), „Атоменергопром“ АД, част от „Росатом“, Корейската хидро-ядрена корпорация, френската „Фраматом САС“ и „Дженерал електрик“, САЩ. В определения срок, който приключи днес писма за потвърждение за подаване на обвързващи оферти бяха получени и от петте компании. От страна на Корейската хидро-ядрена корпорация се поставят уточняващи въпроси с цел взимане на окончателно решение от тяхна страна. Компаниите ще бъдат и ще им бъде предоставен информационният меморандум, както и ще им бъде осигурен достъп до информационна зала в „Национална електрическа компания“ ЕАД, съдържаща информация по проекта. Индикативният срок за подаване на обвързващата оферта се предвижда да бъде 31 май 2020 г.", "date": "2020.01.31", "title": "До месец договарят лицензирането на проекта за „Белене“ (ОБНОВЕНА)"}
{"url": "https://www.monitor.bg:443/bg/a/view/btpp-vseki-peti-bylgarin-si-smenja-rabotata-vednyj-godishno-187399", "text": "Българите са склонни често да си сменят работното място. Движението на персонала в нормалните пазарни икономики е в рамките на 5-10%, докато в България по предварителни данни става дума за 18%, председателят на Българската търговско-промишлена палата (БТПП) Цветан Симеонов пред журналисти. „Проблемът е най-често срещан в страни с ниска безработица. Търсенето е по-голямо от предлагането, но текучеството има и в страни с висока безработица, защото работодателите имат по-голям избор, посочи Симеонов. Налагането на добър климат в едно предприятие, справедливото отношение към работниците, оценяването на индивидуалния принос са сред най-важните фактори за задържане на работната сила. Когато един работник има висока производителност, а възнаграждението му е адекватно на приноса му, той предпочита да остане, а не да сменя работното си място, допълни шефът на БТПП. По думите на Симеонов младите служители най-често са изкушени при малко по-добри условия да сменят своето работно място. Фирмите инвестират в кадрите си и при напускане им често от тези инвестиции се възползват конкурентни фирми. По-изгодното предложение пречи и на спазване на сроковете за уведомление за напускане, което вреди и на производствения процес, изтъкна Симеонов. Затова и от организацията предлагат въвеждане на принцип на коректност между работодателите при подбора на кадри, за да се намали „кражбата“ на служители. Работодателската организация започна работа по проект за устойчива заетост и превенция на текучеството на работната сила. Ще се проведе национално проучване на причините за текучеството на работната сила, което ще обхване 6500 респондента. На база данните ще се извърши анализ на факторите, влиящи върху динамиката и трендовете на текучеството по сектори и региони. „Индекс на риска“ ще измерна текучеството, който ще бъде достъпен през мобилно приложение. „Търсят се иновативни инструменти и подходи в страната и чужбина. Новият инструментариум пилотно ще се тества в най-малко 100 предприятия“, обяви ръководителят на проекта Беата Папазова. Проектът към ОП \"Развитие на човешките ресурси‎\" е със срок за изпълнение 33 месеца и е на стойност 1,4 млн. лева. Според Симеонов синдикатите имат интерес от изследването на проблемите на текучеството. „Необходимо е препоръките от проекта да се отразяват в колективните трудови договори. Въвеждането на клауза за етичност между работодатели и служители е добра мярка, която ще обсъдим“, посочи още Симеонов. По думите му премиите в частния и обществения сектор трябва  да се съобразени само с резултатите, а не на всички да се раздават допълнително стимулиране.", "date": "2020.01.31", "title": "БТПП: Всеки пети българин си сменя работата веднъж годишно "}
{"url": "https://www.monitor.bg:443/bg/a/view/ns-zadylji-pravitelstvoto-da-spasi-golemite-tecove-187403", "text": "Народните представители приеха решение, задължаващо правителството в срок до края на февруари да предприеме мерки и за увеличаване на капитала на \"Български енергиен холдинг\" с цел финансово оздравяване на държавната \"ТЕЦ Марица - Изток 2\" ЕАД и да гарантира работа на централата, независимо от становището на ЕК. В парламента министърът на енергетиката Теменужка Петкова заяви, че и зад българските миньори. „По такива важни теми винаги сме намирали сили да постигнем най-доброто решение за България. Правителството неведнъж е заявявало своята категорична позиция по темата за енергийната сигурност на страната, тя е наш приоритет“, посочи Петкова. Според нея преходът към затваряне на въглищни централи трябва да е плавен и да не нарушава нашата енергийна сигурност. По думите й, без тези мощности нашата електро-енергийна система не може да работи нормално. „Заявили сме пред Европейската комисия, че Те имат важно място за балансиране на енергийната ни система. ТЕЦ \"Марица Изток 2\" е единствената в страна която има връзка с трите нива на напрежение в страната. Тези въглищни централи дават 40% от енергията в страната и 60% през зимата. Спомняте си зимата на 2016 г, когато температурите рязко падаха и това доведе до колапс на държавите около нас, като и всички те спряха износа на енергия. Тогава положението у нас беше спасено от въглищните централи и от АЕЦ \"Козлодуй\", припомни Теменужка Петкова. По време на дебатите Валентин Николов от ГЕРБ каза, че Германия планира да запази делът си от 40% на въглищните тецове, колкото е той и у нас, и в Чехия, а в Полша той достига 80%. Според него спирането на големите централи ще доведе до дефицит на електроенергия и до драстичното й поскъпване. „Освен това обясни още председателят на енергийната комисия в НС. Рамадан Аталай от ДПС обаче смята, че не бива да се дотира повече държавната \"ТЕЦ Марица - Изток 2\", защото квотите за парникови емисии ще продължават да поскъпват и това неминуемо ще се отрази на цената на тока. От своя страна депутатът групата на патриотите Александър Сиди категорично се възпротиви на затварянето на въглищните тецове в България.", "date": "2020.01.31", "title": "НС задължи правителството да спаси големите тецове (ОБНОВЕНА)"}
{"url": "https://www.monitor.bg:443/bg/a/view/koronavirusyt-kacna-vyv-velikobritanija-italija-objavi-izvynredno-polojenie-187402", "text": "Двама души в Обединеното кралство са дали положителна проба за новия коронавирус, появил се в Китай. Това са първите случаи в тази страна, съобщиха здравните власти, цитирани от АФП. \"Можем да потвърдим, че двама пациенти в Англия от едно семейство дадоха положителна проба\", каза началникът на английската здравна служба Крис Уити в комюнике, разпространено от министерството на здравеопазването. \"Националната здравна служба е много добре подготвена и има опит в справянето с инфекции. Вече издирваме хора, с които пациентите са контактували, за да предотвратим по-нататъшно разпространение\", добави Уити, цитиран от Ройтерс. Германия ще изпрати днес военен самолет в китайския град Ухан, откъдето плъзна заразата, за да репатрира над 100 свои граждани, съобщи външният министър Хайко Маас. Никой от тях за момента не проявява симптоми на болестта, предизвиквана от вируса, но всички те ще бъдат поставени под 15-дневна карантина при завръщането си в Германия, което е предвидено за утре. Министерството на външните работи на Германия съветва германците да отложат пътуванията си в Китай, ако не са крайно необходими, и особено в провинция Хубей, където се намира Ухан. Досега в Германия са потвърдени пет случая на 2019-nCOV, както официално се назовава вирусът. Всички те са служители на германски производител на авточасти, влезли в контакт с човек от Ухан, отбелязва АП. Правителството на Италия обяви днес национално извънредно положение, след като бяха потвърдени първите два случая на новия коронавирус на територията на страната. Заразените са двама китайски туристи, които пристигнали в Италия преди няколко дни. Те са поставени в изолация в център за инфекциозни болести в Рим. Обявяването на извънредно положение цели ускоряване на процедурата за мобилизиране на средства за борба срещу евентуално разпространяване на вируса.", "date": "2020.01.31", "title": "Коронавирусът кацна на Острова, Италия обяви извънредно положение"}
{"url": "https://www.monitor.bg:443/bg/a/view/investitor-kupi-gradskija-plaj-v-kustendil-za-3-092-224lv-187400", "text": "Инвеститор купи градския плаж в Кюстендил за сумата от 3 092 224 лв. след спечелен търг в Община Кюстендил, обяви кметът на областния град Петър Паунов. По негови думи за търга са подали документи двама участници, като само един от кандидати се е явил по време на процедурата. Плажният комплекс е с обща площ от 32 101 кв. м., в което се включва и функциониращият открит басейн. Купувачът, който кюстендилец и живее в столицата, има задължение в рамките на 3 години и половина да инвестира в обекта 5 000 000 лв. „Намеренията са изключително сериозни. Там може да бъде изграден балнео и плувен комплекс с атракциони. Към момента са внесени са внесени 260 000 лв., като в едномесечен срок инвеститорът трябва да преведе и останалата сума“, обяви кметът на града Петър Паунов, който уточни, че търгът се е провел в началото на тази седмица. Огромният плажен комплекс беше обявен за продажба преди две години. Така и през този период от време никой не прояви интерес към него. Сградите в огромния комплекс са в изключително лошо състояние, някогашните зали се рушат, а всичко е обрасло в бурени и храсти. Вандали дори отмъкнаха мрежите, свалиха и прозорците от някогашната зала по борба. В продължение на години кюстендилци преминава през района, изпитвайки ужас от потресаващата гледка. „От там преминавахме винаги на страх. Гледката е потресаваща, страхувахме се особено вечерно време да не изскочи някой от храстите. Надяваме се най-накрая този обект да бъде ремонтиран и да му се радваме всички, а защо не и да привлече още повече туристи“, коментираха кюстендилци, които живеят в района на градския плаж.", "date": "2020.01.31", "title": "Инвеститор купи градския плаж в Кюстендил за 3 092 224лв."}
{"url": "https://www.monitor.bg:443/bg/a/view/mihaela-marinova-pravi-stypka-napred-s-debuten-album-187398", "text": "Отличничката от X Factor Михаела Маринова ще издаде дебютния си албум. Дискът ще носи името на първата й песен след като спечели зрителските симпатии в музикалното риалити - „Стъпка напред“. По пътя дотук ми се случиха много неща, които ме изградиха като артист и ми помогнаха да стана по-силна, по-уверена и още по-любопитна към живота. Ето, че дойде времето да обобщя тези години, събрани в дебютния ми албум“, написа певицата в социалните мрежи. Гарванът от „Маскираният певец“ ще направи и концерт по повод пускането на „Стъпка напред“ на пазара. Това ще се случи съвсем скоро – на 26 март, а терен на празника ще даде Sofia Live Club. Пропуски на цени от 15 лв. могат да бъдат намерени в мрежата на Eventim.", "date": "2020.01.31", "title": "Михаела Маринова прави „Стъпка напред“ с дебютен албум"}
{"url": "https://www.monitor.bg:443/bg/a/view/v-rusija-sprja-vnosyt-na-telefoni-ot-kitaj-zaradi-koronavirusa-187389", "text": "Китайските производители на смартфони, както и американската компания Apple, чието производство също е базирано в Поднебесната, спряха за две седмици вноса на продукцията си в Русия. Причина за ветото върху импорта е смъртоносния коронаверус. Уточнява се, че става дума за марките Huawei и Honor, Xiaomi, Vivo, Realme, ZTE и Lenovo. Според собственици на специализирани магазини, спирането на вноса няма да се отрази съществено върху обема на търговията. Продавачите ще използват случая, за да реализират продукцията си, изостанала на склад. Единствено се очаква наложеното върху импорта вето да оскъпи техниката с 10 до 15%. По-рано стана ясно, че Google затваря офиса си в Хонконг заради вируса.           На този етап на територията на Русия няма регистрирани случаи на заразени с коронавируса. В страната се предприемат всички възможни превантивни мерки за недопускане на инфекцията - преди ден властите затвориха сухопътната си граница с Китай, както и значително ограничиха самолетните полети до Поднебесната.", "date": "2020.01.31", "title": "В Русия спря вносът на телефони от Китай заради коронавируса "}
{"url": "https://www.monitor.bg:443/bg/a/view/aleks-petkanova-na-rojdenija-den-na-sina-si-blagodarja-che-ni-izbra-za-tvoi-roditeli-187406", "text": "Габриел – синът на Дани и Александра Петканови, отпразнува своя първи рожден ден. Момченцето посрещна празника си с голяма торта във формата на жираф, а сред подаръците бе и колаж със семейни снимки, оформени в цифрата 1. написа емоционалната майка навръх рождения ден. Припомняме, че седмици преди малкият да се появи, родителите му направиха и феновете си съпричастни с избора на името му, като приемаха предложения онлайн, като Габриел бе сред топ 5 от избраните от Петканови имена. Почти веднага след раждането си пък момченцето се сдоби и с профил в социалните мрежи. Към момента страницата му в Инстаграм е следена от 105 хиляди души.", "date": "2020.01.31", "title": "Алекс Петканова на рождения ден на сина си: Благодаря, че ни избра за твои родители "}
{"url": "https://www.monitor.bg:443/bg/a/view/gledame-bitkata-za-madrid-mejdu-real-i-atletiko-po-max-sport-prez-uikenda-187407", "text": "Уикендът по спортните канали на А1 обещава много емоции и зрелища за футболните фенове с няколко класически дербита от Испания, Италия и Холандия. С най-голям интерес се очаква сблъсъкът между мадридските съперници „Реал“ и „Атлетико“, част от програмата на XXII кръг на Ла Лига. Мачът на „Сантяго Бернабеу“ е с начален час 17:00 в събота и ще се излъчва пряко по MAX Sport 4. Домакините влизат в дербито с приповдигнато настроение, след като отвориха аванс от 3 точки пред „Барселона“ в челото на класирането. „Дюшекчиите“ пък не правят най-силния си сезон досега и са едва на пета позиция на цели 10 точки от „белите“. „Реал“ и „Атлетико“ вече се срещнаха на два пъти през сезона, като и двата двубоя – за първенството и финала за Суперкупата, завършиха 0:0 в редовното време. В късния неделен следобед е време за голямото дерби на холандския футбол между „Аякс“ и ПСВ. Домакините от Амстердам имат аванс от 3 точки на върха на класирането в Ередивизи пред АЗ „Алкмаар“, докато гостите от Айндховен са едва на пета позиция с 11 точки изоставане от „Аякс“. Въпреки различните позиции, дербито между двата гранда винаги е непредсказуемо и много резултатно. Двубоят ще се излъчи в неделя от 17:45 часа пряко по MAX Sport 1. Фаворитите за титлата „Ювентус“, „Интер“ и „Лацио“ загубиха точки в последните си двубои и заплетоха още повече възела в челото на Серия „А“. Трите отбора са събрани в рамките на едва 5 точки, като римският клуб дори има и мач по-малко от съперниците си. В неделя и трите тима ще изиграят своите срещи от XXII кръг, като те ще се излъчат пряко по MAX Sport 3. Програмата на 2 февруари се открива в 13:30 часа с домакинството на „Ювентус“ срещу „Фиорентина“. От 16:00 часа „Лацио“ има наглед лесната задача да добави нови три точки в актива си от мача на „Олимпико“ срещу СПАЛ, докато в късния двубой „Интер“ гостува на коравия тим на „Удинезе“ на „Стадио Фриули“.", "date": "2020.01.31", "title": "Гледаме битката за Мадрид между “Реал“ и „Атлетико“ по MAX Sport през уикенда"}
{"url": "https://www.monitor.bg:443/bg/a/view/arjentina-otvori-pazara-si-za-nashi-termichno-obraboteni-ptichi-produkti-187408", "text": "България получи одобрение на сертификата за износ на термично обработени птичи продукти в Аржентина, след като процедурата бе започната през 2019 г. Това стана ясно по време на среща между министъра на земеделието, храните и горите Десислава Танева и министъра на земеделието, животновъдството и рибарството на Аржентина Луис Бастера в Буенос Айрес, съобщи пресслужбата на МЗХГ. Министър Танева получи уверение от своя колега, че България ще получи одобрение и на сертификата за прясно птиче месо възможно най-скоро. По време на срещата двамата министри подписаха декларация за сътрудничество в областта на земеделието и насърчаване на двустранната аграрна търговия. ,,Аграрният отрасъл е ключов и за двете страни. България е световен лидер в производството на лавандула. Българското розово масло е с най-доброто качество на световния пазар. Имаме потенциал в тези сектори да увеличим стокообмена\", заяви министър Танева. Около 30 процента от производството на сирене в страната ни е насочено за износ, допълни тя. България изнася предимно растения, използвани в парфюмерията и медицината, шоколад и временно консервирани череши. Най-значителният ни внос от Аржентина са суровите фъстъци. Десислава Танева и Луис Бастера обсъдиха и изградената противоградова защита на територията на Аржентина и нейната ефективност. Министър Танева информира, че в България се работи за въвеждане на противоградова защита чрез самолетен способ и се водят разговори с бранша в тази посока. Министрите на България и Аржентина изразиха готовност за научно-техническо сътрудничество в областта на биоземеделието между Селскостопанска академия и Националния институт за селскостопански технологии (INTA).", "date": "2020.01.31", "title": "Аржентина отвори пазара си за наши термично обработени птичи продукти"}
{"url": "https://www.monitor.bg:443/bg/a/view/toto-pechalbi-tiraj-9-187409", "text": " Числа - 10, 15, 23, 32, 36, 43. Печалби: 6 - няма, 5 - 3 по 8 276,40 лв., 4 - 342 по 72,60 лв., 3 - 6713 по 5,20 лв. ДЖАКПОТ: 2 136 212,30 лв.  Числа - 16, 19, 26, 29, 38, 42. Печалби: 6 - няма, 5 - 10 по 1 256,50 лв., 4 - 415 по 30,30 лв., 3 - 5613 по 3,20 лв. ДЖАКПОТ: 1 035 858,27 лв.  I теглене - 18, 21, 25, 29, 34. Печалби: 5 - няма, 4 - 221 по 164,00 лв., 3 - 6009 по 8,00 лв. ДЖАКПОТ: няма II теглене - 1, 13, 15, 25, 30. Печалби: 5 - 2 по 10 958,30 лв., 4 - 242 по 104,50 лв., 3 - 6323 по 5,90 лв. ДЖАКПОТ: няма  Позиция - 1, 3, 7; цифра - 6, 2, 6. Печалби: 3 - няма, 2 - 480 по 57,90 лв. ДЖАКПОТ: 27 796,40 лв.  4, 35, 39, 44, 45; Зодия - 1. Печалби: 5+1 - няма, 5 - няма, 4+1 - няма, 4 - 2 по 500,00 лв., 3+1 - 6 по 100,00 лв., 3 - 117 по 10,00 лв., 2+1 - 163 по 5.00 лв., 1+1 - 1047 по 1.50 лв., 2 - 2129 по 0,80 лв., 1 - 1891 по 1,00 лв. ДЖАКПОТ: 3 000 000,00 лв.  Година: 38, месец 10, дата 13, ден 5. Печалби: I група - 1 по 6 318,10 лв., II група - няма, III група - 1 по 367,90 лв., IV група - 2 по 115,00 лв., V група - 3 по 76,60 лв., VI група - 7 по 26,30 лв., VII група - 5 по 46,00 лв., VIII група - 9 по 20,40 лв., IX група - 39 по 7,10 лв., X група - 114 по 2,80 лв., XI група - 67 по 5,50 лв., XII група - 236 по 2,00 лв., XIII група - 418 по 2,30 лв., XIV група - 1301 по 1,20 лв., XV група - 2385 по 1,10 лв. ДЖАКПОТ: спечелен", "date": "2020.01.31", "title": "Тото печалби, тираж №9"}
{"url": "https://www.monitor.bg:443/bg/a/view/elektronnite-uslugi-na-noi-sa-polzvani-s-25-poveche-prez-2019-g-187395", "text": "За миналата година заявките за достъп до е-услугите на интернет страницата на НОИ са достигнали 12,4 милиона, докато година по-рано те са били близо 10 милиона. Това показва разлика от 2,4 милиона на годишна база или увеличение от близо 25%, става ясно от анализ на институцията за предоставените онлайн справки и административни услуги през 2019 г. Данните сочат още, че за поредна година електронната услуга с най-голямо нарастване е „Справка за социално осигуряване по ЕГН – текущо състояние“, чието потребление се е увеличило повече от съществено и при 712 032 заявки през 2018 г. броят им е достигнал до 2 611 952 през миналата година. Сред справките със сериозно увеличение на използваемостта са още „Справка за регистрирани заявления за отпускане на парични обезщетения за безработица“ и „Справка за изплатени парични обезщетения за безработица“, като заявките за тях са нараснали съответно с 51% и 38%. От е-услугите, свързани с пенсиите, най-забележим е ръстът с 27% на справката за издадените пенсионни разпореждания. С над 50% пък се е покачило и общото потребление на административните електронни услуги на НОИ, показват данните на институцията. Над 5 милиона пъти е използвана и справката за изплатени обезщетения и помощи от ДОО. Националният осигурителен институт предоставя на своите клиенти повече от 70 електронни услуги – справки, е-услуги, административни услуги и др. Част от онлайн справките за осигурените лица са със свободен достъп, а за други се изисква наличие персонален идентификационен код (ПИК), който се издава във всяко едно от териториалните поделения в страната.  ", "date": "2020.01.31", "title": "Електронните услуги на НОИ са ползвани с 25% повече през 2019 г."}
{"url": "https://www.monitor.bg:443/bg/a/view/kosheryt-se-probujda-186984", "text": "През повечето години времето през февруари у нас се подобрява. Наред със студените дни има и такива, в които температурата се повишава над 10-12°С и пчелите не само се облитат за прочистване, но летят през целия ден.  В такива дни започват да носят и прашец от най-рано зацъфтелите растения - кокиче, минзухар, елша, леска, кукуряк и др. Това е причината пчелните семейства да преминат от зимен покой в активно състояние и да започне отглеждането и на пило. При много хора, в това число и пчелари, е залегнало убеждението, че пчелната майка е основният ръководител на пчелното семейство - тя дава задачите, тя разпределя работата и т.н. Вникването в биологичната особеност на пчелното семейство като цяло и в устройството и функциите на всеки индивид в него дава възможност да се разкрият основните двигатели в живота и работата на този сложен и своеобразен организъм - пчелното семейство. Проучванията доказаха, че не пчелната майка ръководи сложния и разнообразен живот и дейността на неговите членове, а пчелите работнички. Цялата дейност на тези многолюдни съобщества се движи от вродените и придобитите инстинкти на пчелите работнички. И така, кога майката започва да снася яйца и кога спира снасянето? Най-лаконичният отговор е, когато пчелите „наредят” да върши това. Но веднага изниква въпросът, как пчелите й „нареждат” и как „знаят” кога да й наредят. Това е същността на проблема за регулирането на дейността на пчелната майка, т.е. на нейното снасяне. Ето механизма на тази взаимовръзка пчели – майка. Приспособявайки се към условията на средата, в която се намират, пчелите са изработили един много силен инстинкт, който е осигурил просъществуването им като вид досега - при наличие на цъфтяща прашецодайна и нектародайна растителност, топло време, което им позволява да летят, те са в силно активно (работно) състояние. Те се включват в работа - посещават цветовете, събират от тях нектар и прашец, пренасят ги в гнездото (кошера), преработват ги и ги консервират за използване тогава, когато в природата вече няма цъфтяща растителност и те не могат да си набавят храна (тяхната естествена храна са нектарът и прашецът на растенията).  При тази активна работа пчелите поемат и по-големи количества нектар и прашец, за да имат необходимата енергия за продължаване на работата си. В резултат на по-обилното и пълноценно хранене с нектар и прашец част от хранителните вещества активизират не само мускулатурата за летене, за носене на товара и т.н., но и жлезите с вътрешна секреция, които имат пчелите работнички. Към тези жлези спадат и горночелюстната и глътъчната (хипофарингеалната), които отделят пчелното млечице. Особено силно секретират млечице жлезите на по-младите пчели, които преработват донасяния нектар и прашец. Чрез млечицето на тези жлези, което се отделя само когато пчелите са в активно състояние, пчелите регулират яйцеснасянето на пчелната майка. Това става по следния начин: През периода, когато пчелите са в покой (през зимата в кълбото) или когато липсват източници на нектар и прашец (през есента след сухо лято и т.н.), от техните жлези не се отделя млечице. През този период както пчелите работнички, така и пчелната майка се хранят само с въглехидратна храна - мед. Като се храни с мед (тя сама не може да използва прашеца за храна), който сама поема от килийките на питите, майката не снася. В меда няма необходимите градивни вещества, от които да могат да се образуват яйца в яйчниците й. Преминат ли пчелите за по-продължително време (2-3 дни) в активно състояние, независимо от какво е породено това активизиране (топло време - кълбото се разпуска и пчелите започнат да почистват дъното на кошера, да пренасят мед от крайните пити в центъра на гнездото, или пък от дадена твърда храна, която бавно се усвоява от пчелите), жлезите на пчелите започват да отделят млечице, пчелите веднага го дават на майката и от хранителните вещества в него се изграждат яйцата, които тя снася.  Колкото повече пчели са включени в активната работа вън от кошера и вътре в семейството, толкова повече млечице се отделя и толкова повече яйца снася майката. Минат ли пчелите в пасивно състояние за няколко дни, намалява поемането на храна, спира отделянето на млечице, майката почва да се храни само с мед и намалява, а след това и напълно прекратява снасянето на яйца. Тази биологична връзка между активната работа на пчелите, отделянето на млечице от жлезите им, храненето на майката и снасянето на яйца от нея е в основата на развитието на пчелните семейства. Затова съвсем естествено е при топли зими, пчелните майки да започнат да снасят яйца още през декември. Познаването на зависимостта между работата на пчелите и снасянето на яйца от майката позволява на пчеларя активно и компетентно да се намесва в живота на пчелното семейство и да регулира силата на яйцеснасянето на майката, оттук и развитието на семейството. Изграждането на тези толкова целесъобразни инстинкти в пчелите е станало в продължение на милиони години в резултат на приспособяването им към променящите се условия на обкръжаващата ги среда. С промените в тази среда са се променяли и техните условия за живот. За да се запазят от загиване, пчелите са се изменяли и нагаждали към променените условия. Тези промени в средата и в живота на пчелите са ставали бавно, както въобще протичат еволюционните процеси в природата.", "date": "2020.01.31", "title": "Кошерът се пробужда"}
{"url": "https://www.monitor.bg:443/bg/a/view/vyzstanoveno-e-dvijenieto-v-ednata-lenta-sled-kato-grycki-tir-se-preobyrna-i-zaprechi-rano-tazi-sutrin-mejdunarodnija-pyt-e-79-v-kresnenskoto-defile-187394", "text": "Малко преди 12 часа беше възстановено движението в едната пътна лента поГлавен път Е-79 в Кресненско дефиле между Кресненските ханчета и разклона за с.Ощава. Пътните превозни средства се пропускат от намиращите се на място полицейски служители. Припомняме, че по тъмно рано тази сутрин около 5,20 часа гръцки ТИР се преобърна в Кресненското дефиле малко преди разклона за село Ощава и запречи главен път Е-79 в Кресненското дефиле в посока Благоевград и София. Причината е, че ТИР-а е блокирал предно ляво колело, камионът се е завъртял и се блъснал в отсрещен скат. По този начин беше препречил напълно двете пътни ленти. Няма пострадали при инцидента. Собственичката на гръцката фирма се е возила в камиона, натоварен с пакети макари с конци за шивашки цехове. Обходният маршрут е: Симитли-Разлог-Гоце Делчев-Попови ливади-Катунци-пътен възел \"Генерал Тодоров\" и обратно. От АПИ потвърдиха, че е ограничено движението в двете посоки при км 391 на АМ „Струма“ поради ПТП.", "date": "2020.01.31", "title": " Възстановено е движението в едната лента след катастрофата в Кресненското дефиле"}
{"url": "https://www.monitor.bg:443/bg/a/view/napraviha-za-dva-dni-sajt-za-kojto-cheshki-ministyr-iskal-da-plati-16-mln-evro-187390", "text": "Доброволна инициатива на програмисти доведе до оставката на министъра на транспорта на Чехия Владимир Кремлик. В рамките на един уикенд разработчиците създадоха уеб сайт, за който правителството планираше да похарчи 16 милиона евро. Без открит конкурс е бил сключен 4-годишен договор за разработка на уеб сайт и приложение за продажба на разрешения за пътуване по магистралите на стойност 401 милиона крони (16 милиона евро) с компанията Asseco Central Europe и предизвика възмущение сред ИТ общността в Чехия. Томаш Вондрачек, собственик на компанията Actum Digital, нарече случващото се абсурдно, защото работата може да бъде свършена за няколко дни призова общността да обедини усилията си и да създаде продукт, който отговаря на условията на търга и е напълно безплатен. Инициативата беше подкрепена от над 300 специалисти. А след това екип от 60 доброволци написа за един уикенд софтуер за уебсайта Ferznamka.cz и го представи на държавата. Той вече работи в тестов режим, но все още не продава купони на собствениците на автомобили, освен виртуални такива на символична стойност от няколко крони, които ще отидат за благотворителност. Чешкото правителство предложи да плати на спецовете за помощта, но те предпочетоха да откажат и сайтът да бъде подарък. Чешкият премиер Андрей Бабиш провери и одобри как работи новият сайт, а министърът на транспорта Владимир Кремлик, чието ведомство подготви многомилионния договор за разработка на сайта, подаде оставка.", "date": "2020.01.31", "title": "Направиха за два дни сайт, за който чешки министър искал да плати 16 млн. евро"}
{"url": "https://www.monitor.bg:443/bg/a/view/nad-2000-uchilishta-v-21-oblasti-prazni-zaradi-gripa-187392", "text": "Продължават да се провеждат учебни занятия само в областите Монтана, Русе и Шумен.", "date": "2020.01.31", "title": "Над 2000 училища в 21 области празни заради грипа "}
{"url": "https://www.monitor.bg:443/bg/a/view/revnivec-naryga-jena-si-s-noj-i-gyrmja-s-pistolet-v-bolnica-v-plovdiv-187393", "text": "58-годишен пловдивчанин наръга бившата си жена с нож в бедрото, след което стреля с газов пистолет в частна болница „Тримонциум” в Пловдив, научи Агенция Монитор. За екшъна в здравното заведение бил подаден сигнал на 112 около 11,30 часа, потвърдиха от полицията в Пловдив. Оттам уточниха, че мъжът е бил закопчан и по случая е започнало разследване. Според очевидци на случилото се пострадалата жена е работела на регистратурата в болницата. Разигралата се драма е семеен конфликт, тъй като мъжът и жената били разделени. Хората не разбрали защо са се скарали бившите съпрузи, но когато мъжът нахлул в частната болница, той първо нападнал екс съпругата си с нож. Успял да я рани в бедрото, след което стрелял с газов пистолет и я наранил в рамото, видели очевидци. Наръганата в бедрото жена е без опасност за живота. Тя била откарана с линейка, тъй като състоянието й е изисквало спешна лекарска намеса. Присъствали на мястото на инцидента обясниха, че наранената жена е кървяла и от рамото си. 58-годишният мъж имал криминални прояви и в миналото си, разбра Агенция Монитор.", "date": "2020.01.31", "title": "Ревнивец наръга жена си с нож и гърмя с пистолет в болница в Пловдив"}
{"url": "https://www.monitor.bg:443/bg/a/view/gerb-i-bsp-v-spor-za-komunisticheskija-rejim-187391", "text": "ГЕРБ и БСП влязоха в остър спор за комунистическия режим. Поводът е декларация на ГЕРБ, прочетена от Спас Гърневски за 1 февруари, денят за отбелязване на паметта на жертвите на комунистическия режим и 75 г. от Народния съд. Той обвини бившата комунистическа номенклатура, че с управлението са превърнали най-стабилната страна на Балканите в довоенна Европа до фактически фалит. Гърневски припомни още банковите фалити през прехода, като в същото време, по думите му, \"другарите\", \"забогатели от грабежите си\", се втурват в \"криминалната приватизация\". Според него левицата непрекъснато говори за по-високи заплати и доходи, пенсии, за чиста храна и въздух, но не посочва колко са били заплатите и пенсиите в годините на техните управления, както и кой скри от народа истината за Чернобил. Според него критиките на левицата към днешното управление са безпочвени, тъй като държавата е стабилна, а в хазната има „пари за черни дни“.  Отговорът на БСП не закъсня. Социалистът Александър Симов намекна, че ГЕРБ се опитват да трупат политически дивиденти. Именно затова било крайно време да се спре да се рови в \"костите на хората\".  \"За мен винаги е странно как антикомунистически есета може да чете човек, който е писал стихотворения във възхвала на комунизма\", каза Симов.  По думите му, да се описва от ГЕРБ България като стабилна и просперираща е \"особено поетично въображение\". Симов напомни, че две правителства на Бойко Борисов са паднали заради улични протести. \"И третото е на път да падне, защото България е по улиците, къде я видяхме тази стабилност\", учуди се Симов. ", "date": "2020.01.31", "title": "ГЕРБ и БСП в спор за комунистическия режим"}
{"url": "https://www.monitor.bg:443/bg/a/view/kaufland-e-top-rabotodatel-v-bylgarija-za-vtora-poredna-godina-187396", "text": "Водещата компания в сектора за модерна търговия Kaufland България за втора поредна година бе сертифицирана като Топ Работодател от престижния международен независим институт Top Employers Institute. По този начин Kaufland се нарежда сред водещите компании в Европа, които прилагат високи стандарти в управлението на човешкия капитал, условията на труд и развитието на своите служители. „За нас е чест, че за втора поредна година сме отличени като Топ Работодател. Kaufland е лидер в сектора за модерна търговия, а с екипа ни от над 6 000 човека, ние сме един от най-големите работодатели в България. Сертификацията Топ Работодател които прилагаме и непрекъснато се стремим да подобряваме. Наша цел е да бъдем един от най-атрактивните работодатели в България. Това признание е доказателство, че с отличните условия на труд, с програмите ни за обучение и възможностите за развитие, които предлагаме, ние наистина сме един от най-добрите работодатели в страната“, коментира Милена Караилиева, директор „Човешки ресурси“ на Kaufland България. Отличието Top Employer е присъдено на Kaufland България и на всички останали държави от семейството на компанията. По този начин освен Топ Работодател в България, Kaufland за втора поредна година е и Топ Работодател в Европа - признание за отдадеността на компанията за развитието на нейните служители. Kaufland получава сертификацията след детайлен мониторинг на процесите в компанията. Оценката се изготвя от международно жури от независими експерти след почти 6-месечен анализ на база въведените от работодателя концепции, процеси и инструменти за управление на човешките ресурси. Универсалният на глобално ниво метод за сертифициране на Top Employers Institute се прилага в 119 държави по света, като до момента институтът е сертифицирал над 1600 организации. Тазгодишните резултати за работата на Kaufland България показват, че спрямо миналата година компанията значително е подобрила представянето си във всички 10 категории, които подлежат на оценка – „Стратегия за таланти“, „Планиране на персонала“, „Подбор“, „Въвеждане в работата“, „Обучение и развитие“, „Управление на представянето“, „Развитие на ръководни кадри“, „Кариерно планиране и определяне на заместници“, „Компенсации и придобивки“, „Корпоративна култура“. Основен фокус в работодателската мисия на Kaufland е Като част от големия екип на компанията всеки човек получава международен опит, шанс за допълнителна квалификация в рамките на компанията, прозрачна обратна връзка за своята работа, менторство и участие в обучителни програми, които да повишат неговите опит и познания. Kaufland България има редица кариерни програми - стажантска програма, програма за дуално обучение и лятна практикантска програма, насочена към ученици, които завършват средното си образование. В края на 2018 г. Kaufland България дава началото и на най-мащабния си и иновативен проект \"Управители на бъдещето\". Програмата е насочена към хора с образование и с малко или никакъв опит – дипломанти от университетите или студенти, на които предстои да се дипломират в следващите няколко месеца. След 12-месечно обучение в различни звена на компанията в страната и в чужбина младите специалисти получават възможност да заемат експертна или ръководна позиция в компанията. Още от самото начало и получават възнаграждение за целевата си позиция. До момента в програмата има 17 участници, 8 от които вече са стартирали на целевата си позиция. Kaufland България продължава да инвестира в здравето на своя екип чрез специална програма, която цели да стимулира служителите да водят активен и балансиран начин на живот. Програмата включва пакет от социални придобивки като допълнително здравно осигуряване, спортна карта, редица спортни събития и информационни кампании, свързани с редовната профилактика и превенция на служителите.", "date": "2020.01.31", "title": "Kaufland е Топ Работодател в България за втора поредна година"}
{"url": "https://www.monitor.bg:443/bg/a/view/montirano-e-dopylnitelno-osvetlenie-na-24-peshehodni-pyteki-v-pazardjik-187381", "text": "Допълнително осветление е монтирано на 24 пешеходни пътеки в Пазарджик, като целта е да се намалят инцидентите с пешеходци, особено в тъмните часове на денонощието. Това съобщи шефът на \"Паркинги и охрана\" Георги Шикерджиев по време на заседанието на местната Областна комисия по безопасност на движението. Пешеходните пътеки в Пазарджик са добре сигнализирани, както с пътни знаци, така и с хоризонтална маркировка, добре осветени са и за пример мога да дам тези на кръстовищата на „Цар Освободител“ и „Александър Стамболийски“, както и на „Ген. Гурко“ с Добровнишка, които откакто са осветени, нямаме регистрирани произшествия. Това подчерта старши инспектор Димитър Табаков от Пътна полиция – Пазарджик. Локално насочено осветление първоначално беше монтирано на всички пешеходни пътеки близо до учебните заведения в Пазарджик, а впоследствие и на по-големите кръстовища. Първото подобно осветление бе поставено на пешеходната пътека на централния булевард \"България\", непосредствено до сградата на общината. Впоследствие бяха осветени допълнително пътеките на бул. \"Г. Бенковски\" - до училище \"Брегов\" , на улица \"Пловдивска\" - до училище \"П. Берон\" и на \"Екзарх Йосиф\" - до училище \"Батаклиев\", поясниха от администрацията на общината. Ст. инспектор Табаков заяви, че очаква в скоро време общината да изпълни и препоръката за подновяване и на уличното осветление. На заседанието на Областната комисия по безопасност на движението беше изтъкнато, че зачестяват инцидентите с пешеходци и велосипедисти. Затова осветяването на улиците и пешеходните пътеки, както и употребата на светлоотразително облекло бяха дискутирани като превантивни мерки.  ", "date": "2020.01.31", "title": "Монтирано е допълнително осветление на 24 пешеходни пътеки в Пазарджик"}
{"url": "https://www.monitor.bg:443/bg/a/view/jordan-conev-glavnijat-prokuror-izpylnjava-obeshtanieto-si-da-tyrsi-otgovornost-ot-vsichki-187382", "text": "„Главният прокурор изпълнява обещанието си, че ще изпълни конституционните си задължения и ще търси отговорност от всички, на всички нива. Виждам, че главният прокурор, прокуратурата и службите работят в посока, която българското общество очаква отдавна“. С тези думи зам.-председателят на ПГ на ДПС Йордан Цонев коментира пред Нова TV акциите на прокуратурата. На въпрос за промените в закона за хазарта, той посочи, че ДПС не е участвало в дебатите, защото всеки опит да се наложи ред в законодателството в този сектор среща някаква съпротива и обвинения в лобизъм. „Това не носи дивиденти на нито една политическа сила и отдавна сме се отказали да пробваме да регулираме тази материя“, обясни той, като подчерта, че хазартът се нуждае от ясна законова регулация и строг контрол. Цонев коментира и промените в закона, свързани с влизането ни в еврозоната, както и гласуваното от Народното събрание решение, с които се дава мандат на кабинета да преговаря за членство в нея само и единствено при настоящия фиксиран курс на лева към еврото. Той обясни, че до вкарването на породилия спорове законопроект от страна на председателя на бюджетната комисия Менда Стоянова се е стигнало след изрично искане от страна на ЕЦБ. „Нормативната наредба на т.нар. „чакалня“ за еврозоната е правена през 90-те години и не предвижда страна да влиза вътре с фиксиран валутен курс. Дори Балтийските държави нямаха фиксиран курс със закон. България е прецедент. Затова юристите на ЕЦБ казват: вие трябва да дадете тази опция в законодателството. Юристите на БНБ дават на Менда Стоянова и Владислав Горанов текстът е те го внасят“, разказа Цонев, като посочи, че е било грешка от страна на ГЕРБ да го внесат без консултации с останалите парламентарни сили. „Мисля, че успяхме да овладеем положението, но 48 часа работихме така, както трябваше да работим преди да бъде внесено предложението. Приемайки алинея 3 законодателно отговорихме на изискванията на Механизма, но дадохме ясен мандат, че трябва да се поддържа точно този курс на лева към еврото. Така, ако трета страна от еврозоната поиска смяна на този курс, България напуска Механизма и се отказва от еврото. Т.е. Анонсът от вчера (бел.р. четвъртък) към гражданите и бизнеса е, че България продължава пътя си към еврото с твърд курс, какъвто е сега. Дадохме сигнал и към евроинституциите, ме България е готова да изпълни всякакви условия, но не и ако бъде поискано да има друг курс на лева спрямо еврото“, обясни депутатът от ДПС.", "date": "2020.01.31", "title": "Йордан Цонев: Главният прокурор изпълнява обещанието си да търси отговорност от всички (ОБНОВЕНА)"}
{"url": "https://www.monitor.bg:443/bg/a/view/ucheni-pokazaha-naj-jasnite-snimki-na-slynceto-187310", "text": "Американският телескоп Ди Кей Ай Ес Ти на Хавай получи най-подробните и ясни снимки на повърхността на Слънцето, съобщиха световните медии. Най-детайлните изображения досега ще помогнат на астрономите да дешифрират данните, които сондата Паркър събира, се посочва в съобщение на пресслужбата на Националния научен фонд на САЩ. Телескопът е разположен на хавайския о. Мауи. Снимките показват повърхността на Слънцето като мрежеста структура. \"Магнитното поле на Слънцето си остава основна пречка за нас. За да разгадаем всички негови основни тайни, трябва не само да огледаме и най-дребните му детайли от разстояние от 150 милиона километра, но и с голяма точност да измерим силата и посоката на магнитното поле както на повърхността, така в атмосферата на звездата\", каза ръководителят на проекта Ди Кей Ай Ес Ти Томас Римел. Слънцето е топка кипяща плазма, чиито връхни слоеве постоянно се смесват. Това в съчетание с високата електропроводимост на материята му създават силно магнитно поле. Линиите на това поле често излизат извън пределите на по-плътните слоеве на Слънцето и се взривяват, което води до появата на петна, бури и мощни коронарни изригвания, потенциално способни да унищожат цивилизацията и живота на Земята. Учените все още не могат да обяснят как точно възникват тези катаклизми, както и защо атмосферата на Слънцето е няколко хиляди пъти по-гореща от неговата повърхност. Не е ясно и как се поражда слънчевият вятър - мощният поток горещ газ, който постоянно се излъчва от Слънцето.", "date": "2020.01.31", "title": "Учени показаха най-ясните снимки  на Слънцето"}
{"url": "https://www.monitor.bg:443/bg/a/view/frenski-shik-za-avangardni-naturi-187371", "text": "Младата френска марка DS Automobiles, лансирана през 2015 година, е водена от авангардния дух на легендарния модел Citroen DS, произвеждан от 1955 до 1975 година и цели да пренесе френския лукс в автомобилната индустрия. Луксозните автомобили на френската премиум марка са проектирани за специални клиенти, търсещи лично изразяване и високи технологии. Новата генерация на моделите на DS Automobiles съчетава изтънченост, комфорт и съвременни функции в едно. На автомобилния салон в София през октомври миналата година френската марка DS Automobiles дебютира официално на българския пазар, представена от официалния вносител „София Франс Ауто”. През следващите години PSA Group ще лансира и у нас гама от шест автомобила, всички предлагани в електрифицирани версии E-Tense. Най-малкият модел в гамата е компактният луксозен кросоувър DS 3 Crossback. Новият DS 3 Crossback е едновременно градски автомобил и кола за дълги пътувания за хората, които търсят стилен, динамичен и елегантен автомобил. Новият модел е първият на PSA Group, изграден на модулната платформа CMP. Кросоувърът с дължина 4118 мм, широчина 1791 мм, височина 1534 мм и междуосие 2558 мм е един от най-малките модели в сегмента. На външен вид новият DS 3 Crossback изглежда страхотно и впечатлява с типичната френска изтънченост, като например красивите и стилни детайли в предната част на модела. Впечатляващи са и дръжките на вратите, които са скрити и изскачат само при отваряне на колата. Богатата цветова гама включва избор от 10 различни нюанса за каросерията плюс още три варианта за покрива. Водещ елемент в интериора на новия DS 3 Crossback е ромбът. В салона преобладава шикозната тапицерия от черна естествена кожа. В центъра на предния панел има 10,3-инчов сензорен дисплей, на който се показват съответните функции, избрани от ромбоидните бутони под него. Пред водача вместо таблото за управление се намира 7-инчов дисплей с необичайна форма, като в основите си е правоъгълен, а двете му страни са заоблени. На дисплея може да се покаже картата на навигационната система. Точно пред погледа на водача излиза прозрачен екран, на който се прожектира скоростта на движение и други важни параметри за пътуването. На предните седалки в салона е просторно, като в същото време пътниците на задните седалки с височина до 1,80 метра имат достатъчно място за колене и главите. Багажникът на DS 3 Crossback е с обем от 350 литра, а при сгъване на задните облегалки товарният отсек нараства до 1050 литра, но не се образува равен под. Новият  компактен кросоувър DS 3 Crossback се предлага у нас в четири основни нива на оборудване – Be Chic, Performance Line, So Chic и Grand Chic. Естествено най-добре изглежда кросоувърът във високата версия Grand Chic. Оборудването е в духа на времето и съответства на премиум сегмента, като включва матрични LED фарове, 18-инчови алуминиеви джанти, предни и задни сензори за паркиране, камера за заден ход и двуцветна каросерия с черен покрив. Салонът е оборудван с големия 10,3-инчов цветен сензорен мултимедиен дисплей, електрически предни седалки с отопление, автоматичен климатик, радио с USB вход, безжично зарядно за смартфон и други. Сред удобствата за безопасно шофиране са круиз контрол, който поддържа второ ниво на автономност, система за автоматично спиране, система за избягване на сблъсък, функция за спазване на лентата, асистент за дълги светлини, разпознаване на пътните знаци и дистанционно управление като приложение в смартфона. Под капака на тествания компактен кросоувър DS 3 Crossback е поставен 1,2-литров 3-цилиндров бензинов турбодвигател PureTech 130 с мощност 131 к.с. Моторът развива максимален въртящ момент от 230 Нм при 1750 об/мин. Агрегатът е съчетан с 8-степенна автоматична скоростна кутия, която превключва пъргаво и гладко. Ако желаете, можете да сменяте предавките ръчно, като използвате перата на кормилната колона. По време на теста двигателят се представи много добре. С този мотор колата се ускорява пъргаво, като спринтът от място до 100 км/ч отнема 9,2 секунди. В смесен цикъл разходът на гориво е 5 л/100 км, а в натоварения градски трафик не надвишава 7 л/100 км. Ако спазвате ограниченията по пътищата и се движите със скорост 90 км/ч, лесно можете да свалите консумацията до 4,5 литра на 100 км. Окачването на DS 3 Crossback е относително твърдо и със спортни настройки, което допринася за по-прецизно управление и по-стабилно пътно поведение. Настройките на шасито ограничават страничните наклонявания на автомобила в завоите. Липсва обаче мекота при преминаване през неравности. Воланът е с електрически усилвател и позволява директно управление и оптимално овладяване на автомобила на пътя. Съвсем скоро новият DS 3 Crossback ще се предлага и в електрическа версия E-Tense, която се задвижва от електромотор, комбиниращ мощност и пъргавина в една идеална тишина. Новият DS 3 Crossback изглежда страхотно, предлага луксозен салон и върви добре, като струва по-малко от конкурентите си от премиум сегмента. Кросоувърът със 100 к.с. и 6-степенна механична скоростна кутия струва 49 586 лева в базовото ниво Be Chic, а моделът със 131 к.с. и автоматик започва от 56 179 лева, което е сравнително умерена цена на фона на конкурентите. Хората, които ще си купят новия DS 3 Crossback, навярно ще се влюбват от пръв поглед в шикозната кожена тапицерия и тюркоазения цвят на каросерията, независимо дали се нуждаят от кросоувър.", "date": "2020.01.31", "title": "Френски шик за авангардни натури"}
{"url": "https://www.monitor.bg:443/bg/a/view/dnes-e-brekzit-187383", "text": "Великобритания си взима днес сбогом с Европейския съюз. Брекзит става факт след 47 години британско еврочленство и след три години и половина мъчителен развод с елементи на психодрама, в които на премиерския пост във Великобритания се смениха трима души, три пъти имаше предсрочни избори, бяха водени трудни преговори с останалите 27 членки, имаше язвителни дебати в Камарата на общините и гласувания с много обрати и инфарктни моменти. Това повратно историческо събитие е колкото неочаквано, толкова и логично, имайки предвид бурната и двойствена връзка между острова и Европа. На 23 юни 2016 г. британците гласуваха на референдум за напускане на Европейския съюз. Още на следващия ден подаде оставка премиерът консерватор Дейвид Камерън. Той бе свикал този референдум като блъф, за да се пребори, от една страна, с конкуренцията на евроскептика Найджъл Фараж, а от друга, за да окаже натиск върху останалите 27 държави членки да направят отстъпки на Обединеното кралство. След като постигна и двете си цели, на народното допитване той водеше кампания за оставане в ЕС, но хазартният му ход се оказа несполучлив. Лагерът на привържениците на напускането - в който голяма роля изигра енигматичният \"архитект на Брекзита\" Доминик Къмингс, сега близък съветник на премиера Джонсън - организира изключително силна кампания, която помогна за изненадващия за мнозина резултат на референдума. От една страна, тя използваше прости, но въздействащи лозунги като \"Да си върнем контрола\", шоу елементи като обиколките на Борис Джонсън с червения автобус с призив британската вноска в бюджета на ЕС да бъде използвана за британското здравеопазване, а от друга - сложни компютърни алгоритми за насочване на политическа реклама към конкретни възрастови и социални групи в социалните мрежи. Камерън бе наследен на поста от Тереза Мей, която въпреки че бе гласувала за оставане в ЕС, веднага възприе мантрата \"Брекзит значи Брекзит\" и обеща да изведе страната от блока на 28-те. Уверена в благоприятните социологически проучвания, даващи голяма преднина на нейната Консервативна партия, Мей реши да поиска предсрочни избори през 2017 г., за да получи по-силен мандат в преговорите с европейските си партньори за Брекзит. Серията от терористични актове във Великобритания през тази година и усещането на избирателите, че правителството няма ясна стратегия за излизане от ЕС, доведоха до поражение и консерваторите загубиха мнозинството си в парламента. След като Мей положи неимоверни усилия да сключи споразумение с другите евролидери за излизането от ЕС, британският парламент отхвърли три пъти сделката й за Брекзит, най-вече заради трънливия въпрос за ирландската граница. Наложи се министър-председателката неколкократно да поиска от ЕС удължаване на срока за излизане, но след като се озова в задънена улица заради пораженията в парламента, тя подаде оставка и бе заменена на поста от водещия брекзитър Борис Джонсън. Бившият кмет на Лондон договори с ЕС ново споразумение за Брекзит, което също бе отхвърлено. За да разбие блокажа в парламента, той приложи тактиката на Мей със свикване на предсрочни избори и ходът му този път се оказа печеливш. Консерваторите спечелиха миналата година най-голямото си мнозинство в Камарата на общините от времето на Маргарет Тачър. Сделката най-сетне бе ратифицирана от парламента в Лондон, от Европейския парламент и одобрена от кралица Елизабет Втора, което сложи край на психодрамата Брекзит. Датата 31 януари има като цяло само символична стойност и няма незабавно да доведе до голяма промяна. С нея се слага начало на преговорите за бъдещите отношения между Обединеното кралство и ЕС, предимно в търговската област. Споразумението предвижда преходен период до 31 декември за осигуряване на плавна раздяла, който е възможно да бъде удължен, въпреки че Джонсън отхвърля подобен сценарий. Докато трае преходният период, Великобритания ще продължи да спазва правилата на ЕС, остава в единния пазар, в митническия съюз и ще продължи да внася средства в евробюджета. Британските граждани ще продължат да живеят, работят и учат в ЕС, а гражданите на 27-те страни членки ще имат същите права в Обединеното кралство. Лондон обаче няма да има право на глас при вземането на решенията, няма да има евродепутати и еврокомисар, премиерът и министрите няма да могат да участват в срещи на Европейския съвет и Съвета на ЕС. Най-отявлените евроскептици искаха прословутият лондонски часовник Биг Бен да удари на 31 януари в 23 часа, за да бъде ознаменуван моментът на напускането, но това няма да стане, защото часовникът е в ремонт. Брекзит ще бъде отбелязан с обратното броене и стрелките на прожектиран на стените на \"Даунинг стрийт\" часовник и с пускането в обращение на специална монета от 50 пенса в тираж от 10 милиона бройки. Знамето на Великобритания пред Европейския парламент ще бъде свалено и отнесено в Музея на европейската история. Европейският съюз, който до неотдавна изглеждаше, че само ще се разширява, ще загуби за пръв път държава членка и то една от най-големите и богатите. Населението на блока ще намалее от 500 на 446 милиона души, а територията му ще се свие с 5,5 процента. Ако някога британците решат да се върнат в лоното на ЕС, те няма да бъдат приети автоматично, а ще трябва да преминат през цялата процедура за присъединяване. За Обединеното кралство предстоят три огромни предизвикателства - гарантирането на икономическа стабилност при неблагоприятен развой в търговските преговори, запазването на целостта на държавата на фона на все по-силното желание на Шотландия за независимост и на мира в Северна Ирландия, където Брекзит може да разбие крехкия баланс между католиците националисти и протестантите юнионисти. Европейският съюз трябва да направи много прецизна оценка какви търговски отношения да договори британците, така че, от една страна, да предпази Обединеното кралство от икономически и финансов крах, който би се отразил тежко на 27-те, а от друга - да не им предложи прекалено изгодни условия, които биха изкушили други страни да напуснат блока. Най-тежката задача за ЕС ще бъде да направи трезва равносметка на собствените си несъвършенства, допринесли за Брекзит, вместо тесногръдо да хвърля цялата вина върху популизма и ксенофобията на британските политици и на опитите на Владимир Путин и Доналд Тръмп да всеят разкол в Европа. Британските вестници са разкъсани между въодушевлението и тъгата от днешното излизане на Обединеното кралство от ЕС Тази вечер Обединеното кралство напуска ЕС. Както обаче ще каже премиерът Борис Джонсън в обръщение към страната, това не е край, а начало, пише в редакционна статия дясноцентристкият в. \"Дейли телеграф\". Бившата министър-председателка Тереза Мей искаше да напуснем ЕС, но да оставим нещата кажи-речи същите. Джонсън признава, че Брекзит е уникална възможност да преосмислим начина, по който правим всичко. Великобритания връща контрола в собствените си ръце и щом нашите депутати поемат юздите, няма да може повече друг да бъде винен за грешки или бездействие. Бъдещето ще е в нашите ръце, пише \"Дейли телеграф\". Вестникът, подкрепил на референдума през 2016 г. кампанията за излизане, отделя днес в електронното си издание огромно внимание на темата Брекзит с редица авторски коментари, прогнози и видеа. Отразяването на темата във в. \"Дейли телеграф\" е в рязък контраст с левия проевропейски в. \"Гардиън\". \"Малък остров - след 47 години Великобритания напуска ЕС - най-хазартният ход от поколение насам\", е заглавието на първата страница на днешния му брой. На снимката - белите скали на Дувър и каменист плаж, където е забито коктейлно знаменце на Обединеното кралство. В електронното си издание \"Гардиън\" до голяма степен е пренебрегнал Брекзита за сметка на теми като новия коронавирус и процедурата по импийчмънт срещу Доналд Тръмп. Дувърските скали, издигащи се като крепостна стена на северозападния бряг на Ламанша, превърнали се в символ на отделеността на Великобритания от континентална Европа, са на първа страница и на таблоида \"Дейли мейл\", но в коренно различен контекст. \"Нова зора за Великобритания\", гласи заглавието на първа страница на днешния брой на това издание, отявлен поддръжник на Брекзита. \"Нашата горда страна най-сетне напуска ЕС, все още приятел на Европа, но отново свободна и независима\", пише \"Дейли мейл\". Вестник \"Таймс\" публикува на първата си страница статия със заглавие \"Премиерът иска търговско споразумение с Брюксел по канадски модел\", имайки предвид неотдавнашната сделка между ЕС и Канада за свободна търговия. Според икономическото и финансово издание \"Файненшъл таймс\" Обединеното кралство напуска блока \"със смесица от оптимизъм и съжаление\". На първа страница на проевропейския в. \"Индипендънт\" е изобразено знамето на ЕС с една угаснала звезда и реторичен въпрос: \"Неизбежно ли е завръщането ни някой ден?\".", "date": "2020.01.31", "title": "Днес е Брекзит - Goodbye, London"}
{"url": "https://www.monitor.bg:443/bg/a/view/kamarata-na-predstavitelite-na-sa-sht-glasuva-za-ogranichavane-na-pravomoshtijata-na-trymp-da-vodi-vojna-s-iran-187384", "text": "Камарата на представителите на САЩ, в която мнозинство имат демократите, прие два законопроекта за ограничаване на правомощията на президента Тръмп да води военни действия срещу Иран, предаде АП. Първият текст за блокиране на финансирането от държавния бюджет на военни действия срещу Иран без съгласие от Конгреса беше прието с 228 на 175 гласа, като четирима републиканци гласуваха заедно с демократите по приемането на тази мярка. Вторият законопроект е за отмяна на даденото през 2002 г. на Белия дом разрешение за водене на война в Ирак. Той бе приет от 236 конгресмени, в това число 11 републиканци, а против гласуваха 166 конгресмени. Малко вероятно е тези два текста да бъдат приети в контролирания от републиканците Сенат, а на 29 януари Белият дом заяви, че президентът Тръмп смята да им наложи вето.", "date": "2020.01.31", "title": "Камарата на представителите на САЩ гласува за ограничаване на правомощията на Тръмп да води война с Иран"}
{"url": "https://www.monitor.bg:443/bg/a/view/kitaj-sybira-vsichki-jiteli-na-uhan-v-rodinata-na-koronavirusa-187385", "text": "Китай ще изпрати граждански самолети за възможно най-скорошно връщане на намиращите се в чужбина жители на централния град Ухан, откъдето тръгна епидемията на новия коронавирус, заяви китайското външно министерство, цитирано от Франс прес. Правителството взе това решение заради \"практическите трудности, с които се сблъскват в чужбина жителите на провинция Хубей и по-специално тези на Ухан\", се казва в изявление на министерството. Междувременно Китай съобщи за 9692 потвърдени случая на заразяване с коронавируса \"2019-nCov\" и 213 починали от него. Предишните официални данни за Китай бяха 132 смъртни случая и 7711 заразени.  Почти всички смъртни случаи и повечето заразени са в провинция Хубей, чиято столица Ухан е епицентърът на епидемията. Междувременно италианският премиер Джузепе Конте обяви първите два потвърдени случая на заразяване с коронавирус в страната и преустановяването на всички полети от и до Китай, предаде Франс прес. Заразените са двама китайски туристи, които са пристигнали в Италия преди няколко дни. Те са поставени в изолация в център за инфекциозни болести в Рим. Конте отбеляза, че доколкото му е известно, Италия е първата европейска страна, която е решила да преустанови полетите от и до Китай. За днес е свикано заседание на правителството за обсъждане на по-нататъшни мерки, заяви Конте, цитиран от Ройтерс. Германските здравни власти съобщиха за пети случай на заразяване с коронавируса. Болният е служител на фирмата в Бавария, където вече са установени предишните четири случая. Преди това американските власти съобщиха за първи случай на предаване на новия коронавирус в САЩ. Жена на 60 години, която се е заразила с вируса в Китай, на свой ред е заразила съпруга си, след като се върнала в Чикаго. \"Знаем, че това може да изглежда обезпокоително, (но) непосредственият риск за американците е малък\", каза директорът на Центровете за контрол и превенция на заболяванията Робърт Редфийлд. Той подчерта, че става въпрос за предаване на вируса между съпрузи. Жената пътувала до китайския град Ухан, епицентъра на епидемията от новия вирус, и се върнала в Чикаго на 13 януари. Съпругът й не е бил с нея в Китай. До момента в Съединените щати бяха потвърдени шест случая на заразата. Първите пет човека са се заразили в Китай. 92 души в САЩ са изследвани за новия вирус.", "date": "2020.01.31", "title": "Китай събира всички жители на Ухан в „родината“ на коронавируса"}
{"url": "https://www.monitor.bg:443/bg/a/view/proverjavat-plovdivskata-psihiatrija-187386", "text": "„Такива разследвания са необходими, защото всеки сигнал подлежи на разследване и от нас. Разговарях с управителя на центъра за психично здраве, както и с психиатрите. В същия ден беше пусната заповед от кмета на Пловдив за сформиране на комисия за вътрешна проверка. И с нарочно писмо сезирахме РЗИ, за да се извърши експертна такава. Ако открием такива, ще бъде безкомпромисни”. Това заяви д-р Калин Калинов – директор на дирекция „Здравеопазване” в община Пловдив, след като разследване на репортер от Нова телевизия показа, че болни, настанени в комплекса за социални услуги „Свети Георги” в Пловдив, едновременно с пребиваването си в дома, се оказват и на лечение в психиатрията. Тази дирекция беше възстановена преди месец. Тя е част от новата структура на община Пловдив от 2 януари. Мога да ви гарантирам, че нашата работа започва с едни много сериозни одити в 14-те общински заведения. Там, където намерим нарушения, ще бъдем безкомпромисни, гарантира Калинов.", "date": "2020.01.31", "title": "Проверяват пловдивската психиатрия"}
{"url": "https://www.monitor.bg:443/bg/a/view/iznasilena-jurnalistka-iska-dnk-proba-ot-trymp-187397", "text": "Известна американска журналистка, която обвинява Доналд Тръмп, че я е изнасилил, поиска президентът да предостави своя ДНК проба, за да се установи дали е същата като следите, открити по нейна рокля, предаде АФП. Елизабет Джийн Каръл, която списва в сп. \"Ел\" рубриката \"Попитайте Е. Джийн\" (\"Ask E. Jean\") и отговаря на читателски писма, твърди, че е била облечена с тази черна рокля в деня на предполагаемото изнасилване, станало през 1995 или 1996 г. Бъдещият президент на САЩ се затворил с нея в пробната на големия нюйоркски магазин \"Бергдорф-Гудман\", преди насила да я целуне и след това да я изнасили. След като 76-годишната сега жена публикува тези свои твърдения през юни 2019 г. в сп. \"Ню Йорк\", милиардерът републиканец заяви, че \"никога не се е срещал с това лице през живота си\". Една от снимките, илюстриращи материала в списанието, обаче показва Тръмп да се шегува с Е. Каръл и съпруга й. Американският президент увери, че журналистката не е негов тип жена. За снимката Тръмп каза, че тя просто е запечатала момент, когато стои, облечен с палто, в редица от хора, предаде Асошиейтед прес. Според съдебен документ, публикуван от в. \"Ню Йорк таймс\", по роклята са били открити следи от \"ДНК на неидентифициран мъж\". Адвокатката на журналистката даде срок на Тръмп и адвокатите му до 2 март да представят ДНК проба на президента, предаде АФП. В началото на ноември Е. Джийн Каръл заведе в щата Ню Йорк дело за клевета срещу президента, защото той твърди, че обвиненията й са измислени. Каръл се мотивира, че Тръмп я е очернил и е навредил на кариерата й, като я нарекъл лъжкиня, посочва АП. Най-малко 16 жени са обвинили Тръмп, че е упражнил сексуално насилие срещу тях преди да стане президент - твърдения, които държавният глава винаги е отричал.", "date": "2020.01.31", "title": "Изнасилена журналистка иска ДНК проба от Тръмп"}
{"url": "https://www.monitor.bg:443/bg/a/view/zatvarjat-ot-dnes-pytjat-pazardjik-plovdiv-zaradi-remonti-187380", "text": "Във връзка с изпълнение на превантивен ремонт на път I-8 Пазарджик – Пловдив в участъка от км 191+795 /край регулация на гр. Пазарджик/ до км 206+780 /граница с ОПУ Пловдив, възложен от Агенция пътна инфраструктура, Община Пазарджик уведомява пътуващите по посока Пловдив, че считано от 31.01.2020г. са в сила следните обходни маршрути:   Посока Пловдив – Пазарджик, движението се осъществява по обходен маршрут: - от кръгово кръстовище на път I -8 при км 208+670 – с. Цалапица – п. в. „Цалапица“ при км 112+300 на АМ „Тракия“ – п. в. „Пазарджик“ при км 90+167 на АМ „Тракия“ – път II – 37 до гр. Пазарджик. Посока Пазарджик – Пловдив, движението се осъществява по обходен маршрут: - от кръгово кръстовище на път I -8 при км 190+996 – бул. „Стефан Стамболов“ – п. к. с път II – 37 – ул. „Любен Боянов“ – бул. „Христо Ботев“ – бул. „Александър Стамболийски“ – бул. „Георги Бенковски“ – по път II – 37 до п. в. „Пазарджик“ при км 90+167 на АМ „Тракия“ – п. в. „Цалапица“ при км 112+300 на АМ „Тракия“ – с. „Цалапица“ – кръгово кръстовище на път I -8 при км 208+670 или - от кръгово кръстовище на път I -8 при км 190+996 – ул. „Пловдивска“ – ул. „Стефан Караджа“ – пътно кръстовище с път III – 3703 – ул. „Свобода“ – бул. „Георги Бенковски“ – п. к. с път II – 37 – по път II – 37 до п. в. „Пазарджик“ при км 90+167 на АМ „Тракия“ – п. в. „Цалапица“ при км 112+300 на АМ „Тракия“ – с. Цалапица – кръгово кръстовище на път I -8 при км 208+670. През периода на временната организация на движение няма да могат да бъдат използвани автобусните спирки на междуградските автобусни линии в така затворения участък.  ", "date": "2020.01.31", "title": "Затварят от днес пътя Пазарджик-Пловдив заради ремонти"}
{"url": "https://www.monitor.bg:443/bg/a/view/do-20-g-zatovor-za-nepylnoletnite-ubijci-otpada-i-zadyljitelnata-redukcija-187388", "text": "ГЕРБ внесе промените в НК за тийнейджърите убийци. Отпада задължителното намаляване на присъдата за непълнолетни, навършили 16 г., извърили тежки престъпления - убйство, изнасилване или блудство.  Дали да има редукция или не, ще се преценява от съда. Това теоретично означава, че по преценка на съда, непълнолетните може да лежат в затвора и доживот. Ако все пак се стигне до намаляване на присъдата, то горната граница вече няма да е 12 г. ГЕРБ предлага тя да се увеличи на 20 г. зад решетките за тийнеджърите убийци. ГЕРБ предлагат завишаване на редукцията и ако непълнолетен е извършил престъпление, за което на възрастен биха дали над 10 г. В такива случаи тийнейджърите вместо от 2 до 8 г., ще лежат от 5 до 10 г. \"Изпълняваме ангажимента си\", коменитра депутатът Маноил Манев, който е един от инициаторите на поправките в НК. Те обаче бяха подкрепени от премиера Бойко Борисов след среща с бащата на зверски убитата 18-годишна Андреа от Галиче.  \"Така слагаме край на гарантираното намаляване на присъди за непълнолетни, навършили 16 г., които са извършили тежки или умишлени престъпления против личността\", обясни той. По думите му всеки, който е извършил такова дейяния, няма да бъде спокоен, че ще получи максимум 12 г. зад решетките.  Манев увери, че от ГЕРБ са направили редица консултации с институции, в това число с правосъдното министерство и Висшия адвокатски съвет, юристи и адвокати на свободна практика. Така получили становища, че редукциите може да са с по-висока горна граница. Той обясни, че в момента, дори непълнолетен да получи 12 г. затвор, каквато е максималната присъда, може да излезе предсрочно още и на 4-ата година. Именно затова се дава възможност на съда да разглежда всеки случай поотделно и да реши дали да приложи или не редукцията. \"Целта в крайна сметка е извършителят на престъплението да бъде превъзпитан и социализиран\", кменитира депутатът.", "date": "2020.01.31", "title": "До 20 г. затвор за непълнолетните убийци, отпада и задължителната редукция"}
{"url": "https://www.monitor.bg:443/bg/a/view/bg-biznesmen-v-london-za-brekzit-malki-firmi-masovo-mestjat-ofisite-v-drugi-dyrjavi-187369", "text": "Брекзит притеснява бизнеса и някои по-малки фирми във Великобритания решават да играят на сигурно, като местят офисите си в други държави, това разказа за „Монитор“ Светослав Цанков. Той е бизнесмен, има строителна фирма в Англия. За него работят 140 човека, предимно българи, за момента са спокойни и не се притесняват, защото все още реални промени няма, уточнява той. Най- страшно за бизнеса обаче е това, че не се знае какво ще стане в края на 2020 година, как ще се изпълняват доставки и бизнес ангажименти извън Великобритания, защото това не е регламентирано и никой не дава яснота. От дългия период на преговорите за Брекзит се умориха и хората и бизнеса, твърди бизнесменът, Светослав е против и не е гласувал, защото още от началото не е вярвал, че наистина ще има Брекзит. „В момента средната възраст на работниците е 40 години, вече няма млади хора, които да искат да работят тук, защото ги е страх от неясното и най-вече от липсата на информация.“, разказва още Цанков. Цялата система е в неведение, какво и как точно ще се променя: „това ни изнервя нас като хора развиващи бизнес – имам задължителна бизнес застраховка, но дали тя ще важи след края на годината, какво точно ще важи от нея ако търпим загуби не е ясно“, обясни още Светослав Цанков. Откакто се заговори за Брекзит, увеличиха данъците на хората, които искат да закупят имоти. Почти двойно скочиха данъците пък за тези с втора къща или апартамент тук в Англия. Това на практика изгони хората, решили да влагат в недвижима собственост. Много неща се направиха, които не са в полза, а дори са в ущърб на работещите, на бизнеса и дори на тези, които идват сезонно тук, категоричен е Цанков", "date": "2020.01.31", "title": "БГ бизнесмен в Лондон: Малки фирми масово местят офисите в други държави"}
{"url": "https://www.monitor.bg:443/bg/a/view/konan-za-brekzit-sbogom-i-blagodarja-za-ribata-187370", "text": "Здравейте, mates! Аз съм Конан Дъфи и съм британец. Или поне така ще е до 31 януари 2020г. в полунощ. Тогава моята родна страна официално ще напусне Вселената на нормалните европейци. If I’m being honest не вярвах, че това ще се случи. Знам от историята, че всяка велика empire, колкото и мощна да е рано или късно навлиза в период на упадък и се разпада. Някак си, обаче не ми се вярваше, че British еквивалент на Ромул Августул (последния римски император) ще бъде един патологичен лъжец, чиято най-забележителна черта е идиотската му прическа. Все си мислех, че на презадоволената и задръстена от fake news средна класа в UK най-сетне ще й писне от цялата bloody кампания наречена Brexit и ще поиска да сложи край на всичко. Не съм и предполагал, обаче че the master key за този край ще бъде връчен на същите тези morons, които създадоха проблема. Великият британски политик и писател сър Уинстън Чърчил не е много обичан в България. Една от хапливите реплики, които му приписват по адрес на българите е, че Европа свършва там, където си честитят банята и пият боза. Well, по-малко от век по-късно thanks to неговите наследници от партията на торите сега ние, британците би трябвало да започнем да си честитим банята. Also, можем да си направим тост с по една студена боза. Но не ме мислете мен. Аз съм делфин. Защо съм делфин ли? Имам двойно гражданство, mate. Още преди половин година, когато започнах да обикалям България и да опознавам красотите на тази държава дадох пример, че Борис Джонсън е тъпак, понеже едно от нещата, които ще предизвика Brexit е да попречи на британците да се наслаждават на такива природни забележителности като пещерата Проходна, например. Или Белоградчишките скали. А също така крайбрежието на Амалфи в Италия, Айфеловата кула, Санторини, Виенската опера, Северното сияние an so on. Разбира се „свободното придвижване на хора и стоки“ има доста ползи, които няма смисъл да изброявам и аз. You already know it. Всички ги знаят, освен мнозинството от моите британски сънародници. Очевидно те не говорят делфински език. Упорито споменавам делфините, защото те са автори на цитата, който съм сложил за заглавие на този текст. „Сбогом и благодаря за рибата“ е името на четвъртия роман от поредицата „Пътеводител на галактическия стопаджия“ на гениалния британец Дъглас Адамс. В книгата се разказва как малко преди да дойдат злите вогони и да унищожат планетата Земя, всички делфини изведнъж изчезнали. Единственото, което останало от тях е един надпис на аквариум: „ Сбогом и благодаря за рибата“. Оказало се, че делфините дълго са се опитвали на собствения си език да предупредят хората за предстоящата опасност. Единственото, което humans си мислели, обаче било, че подскоците и салтата във въздуха на делфините са, защото искат да им дадат риба или да им подхвърлят топка, с която да си играят. Finally, на делфините им писнало и си хванали шапките, като оставили хората на собствената им разрушителна съдба. Well, I’m sorry Your Majesty - So Long, and Thanks for All the Fish!", "date": "2020.01.31", "title": "Британският бежанец за Брекзит: Сбогом и благодаря за рибата"}
{"url": "https://www.monitor.bg:443/bg/a/view/djodjo-zaeka-predstavja-hitler-kakyvto-ne-ste-go-vijdali-predi-187330", "text": "За мейнстрийм аудиторията Тайка Уайтити е най-прочут с режисурата си на „Тор: Рагнарок“. Да го съдим само по работата му със супергероите обаче би било незаслужено подценяване на достойнствата на един творец, който доказва, че и сам воинът може да е воин дори на комедийния фронт. За почитателите на филми в стила „Американски пай“, „Последният ергенски запой“ и т.н., „Джоджо Заека“ определено ще е разочарование. Смешките не се основават на изпускането на газове, проблемното изтрезняване и пъхането на полови органи в иначе вкусни десерти. Виждаме обаче интелигентен хумор, зад който стои социална кауза. На повърхността Уайтити взима на мушка нацистите в последните месеци на Втората световна война. „Да, подигравам им се. Ще се подигравам на всички насилници и расисти, които сеят омраза по света“, категоричен е режисьорът с еврейски корени, обвиняван от редица критици, че се спира на тривиалната тема за войната и дори, че си позволява да осмива трагедия като Холокоста. Парадоксално, и двата „недостатъка“ правят „Джоджо Заека“ това, което е – гениална комедия с елементи на драма и хорър. Да, Втората световна война е основна тема във филма. Въпреки това Уайтити не превръща продукцията си в драма, гъмжаща от смърт и оръжия, а позиционира разказа си през погледа на 10-годишно хлапе, чийто мозък е промит от патриотичните възгласи на Хитлер и нацистите. В духа на клишето „Добре, че е шегата да си кажем истината“ режисьорът успява да избяга от споменатата тривиализация. Би било твърде претенциозно и пресилено да сравним „Джоджо Заека“ с „Великият диктатор“ на Чаплин, но дързостта на режисьора и умишлената критика чрез хумор и тук са налице. Ето и какво се случва на екрана – Джоджо е 10-годишно момче, чиято мечта е да влезе в личната гвардия на Хитлер. Самият Фюрер (както си го представя детето) му е личен въображаем приятел, а Тайка Уайтити е истинско съкровище на екрана в ролята. Диктаторът е представен, както никога досега – несигурен нехранимайко, плюещ в гозбата в знак на отмъщение. обяснява мотивацията си Уайтити. В началото той бил против да изиграе образа. През 2011 г., когато създава сценария го рекламира пред копродуценти, като заявява, че холивудски ас ще облече униформата на Адолф. Години по-късно, когато Fox Searchlight му дават 14 милиона долара, за да заснеме филма си, той се съгласява и то под натиска на компанията. „Правилно изтъкнаха, че звездата – която и да е тя, би отнела от вниманието на зрителите, което трябва да е върху децата, растящи в тази среда“, аргументира се режисьорът. Неговият Хитлер вероятно служи като необходимата за Джоджо бащина фигура, предвид, че татко му – със съмнителен успех, се бие в Италия по време на разказа. По ирония на съдбата, майката на хлапака – Роузи (Скарлет Йохансон), съвсем не споделя политическите му нагласи. Разочарована, че единственото й оцеляло чедо пропилява детството си, обсебено от фанатизъм, тя е разковничето към целия сюжет, който въпреки изначално комедийния си жанр, с лекота може да предизвика и сълзи пред екрана. Какво се случва в ума на едно невръстно създание, когато разбере, че собствената му майка укрива в дома им еврейка? А тази еврейка, противно на това, което казват в училище, няма рога или роднинствена връзка с рибите? Отговор на тези въпроси ще намерим в „Джоджо Заека“ от днес. Изключително уязвим, невинен и дори наивен Роман Грифин Дейвис е откритие на Уайтити. Джоджо е първата му актьорска задача, а малката звезда вече си спечели номинация за „Златен глобус“. обяснява Дейвис за преживяването си на снимачната площадка. Именно заради него пък Уайтити зарязва първоначалните си планове да снима в Германия. „Според законите там децата могат да работят най-много до три часа на ден“, почти възмутен звучи режисьорът. Продукцията си той измества в Чехия, където старателно се фокусира върху сградите с топли нюанси. „Исках целият филм да е с такива цветове именно защото историята е разказана от гледната точка на дете“, споделя Уайтити. „Джоджо Заека“ вече си спечели 6 номинации за „Оскар“, включително за най-добър филм, адаптиран сценарий и актриса в поддържаща роля (Йохансон). Жанрът му го поставя в неизгодна позиция за триумф, предвид че Академията няма навика да награждава с топ отличието си комедии. Но въпреки това гъделичка политкоректната струна на зрителя отвъд Океана, като вмъква (макар и почти недоловимо) хомосексуален персонаж в лицето на отново невероятния Сам Рокуел.", "date": "2020.01.31", "title": "„Джоджо Заека“ представя Хитлер, какъвто не сте го виждали преди"}
{"url": "https://www.monitor.bg:443/bg/a/view/46-mesta-v-evroparlamenta-chakat-deputati-ot-novi-dyrjavi-187367", "text": "Четиридесет и шест свободни места останаха в Европейския парламент, след като депутатите одобриха с 621 гласа \"за\", 49 \"против\" и 13 въздържали се споразумението за оттеглянето на Великобритания от ЕС. В пленарната зала председателят на ЕП Давид Сасоли подписа документа, с който парламентарната процедура се изчерпва. След като споразумението влезе в сила в полунощ на 1 февруари централноевропейско време, европарламента ще напуснат 73-ма британски евродепутати. 27 от местата им ще бъдат преразпределени сред 14 държави членки, а останалите ще са заделени за потенциални разширявания на ЕС и за евентуално създаване на транснационални листи. На изпроводяк Сасоли благодари на британските евродепутати за приноса към институцията. След гласуването повечето евродепутати станаха на крака, хванаха се за ръце и изпяха шотландската песен Auld Lang Syne, известна на френски със заглавието \"Това е само довиждане\", а на български изпята от група \"Тоника\" (\"За старата любов\"). Камерите показаха отблизо много разплакани лица. Един от идеолозите на Брекзит докато на мониторите в европарламента пишеше „It's not Goodbye, it's aurevoir“ - или не е сбогом, а е довиждане. Малко по-рано еврокомисията прие работната си програма за 2020 г., сред чиито приоритети е и започването на преговори за членство със Северна Македония и Албания. Работната програма на ЕК включва конкретни стъпки, които изпълнителната власт на ЕС ще предприеме през годината за постигане на политическите ангажименти, формулирани в началото на мандата. Това са екологичен преход, дигитално общество, по-голяма устойчивост на икономиката и по-силната роля на Европейския съюз на световната сцена. и по-специално започването на преговорите със Северна Македония и Албания през 2020 г. „Европейският съюз се ангажира да задълбочи партньорството си със Западните Балкани, регион, с който споделя много. Надеждната перспектива за присъединяване на региона е от първостепенно стратегическо значение за Европейския съюз и за самия регион, което ще бъде потвърдено от приноса на Комисията за срещата на върха ЕС-Западни Балкани в Загреб през май 2020 г.“ Европейската комисия обещава “да продължи да настоява за започване на преговори за присъединяване със Северна Македония и Албания”, като същевременно ще се посвети на подобряване на процеса на присъединяване към ЕС чрез нова методология и по-силна инвестиционна рамка. Западните Балкани и Африка са основните приоритети на Европейската комисия по отношение на външната политика и ролята на ЕС в света. ЕС ще “продължи да се бори” за “ред, основаващ се на правила” и всички инициативи на работната програма ще имат силно външно измерение за засилване на геополитическата роля на Европейската комисия.", "date": "2020.01.31", "title": "46 места в европарламента чакат  депутати от нови държави"}
{"url": "https://www.monitor.bg:443/bg/a/view/vanja-kastreva-izpityt-v-sedmi-klas-pokazva-umenija-za-argumentacija-a-ne-zubrene-187361", "text": "\"Очакваме 12 000 първокласници в столицата\" - Това зависи от броя на оценките, които имат учениците. Децата от начален етап нямат срочни оценки и за тях няма никакъв проблем. При по-големите ситуацията е по-различна. Ако един ученик отсъства по здравословни причини, каквато е грипната ваканция, и учителят не може да го оформи, то педагогическият съвет има правомощието да удължи срока за поставяне на оценка с до един месец. Затова всяко училище трябва да разгледа конкретната ситуация. - Преди началото на учебната година по време на септемврийските съвещания се дискутираше промяната във формата, но може би не всеки е обърнал внимание на този въпрос. Изпитът в четвърти клас има най-дълга история, тъй като започва през учебната 2006/2007-а и във времето не са правени много промени, но винаги е имало оптимизиране на дейностите. Тази година учениците ще положат само два изпита и това е облекчение за тях. Въвеждането на аудиозапис има за цел всички деца да бъдат равнопоставени. Те могат да чуят по един и същ начин текста от хора, които имат ясна дикция, четат бавно и се съобразяват с възрастта им. Сред опасенията е фактът, че децата са свикнали с дикцията на своя учител, но това не трябва да тревожи родителите. Умението да разграничаваш думите при различна дикция е знак и за друго умение, което да притежават. Учители и родители се притесняват дали ще бъде осигурена техника, която да дава възможност на всички четвъртокласници да чуват добре. За да няма проблем с това е важна ролята на директора, който трябва да осигури необходимите условия, за да бъдат и в това отношение всички ученици равнопоставени. Ние сме им изпратили инструкции да запознаят добре учителите с формата на всички изпити, ако е необходимо да направят тренировки, да направят преглед на техниката. До провеждането на националното външно оценяване има достатъчно време и ако четвъртокласниците проведат пробни сесии, ще могат да видят, че няма от какво да се притесняват. Затова и сме ги посъветвали да тренират и пренасянето на отговорите на други листи, което също ще се случи за първи път тази година. - Промяната във формата по математика не е голяма и децата се облекчени, тъй като изпитът е олекотен. Миналата учебна година в първата част те трябваше да се справят с 18 задачи със затворен отговор и три с кратък или общо 21 задачи, а във втората с 5 задачи – 2 с кратък отговор и три с пълно описание. Тази година в първата част ще има 18 задачи с избираем отговор и две с кратък, а във втората само три задачи с плътно описание. Идеята е децата да се мотивират и да работят спокойно, както и да се обърне внимание на задачите с плътно описание, защото те говорят за последователност и умение да се аргументираш. Важно е децата да разсъждават, а не да зубрят, да достигнат сами до верния отговор. - Всеки учител може да види напредъка на своите ученици, да ги съпостави с текущите оценки. Директорът пък трябва да направи анализ на випуска – между различните паралелки, между сегашния и предишния. Резултатите от националното външно оценяване са обективен измерим показател на качеството на образованието, от които следва да се предприемат стъпки. Като Регионално образователно управление имаме интерес както към тези с високи резултати, така и с ниски, тъй като е важно е да изследваш причинно-следствените връзки. Защо се получава разликата между оценките на учениците в един клас, ако има такава. Възможността за анализ е предпоставка за подобряване на качеството. - Според прогнозния план-прием в столицата могат да бъдат предложени най-много 388 паралелки. За да достигнем успешни целеви стойности, 42,90% от всички приети ученици трябва да бъдат в професионални паралелки или паралелки с професионална подготовка. 38,62% пък трябва да бъдат в STEM профил и професионални паралелки. За да постигнем тези индикатори, започнахме срещи с директорите на средните училища, които да получат увереност, че могат да организират професионални паралелки. Предварителните разговори с тях бяха подтикнати и от срещата ни с Агенцията по заетостта, която представи своите изследвания за потребностите на пазара на труда. В София ще имаме необходимост от кадри в сферата на администрацията, на услугите. - Нова за страната е професионалната паралелка „Осигуряване на продуктова информация“ в Професионална гимназия по екология и биотехнологии „Проф. д-р Асен Златаров“. За областта за първи път пък се предлагат паралелките „Икономическо и информационно осигуряване“ в Софийска професионална гимназия „Княгиня Евдокия“, „Трайни насаждения“ в Професионална гимназия по селско стопанство „Бузема“, „Декорация на органични материали“ в Софийска гимназия по хлебни и сладкарски технологии. За учебната 2020/2021 са предложени и паралелки, които са нови за самите училища. Прави впечатление, че училища, които имаха профил „Изкуства“, много бързо се преориентираха и предлагат възможност в обучение в тази сфера, но в по-съвременни специалности. Пример са „Компютърна графика“ в 51 средно училище „Елисавета Багряна“, „Графичен дизайн“ в 3 средно училище „Марин Дринов“ и 140 средно училище „Иван Богоров“, „Рекламна графика“ от 144 СУ „Народни будители“. В 132 СУ „Ваня Войнова“ имат традиции в областта на спорта и искат да дадат възможност на учениците си да излязат и с професия с новата паралелка „Спортно-туристическа дейност“. Любопитна е „Туристическата анимация“ в 17 СУ „Дамян Груев“ и 88 средно училище „Димитър Попниколов“, както и „Екскурзоводско обслужване“ в 33 езикова гимназия „Света София“, Профилирана гимназия с интензивно изучаване на румънски език „Михай Еминеску“, 105 СУ „Атанас Далчев“, които дават перспективи за града ни. Търсени професии в столицата са „Търговия на едро и дребно“, която предлагат в 85 СУ „Отец Паисий“, 97 средно училище „Братя Миладинови“ , 131 СОУ „Климент Аркадиевич Тимирязев“, както и „Продавач-консултант“ в 113 СУ „Сава Филаретов“ и СУ 130 „Стефан Караджа“. Досега извършването на балнеоложки процедури се правеше в ПГ по фризьорство и козметика „Княгиня Евдокия“, но сега такава паралелка иска да открие и 78 средно училище „Христо Смирненски“ в Банкя. За да се реализира държавния план-прием, роля има активността на директорите по отношение на кариерното ориентиране на учениците. Важно е едно дете да намери правилното училище за себе си, за да ходи мотивирано, спокойно и да намери пътя за своята по-нататъшна реализация. -В София има само две обединени училища, които имат десетокласници. За тях е важна оценката от националното им външно оценяване в 10-ти клас по български език и литература и по математика, защото те могат да бъдат елемент от входа им за гимназия. Едната паралелка с десетокласници е с профил „Хуманитарен“ в 125 СУ „Проф. Боян Пенев“, но там има достатъчно свободни места и не е необходимо да се открива нова паралелка. В 172 Обединено Училище „Христо Ботев” пък имаме споразумение с ПГ по облекло „Княгиня Мария Луиза“, където ще бъде открита нова паралелка. Втората възможност пред десетокласниците от обединените школа е да си намерят училище, в което има свободни места. Третата, която силно не препоръчвам, е да приключат образованието си до 10-ти клас. -Това е променяща се величина – едни идват, други си отиват, но отново очаквам в столицата да има около 12 000 първокласници. При изпълнението на приема е важно да следваме прилежащата територия на училища, която е определена от общината. До днес (31-ви януари) тя трябва да изпрати на директорите информация за района, който трябва да обхванат, както и колко деца от прилежащата им територия са в задължителен обхват в първи клас. Въз основа на това те трябва да планират училищния прием, така че едновременно да се гарантира обхватът на всички малчугани от първа, втора и трета група и да се предприемат стъпки към преминаване към целодневно обучение. След това директорите съгласуват заложения брой паралелки за първи клас с общината. Тя има поглед над всички училища и знае къде има по-голяма концентрация на млади семейства и има нужда от по-голям брой класове. Общината може да регулира това с територията на училището. В новите квартали в южната част няма нови учебни заведения и затова района на школото трябва да се изтегли така, че да бъдат обхванати и тези места.", "date": "2020.01.31", "title": "Ваня Кастрева: Изпитът в седми клас показва  умения за аргументация, а не зубрене"}
{"url": "https://www.monitor.bg:443/bg/a/view/silno-zemetresenie-razlulja-vrancha-useteno-e-i-u-nas-187374", "text": "Силен трус е регистриран в ранните часове в петък в планината Вранча в съседна Румъния. По данни на Националния институт по геофизика, геодезия и география към БАН магнитудът е 5,4 по скалата на Рихтер, а според Европейския сеизмологичен център - 5,1 по Рихтер. Епицентърът е на 153 километра северно от Букурещ и само на 33 километра от град Фокшани. Дълбочината е 100 километра. Трусът е разлюлял Румъния в 3:26 часа българско време. Земетресението е било усетено в цяла Румъния, Молдова, Украйна и в някои части на Североизточна България - Русе, Шумен, Велико Търново. В сайта на Европейския сеизмологичен център коментарите от Румъния посочват, че трусът е бил “кратък, но силен\". На 185 километра от епицентъра в Силистра пишат, че са усетили силата му “достатъчно, за да се събудят”.", "date": "2020.01.31", "title": "Силно земетресение разлюля Вранча, усетено е и у нас"}
{"url": "https://www.monitor.bg:443/bg/a/view/gripna-epidemija-i-v-tyrgovishte-i-pleven-187375", "text": "От днес грипна епидемия е обявена и на територията на областите Търговище и Плевен. До второ нареждане се ограничават плановите операции и свижданията в лечебните заведения. Преустановяват се женските и детските консултации. В същото време от днес се отменя грипната епидемия в община Дупница.", "date": "2020.01.31", "title": "Грипна епидемия и в Търговище и Плевен"}
{"url": "https://www.monitor.bg:443/bg/a/view/grycki-tir-se-preobyrna-i-zaprechi-rano-tazi-sutrin-mejdunarodnija-pyt-e-79-v-kresnenskoto-defile-187377", "text": "Гръцки ТИР се преобърна в Кресненското дефиле и запречи по тъмно рано тази сутрин главен път Е-79 в Кресненското дефиле в посока Благоевград и София. Движението продължава да бъде затворено в двете посоки. Все още не е пристигнал кран, който да премести самокатастрофиралия камион. Камионът е блокирал предно ляво колело, завъртял се е блъснал в отсрещен скат. По този начин е препречил напълно двете пътни ленти. Няма пострадали при инцидента. Собственичката на гръцката фирма се е возила в камиона, натоварен с пакети макари с конци за шивашки цехове.   На мястото има полиция, които въвеждат ред в натрупващите се автомобили от двете страни на пътя. Те пренасочват пътуващите към обходен маршрут: Симитли-Разлог-Гоце Делчев-Попови ливади-Катунци-пътен възел \"Генерал Тодоров\" и обратно. От АПИ потвърдиха, че е ограничено движението в двете посоки при км 391 на АМ „Струма“ поради ПТП.", "date": "2020.01.31", "title": "Гръцки ТИР се преобърна, затвори международния път Е-79 "}
{"url": "https://www.monitor.bg:443/bg/a/view/kak-zodiite-karat-gripa-187343", "text": "Сега е времето, през което най-често говорим за мерките, които биха ни спестили тягостното боледуване от грип. Как обаче представителите на различните зодии \"преживяват\" сезона на настинките и вирусите? Вероятно вече сте установили, че сте сред хората, които винаги първи „пипват“ върлуващия в момента вирус. Но и сте сред най-леко отърваващите се. Независимо от това подценяването на опасността може да има сериозни последици: синузити, ангини. Ядосва ви фактът, че грипът може да ви откъсне от любимото занимание в момента, и сте готови да изгълтате всички лекове на света, но да не лежите дълго под одеялото. Не че не го правите, когато ви е приятно. Но това е друго. Готови сте да покажете на грипа, че сте по-изобретателни от него. Търсите алтернативни средства за лечение и когато разберете, че само сте се надлъгвали, вземате сериозни мерки. Дано да не го направите, когато вече е късно. Проявите на бронхит ще ви покажат колко сте закъснели. Вие сте толкова чувствителни, толкова сетивни, че сте в състояние да се разболеете, преди да сте „пипнали“ вирус. Причината – онова, което ви разказват за своето боледуване близките ви или самото им присъствие в дома ви. Важно е да различите истинската тревога от фалшивата, за да не гълтате напразно лекарства. Вие сте сред първенците, които приветстват всички форми на профилактика и сте готови да изгълтате шепа витамини или да си сложите най-добрите ваксини, но да не боледувате. Толкова сте точни, когато решите да изпълнявате лекарските предписания, че е напълно възможно да удължите фазата на боледуване и лечение от страх да не ви повтори. Не се доверявайте на възрастни или разчитащи на рутината лекари. Подходящи за вас са модерно мислещите специалисти, тези, които познават новостите и умеят да ги прилагат. Вие сте в състояние да улавяте вируса още във въздуха – в градския транспорт, в киното, в магазина. Какво следва? Тъй като не можете да се изолирате, избягвайте срещи и излизания и не изпадайте в паника. Но ако почувствате паренията на цистита, нещата са достатъчно сериозни. Преминавате бодро през няколкото грипни удара през сезона, но един от тях може да се окаже по-силен от вас. Когато всичко ви боли и сте като разглобени, време е да вземете сериозни мерки. Все ви се иска да надхитрите грипа или да доказвате незнайно на кого, че сте по-умни от него. Помислете преди това за последиците. Те обикновено се откриват по сериозните възпаления на ставите. Вие направо занемявате, когато чуете, че настъпва грипна епидемия, и се нуждаете от силно подкрепящи най-вече психиката ви думи, а не от силни лекарства. Може да си помогнете, като спазвате известните профилактични процедури. Сред родените под знака са онези, които най-често прекарват свободното си време или работните часове пред компютъра и често забравят дали и кога са взели необходимото лекарство. Това удължава периода на боледуването. Не си правете експерименти, а следвайте указанията. Вие сте склонни повече от всички останали да драматизирате това, което ви е сполетяло. Но в тази суматоха е много вероятно да объркате лечението и сами да си навредите. Така че бъдете реалисти дори когато ви се струва, че сте много тежко болни.", "date": "2020.01.31", "title": "Как зодиите карат грипа?"}
{"url": "https://www.monitor.bg:443/bg/a/view/vasil-bojkov-tova-e-propaganda-ne-moga-da-si-objasnja-zashto-dyrjavata-me-napadna-187378", "text": "Това са твърдения, кито нито са доказани. Това е пропаганда. Това заяви пред Нова телевизия бизнесменът Васил Божков във връзка с обвиненията срещу него. Божков не уточни къде се намира в момента.  \"Самолетът не е на „Нове холдинг” и кой ви каза, че аз съм пътувал в този самолет. На разположение съм. Къде съм не е най-важното\", обясни той и отрече информацията да се намира в Дубай. \"Не мисля, че трябва мълча при тази злостна атака срещу мене. Не съм заплашвал с убийство и не съм предлагал пари на никого\", обясни Божков. Той допълни, че не може да си обясни какво се е случило и защо изведнъж държавата го е нападнала. това било заради обвинението на някои хора, които определи като\"психично болни\". \"Ако ме задържат в чужбина, местният съд решава дали да ме върне или не. не му прави чест на г-н Гешев да ме сравнява с някакви криминални типове\", каза още Божков. Той коментира и конфискуването на картините му. Според него това било ограбване. Никой не знаел как да ги съхранява. Малко по-късно в ефир бившият му партньор Цветомир Найденов заяви, че заедно с брат си е бил заплашван с ликвидиране. Дори имало запис. Найденов каза, че е осигурил охраната си, защото има такава възможност. Ако е нямал, щял да поиска такава. \"Не познавам никой от властите, но искам да ги поздравя за куража\", каза Найденов. Той уточни, че разпитите са започнали преди около десет дни. От изказването му стана ясно още, че оборотите на Божков били замазани. От 2015 година няма нито един съществен отчет. \"Защо си крие оборотите и колко данък е платил\", попита Найденов. Според него Божков можел да поръча достатъчно криминални дейности срещу хора, защото имал много пари. \"Аз съм достатъчно време в хазартния сектор. Няма защо да се настанявам на неговото място\", добави Найденов в отговор на въпроса дали не става дума за преразпределение на пазара. Найденов се оплака и от медийно затъмнение от страна на бТВ и \"Дневник\", на които разказал за финансови нарушения в хазарта от страна на Васил Божков. Те обаче си замълчали.  \"Октомври месец получих доказателство за това\", каза той по повод укриването на такси от облагането на частните игри. \"Проверих го, видях, че тези неща, които съм чувал през годините, са факт, и подадох сигнали. С Васил Божков сме били съдружници само в \"Еврофутбол\", уточни той. \"Този господин е сериен изнасилвач, има стотици изнасилвания на жени, които са публична тайна и никой не говори за това. Нощни заведения, коли, офиси. В същото време Божков отрече тези твърдения. \"Обвиненията, че съм изнасилвач са пълни глупости. „Подобно нещо не заслужава да бъде коментирано. За първи път чувам, че три момичета са подали жалби срещу мен. Това е смешно“, каза Божков.", "date": "2020.01.31", "title": "Васил Божков: Това е пропаганда, не мога да си обясня защо държавата ме нападна"}
