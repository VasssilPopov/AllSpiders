{"url": "http://www.monitor.bg/a/view/38638-%D0%9F%D0%BE-%D0%B5%D0%B4%D0%B8%D0%BD-%D1%81%D0%B0%D0%BC%D0%BE%D0%BB%D0%B5%D1%82-%D1%81-%D0%B1%D0%B0%D0%BD%D0%B4%D0%B8%D1%82%D0%B8-%D0%B3%D0%BE%D0%B4%D0%B8%D1%88%D0%BD%D0%BE-%D0%BA%D0%B0%D1%86%D0%B0-%D1%83-%D0%BD%D0%B0%D1%81/", "text": "Трансферите на арестанти и затворници струват по над 500 бона на хазната\n                    \nПо един самолет, пълен с бандити, връщаме годишно у нас. Това сочат данните на двете дирекции към Министерството на правосъдието „Охрана“ и „Изпълнение на наказанията“, както и справка на върховна касационна прокуратура, предоставени по искане на „Монитор”.\n\nСпоред статистиката годишно за България се конвоират между 220 – 255 задържани лица. Основна част от тях са задържани по искане на нашите служби в страни от ЕС, както и от Сърбия, Македония, Турция, Армения, Азербайджан, също така и от САЩ, държави от Латинска Америка и Азия.\n\nЗадържаните лица, подлежащи на трансфер или екстрадиция от и за други държави, се конвоират с въздушен транспорт. Изключение правят държавите с обща сухоземна граница с България - Румъния, Турция, Македония, Гърция и Сърбия. В цифрата от над 200 бандити годишно, които се връщат у нас, влиза и броят на осъдените лица, трансферирани за България. Те са около 60- 70 души, сочат данните на правосъдното министерство. Трансфер на осъдени лица се осъществява на основание Конвенцията за трансфер на осъдени лица и по силата на сключени международни договори за трансфер между Р България и трети държави. Според този документ осъден българин зад граница има право да поиска да изтърпи присъдата си у нас, като за целта обаче трябва да отговаря на определени условия.\n\nОще над 200 бандити годишно летят в обратна посока - те се връщат от България на страни от Европейския съюз. Всички те са били задържани у нас, след като са били обявени за международно издирване с т. нар. европейска заповед за арест за разследвано на територията на ЕС престъпление. Това сочи статистиката на правосъдното министерство,\n\nПо данни на българските разследващи най-често европейците искат от нас арест на лица, издирвани за точене на кредитни карти и финансови престъпления. В повечето случаи това са българи, заснети да поставят скимиращи устройства на банкомати зад граница. Не са малко и заповедите за арест за разследвани за трафик на хора и наркотици, контрабанда и кражби на коли.\n\nГД \"Охрана\" не разполага с информация на каква сума излиза транспортирането на задържани лица от България за други държави, тъй като финансовата страна е ангажимент на приемащата страна. По закон обаче приемането, конвоирането и транспортирането на задържани лица от други държави за България, финансово се обезпечава от ГД „Охрана\". Сумата, която се заплаща за този процес, зависи от различни фактори - разстояние и мероприятия, свързани по организацията. Разходите за транспортирането на задържани лица с въздушен транспорт са както следва: през 2016 г. са в размер на 453 145 лв.; през 2017 г. са в размер на 646 630 лв. Освен предаване на задържани с европейска заповед за арест, страната ни извършва и екстрадиции на основание Европейската конвенция за екстрадиция от 1957 г., двустранни договори и принципа на взаимност, обясниха от правосъдното министерство.\n\n \n\n\n\n                    ", "date": "2018.04.25", "title": "По един самолет с бандити годишно каца у нас"}
{"url": "http://www.monitor.bg/a/view/10781-%D0%9F%D1%80%D1%8A%D1%81%D0%BA%D0%B0%D1%82-%D0%BD%D0%BE%D1%89%D0%B5%D0%BC-%D1%81%D1%80%D0%B5%D1%89%D1%83-%D0%BA%D1%8A%D1%80%D0%BB%D0%B5%D0%B6%D0%B8-%D0%BF%D0%B0%D1%80%D0%BA%D0%BE%D0%B2%D0%B5-%D0%B8-%D0%B3%D1%80%D0%B0%D0%B4%D0%B8%D0%BD%D0%BA%D0%B8-%D0%B2%D1%8A%D0%B2-%D0%92%D0%B5%D0%BB%D0%B8%D0%BD%D0%B3%D1%80%D0%B0%D0%B4/", "text": "\n                    \nВсички паркове, градинки и най-посещавани зелени площи във Велинград ще бъдат обработени срещу кърлежи, тъй като с настъпване на активния сезон на развитие на опасните насекоми и комари трябва да бъдат взети мерки за ограничаване разпространението на инфекциозните заболявания, причинени от тях. Това информираха от местната община. При благоприятни метеорологични условия третирането на тревните площи ще се извърши в периода от 24 април до 26 април, включително, по предварително изготвен график. В случай на неблагоприятна метеорологична обстановка, графикът за дезакаризацията ще се измести.\n\nТретирането ще се извърши в късните часове на денонощието –21 ч. Общинска администрация Велинград призовава жителите да не пускат деца на детските площадки и да не влизат в тревните площи. Във всеки обработен терен или обект ще се поставят указателни табели.\n\nВ Пазарджишка област вече е регистриран първият за тази година случай на заболял от марсилска треска пациент, затова пръскането срещу акарите е повече от наложително, особено щом в паркове и градинки играят и се разхождат деца. \n\n                    ", "date": "2018.04.25", "title": "Пръскат по тъмно срещу кърлежи във Велинград "}
{"url": "http://www.monitor.bg/a/view/40639-%D0%A1%D1%8A%D0%B1%D0%B8%D1%80%D0%B0%D1%82-%D0%BF%D0%B0%D1%80%D0%B8-%D0%B8-%D0%B4%D1%80%D0%B5%D1%85%D0%B8-%D0%B7%D0%B0-%D1%81%D0%B0%D0%BC%D0%BE%D1%82%D0%BD%D0%B0-%D0%BC%D0%B0%D0%B9%D0%BA%D0%B0-%D0%B8-%D0%B4%D1%8A%D1%89%D0%B5%D1%80%D1%8F-%D0%B8/", "text": "\n                    \n\nДобротворци събират пари и дрехи за самотна майка и дъщеря и от Горна Оряховица. Призивът за оказване помощ на Ивелина Иванова и дъщеря и Ани всъщност идва от варненката Радослава Димитрова, която призовава всички потребители на социалната мрежа Фейсбук, да отворят сърцата си и да дарят малко щастие и усмивка на двете жени.\n\n „Приятели, живеем в тежък свят и когато е нужно сами трябва да си подаваме ръка. Все още има детски очи които тъжат, майки които гладуват за да има залък за децата им. Аз срешнах Ивелина, видях къде и как живее, видях мизерията, мухъла, хлебарките, видях болката на Ани в очите, че се налага да гладува, и когато нейните съученички излизат на закуска тя се скрива тихичко някъде за да не гледа. Видях как Ивелина куцайки ходи на работа и дневна и нощна смяна в Захарни заводи, превива се от болка защото вече единия и крак е станал по къс от другия и се мъчи да оцелява. Тя отглежда и възпитава дъщеря си на честност, родолюбие и отговорност. А самата Ани е изключително дете. Добро и скромно. Призовавам ви отворете сърцата си. Помогнете кой с каквото може, с дрехи, с обувки, с храна или с парични средства. Няма хладилник и пере на ръка. Положението е много тежко. Моля ви, помогнете! Това е жена която наистина заслужава. Тя е една истинска майка героиня”, пише в профила си Радослава Димитрова. Молбата за помощ на варненката намери веднага отзвук сред членовете на сдружението „С вяра в доброто” в самата Горна Оряховица. Председателят му, Лъчезар Любенов сподели, че имат някакви идеи да помогнат на жената и дъщеря и, но все още трябва да ги доуточни с останалите членове. Като първа стъпка техен приятел, който има магазин, е предложил на майката и дъщерята да си изберат дрехи от магазина му без пари. Желаещите да помогнат със средства, могат да го направят по банков път:\n\nЕкспрес банк: IBAN: BG51 TTBB 9400 1527 5141 46 - Ивелина Стоянова Иванова\n\n\n                    ", "date": "2018.04.25", "title": "Събират пари и дрехи за  самотна майка и дъщеря и"}
{"url": "http://www.monitor.bg/a/view/75206-%D0%A3%D0%BA%D1%80%D0%B0%D0%B9%D0%BD%D0%B0-%D0%BD%D0%B0%D0%BB%D0%B0%D0%B3%D0%B0-%D1%81%D0%B0%D0%BD%D0%BA%D1%86%D0%B8%D0%B8-%D0%B7%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B8-%D0%B4%D0%B5%D0%BF%D1%83%D1%82%D0%B0%D1%82%D0%B8/", "text": "\n                    \n\nУкраинските спецслужби ще наложат забрана за бъдещо влизане на няколко български народни представители, сред които и лидерът на партия Атака Волен Сидеров, съобщи в Стара Загора посланикът на Украйна у нас Микола Балтаджи. Забраната е заради несанкционираното им посещение на окупирания от Русия Крим. Дипломатът изрази надежда, че и българското правителство и парламент ще се разграничат от поведението на тези депутати. Санкции ще бъдат наложени и на участвали в считаните за незаконни на територията на Украйна избори за президент на Руската федерация български журналисти и активисти на различни политически формации. До сега забрана е била издадена за над 1 500 чужденци, които не са се съобразили с издадената забрана за влизане в окупираната част, коментира посланик Балтаджи.\n\nПо думите на дипломата у нас в четвъртък ще пристигне на официално посещение министърът на образованието Юлия Гриневич, която ще подпише с колегата си Красимир Вълчев документ, гарантиращ разширеното изучаването на българския език в украинските училища.\n\nВ Стара Загора посланикът на Украйна се срещна със заместник – кмета на общината Йордан Йорданов, за да го информира за вървящата в родината му приватизация на държавни предприятия и да отправи покана към български бизнесмени да се включат в закупуването на активи. Предстои Стара Загора да подпише меморандум за приятелство с украинския град Белая церков.\n\n\n                    ", "date": "2018.04.25", "title": "Украйна налага санкции за български депутати     "}
{"url": "http://www.monitor.bg/a/view/79610-%D0%9F%D0%BE-1200-%D0%B5%D0%B2%D1%80%D0%BE-%D0%BD%D0%B0-%D0%B4%D0%B5%D0%BD-%D0%B4%D0%B5%D0%BB%D0%B8%D0%BB%D0%B8-%D0%BF%D0%BE%D0%B4%D0%BA%D1%83%D0%BF%D0%BD%D0%B8%D1%82%D0%B5-%D0%B4%D0%B0%D1%8F%D0%B4%D0%B6%D0%B8%D0%B8/", "text": "\n                    По 1200 евро на ден си делели двата дежурни екипа от по двама души на подкупните служители на ДАИ-Благоевград, които бяха задържани. Схемата, която бе описана от зам.-шефката на специализираната прокуратура Даниела Начева била да взимат пари предимно от чужди транспортни фирми, срещу което вместо солени им пишели символични актове при нарушения.\n\n„Инспекторите са търсили възможност да издадат акт, който обаче да е с минимална глоба. Даже са правили подправка на товарителници. И така са налагали глоби в порядъка на около 200 лв.\", разкри Начева подробности за схемата на десетте арестувани при спецакция във вторник даяджии, които са задържани за 72 часа и се очаква да бъдат обвинени като престъпна група. И уточни, че такава символична глоба, с каквито се целяло отчитане на някаква дейност, е налагана например за превозно средство, което не е преминало технически преглед.\n\nУниформените работели в екип от по двама души за по месец, а после били прегрупирани. Благодарение на тях транспортните фирми получавали известие за проверка, която можела да бъде планова, комплексна или по сигнал. Те дори получавали жокер какви документи ще им бъдат поискани, за да могат да ги подготвят предварително. Именно при представянето на документите под тях пъхали плик обичайно с 300 евро за корумпираните даяджии, за да не бъдат изнудвани да платят сериозни глоби. Обикновено с инспекторите общували счетоводители, тъй като собствениците на фирмите и управителите били чужденци. При един от случаите счетоводителят съобщил на управителя на фирмата, че му искат подкуп. Той обаче отказал да го даде и за да не санкционират фирмата, служителят му дал от собствения си джоб парите.\n\n\"Корупцията е също толкова страшна, колкото едно убийство. Трябва да си зададем въпроса за това колко хора са загинали от това, че не са платили на някой лекар, колко хора са загинали, защото някой магистрат или човек от изпълнителната власт не си е свършил работата, колко хора са загинали заради някой, който си е купил книжка и е причинил катастрофа. Корупцията не е дребен проблем. Даже е доста по-съществен от много други престъпления. Тя бърка в джоба на всеки българин\", коментира шефът на спецпрокуратурата Иван Гешев.\n\n \n                    ", "date": "2018.04.25", "title": "По 1200 евро на ден делили подкупните даяджии"}
{"url": "http://www.monitor.bg/a/view/72943-%D0%A2%D1%80%D1%8A%D0%B3%D0%B2%D0%B0%D1%82-%D0%B1%D0%B5%D0%B7%D0%BF%D0%BB%D0%B0%D1%82%D0%BD%D0%B8%D1%82%D0%B5-%D1%82%D1%83%D1%80%D0%B8%D1%81%D1%82%D0%B8%D1%87%D0%B5%D1%81%D0%BA%D0%B8-%D0%BE%D0%B1%D0%B8%D0%BA%D0%BE%D0%BB%D0%BA%D0%B8-%D0%BD%D0%B0-%D0%92%D0%B0%D1%80%D0%BD%D0%B0/", "text": "\n                    За пета поредна година общинската дирекция „Туризъм“ и Туристическия информационен център във Варна, в партньорство със Съюза на екскурзоводите в България, организират безплатни туристически пешеходни обиколки на града. Целта е презентация на културно-историческото му наследство, а водачите на групите са професионални екскурзоводи, лицензирани от Министерството на туризма и вписани в Националния туристически регистър.\n\nТуровете започват от 12 май и ще продължат до края на септември. Времетраенето на една обиколка е 3 часа. Групите се събират по утвърден график всеки вторник, сряда, петък и събота от 10,30 часа в Туристическия информационен център на „Козирката“.\n\nБеседите на екскурзоводите ще се водят на английски език. Специално за родната аудитория се подготвят три тура и на български език в дните 5 май, 15 август и 6 септември.\n\nМаршрутът на преминаване започва от Катедралния храм „Св. Успение Богородично” и преминава през паметниците на Цар Калоян и на Граф Игнатиев, Театъра, шадраваните, Етнографския музей, Дома на архитектите, Католическата църква и храама „Малката Богородица“, Римските терми, музея за Нова история на Варна, Малките терми, градските басейни, Военноморския музей с кораба „Дръзки“, Аквариума, Планетариума, Шишковата градинка, храма „Св. Архангел Михаил” и църквата „Свети Николай“, Фестивалния комплекс, Летния театър, ИУ-Варна, „Градинката на Севастопол“, Художествената галерия, Община Варна и завършва пред Археологическия музей. Графикът на туровете може да бъде разгледан и на www.visit.varna.bg/bg/guided_tours/preview/116.html\n\n \n                    ", "date": "2018.04.25", "title": "Тръгват безплатните туристически обиколки на Варна"}
{"url": "http://www.monitor.bg/a/view/65816-%D0%94%D0%B5%D0%BF%D1%83%D1%82%D0%B0%D1%82%D0%B8%D1%82%D0%B5-%D1%80%D0%B5%D1%88%D0%B0%D0%B2%D0%B0%D1%82-%D1%83%D1%82%D1%80%D0%B5-%D0%B7%D0%B0-%D0%BF%D0%BE%D0%BF%D1%80%D0%B0%D0%B2%D0%BA%D0%B0%D1%82%D0%B0-%D0%B7%D0%B0-%D0%A7%D0%95%D0%97/", "text": "Спор дали КЕВР да се произнася при продажба на дялове от енергийни предприятия\n                    \nНародното събрание ще вземе утре окончателно решение за поправката ЧЕЗ в закона за енергетиката. Това се наложи след като днес в пленарна зала се разгоря спор между „Обединените патриоти“, които са вносители на предложението и ДПС, които пък са против.\n\nПредложението предвижда КВЕР да има права и да се произнася за сделки за продажба на дялове от енергийни предприятия. Предложението, което бе подкрепено на първо четене, но на второ бе отхвърлено от комисията, включва регулаторът да се произнася за действия по разпореждане с дялове и акции, представляващи повече от 20% от капитала на търговски дружества, които са лицензирани за пренос на електроенергия, топлинна енергия и газ.\n\nИдеята пък дойде след скандала с продажбата на ЧЕЗ на „Интерком България“, собственост на Гинка Върбакова от Пазарджик.\n\nСлед като видя, че предложението няма да бъде подкрепено и в зала, Юлиян Ангелов от „Обединените патриоти“ нападна ДПС, че бойкотират техните предложения, защото са против националните интереси на България. Той дори се ядоса на коалиционните си партньори от ГЕРБ като попита: „За мен е интересно на ГЕРБ кой им е партньора в момента - \"Обединени патриоти\" или ДПС? Ако искате ДПС, ето ви ги. Халал да са\". Накрая дори обвини БСП в популизъм, че искали да гласуват „за“, но в пленарна зала били шепа депутати.\n\nНа свой ред Рамадан Аталай от ДПС апострофира Ангелов с мотива, че дебата в зала излиза от европейските рамки и отново изтъкна, че предложенията са противоконституционни. „ДПС не сме коалиционни партньори на ГЕРБ. Вие сте и вие ги водите към тази бездна“, коментира Аталай и допълни - „С оплюването на ДПС ще прекарате предложение, което е противоконституционно, против всякакви европейски изисквания. Ще подкрепите посещението на ваш лидер в Крим. Ще направите всичко онова, което е необходимо, политически да се установите. Няма да се случи\".\n\nПо-рано в дебата Рамадан Аталай обясни, че когато има взаимоотношения между два частни субекта, държавата не може да се намесва и още повече със задна дата. Според него ГЕРБ се заблудили за тези текстове в еуфорията около обявяването на продажбата на ЧЕЗ.\n\nСоциалистът Крум Зарков пък потвърди подкрепата на БСП регулаторът да се намеси и отбеляза, че решението ще зависи от ГЕРБ.\n\nШефът на енергийната комисия Делян Добрев посочи, че този текст не засяга сделката за ЧЕЗ, защото тя вече е сключена, а важи оттук-нататък. Колегата му Валентин Николов обясни, че вместо тази разпоредба е предложена друга, която дава достатъчно възможност на КЕВР да наблюдава дейността на енергоразпределителното дружество. По думите му регулаторът вече ще бъде информиран за намеренията за прехвърляне на дялове от енергийни дружества и, ако прецени, ще може да назначи специален управител.\n\n                    ", "date": "2018.04.25", "title": "Депутатите решават утре за поправката за ЧЕЗ"}
{"url": "http://www.monitor.bg/a/view/11685-%D0%A2%D0%BE%D0%BF%D0%BB%D0%BE-%D0%B8-%D0%B4%D1%8A%D0%B6%D0%B4-%D1%81-%D0%B3%D1%80%D1%8A%D0%BC%D0%BE%D1%82%D0%B5%D0%B2%D0%B8%D1%86%D0%B8-%D0%B4%D0%BD%D0%B5%D1%81/", "text": "\n                    \nДнес ще преобладава слънчево и топло време с максимални температури между 26° и 31°. Ще се развива обаче купеста и купесто-дъждовна облачност и на много места, в следобедните часове ще има краткотрайни валежи с гръмотевици и временно усилване на вятъра. Такава е прогнозата за времето на Националния институт по метеорология и хидрология (НИМХ) при БАН, съобщи за  дежурният синоптик Боряна Маркова за \"Фокус\".\n\nПо Черноморието ще бъде предимно слънчево. В следобедните часове ще има купеста облачност, но само на отделни честа е възможно да превали краткотраен дъжд и да прегърми. Вятърът ще е с бризов. Максималните температури ще са между 20° и 24°, а на температурата на морската вода е 13-14°.\n\nВ планините ще се развива купесто-дъждовна облачност и ще има краткотрайни валежи с гръмотевици и временно усилване на вятъра. Ще духа до умерен запад-югозападен вятър. Максималната температура на височина 1200 метра ще е около 20°, на 2000 метра – около 13°.\n\n                    ", "date": "2018.04.25", "title": "Топло и дъжд с гръмотевици днес "}
{"url": "http://www.monitor.bg/a/view/43935-%D0%9F%D1%80%D0%BE%D0%B4%D0%B0%D0%B2%D0%B0%D1%82-%D0%BD%D0%B8-%D1%81%D0%BC%D0%B5%D1%81-%D0%B7%D0%B0-%D0%BF%D0%B0%D0%BB%D0%B0%D1%87%D0%B8%D0%BD%D0%BA%D0%B8-%D1%81%D1%8A%D1%81-%D1%81%D0%B3%D1%8A%D1%81%D1%82%D0%B8%D1%82%D0%B5%D0%BB/", "text": "В разтворимия бульон за нас слагат само морков, лук и целина\n                    \nВносна смес за палачинки, продавана у нас, е със сгъстител гума гуар (Е412), докато в аналога за западните страни тази добавка липсва, показват резултатите от последната проверка за двойния стандарт при храните, разпространени от земеделското министерство и БАБХ. В продукта, купен от магазин в страна от ЕС, има сухо обезмаслено мляко, брашно от лупина и набухватели (натриев хидрогенкарбонат и пирофосфати), а в този от България няма. Има\n\n\n\nна двата аналога. Опаковката на продукта от България е щампован, затворен влагоустойчив хартиен плик със сместа, а тази от ЕС е под формата на луксозно щампована картонена кутия, в която е поставен затворен плик от влагоустойчива хартия със сместа.\n\nПри разтворим зеленчуков бульон има различия в описанието на съставките и значителна разлика в хранителната информация, включително енергийната стойност при двата продукта. В продукта от България количеството на изсушените зеленчуци е 5,7%, но съставът му е само от морков, лук и целина, а в този от ЕС сухите зеленчуци са 3,5%, но съставът е по-разнообразен - освен морков, лук и целина в бульона има спанак и домат.\n\nДетските храни са един от основните акценти при последната проверка за двоен стандарт при вносните храни. От тази група храни са изследвани 7 продукта, през юни 2017 г., когато бе първата проверка - 3.\n\nПрез миналата година в детски шоколадов десерт от една и съща търговска марка бяха хванати\n\n\n\nВ продукта от Германия съдържаше захар, декстроза и яйчен прах, а за България - захар, глюкоза, глюкозо-фруктозен сироп, яйца. Освен това в първия има мляко – 24%, и тъмен (горчив) шоколад - 21%, докато в \"българския\" има мляко 21% и шоколад - 20%.\n\nПри обезмасленото мляко на прах, купено от верига в западна страна, микроелементите са повече, отколкото продаваното в магазините на същата търговска верига в нашата страна (виж таблицата). В продукта от България на първо място като съставка в най-голямо количество са поставени растителни мазнини (палмово масло, слънчогледово олио и рапично олио), а в този от ЕС обезмасленото мляко на прах е в най-голямо количество, последвано от млечна суроватка на прах, концентриран деминарализиран суроватъчен протеин и липсва палмовото масло.\n\nВ последната проверка сега една от марките шоколад, продавани в България, не е вложено масло и маслеността е 27,5%, а в европейския е 32,2%. В българския аналог съдържанието на какао е 32,7%, в аналога - 37,6%. При друга от марките е установено по-ниско съдържание на лешници в шоколада, отколкото в западния продукт. Млякото за деца пък има по-високо съдържанието на растителни мазнини, а\n\n\n\nОтделно детското пюре от зеленчуци (пиле и ориз), купено в Германия у нас, е с 35% по-скъпо без ДДС.\n\nПрез юни миналата година в детско пюре от една и съща марка предлагано на българския пазар е обявено съдържание на рапичното олио е 1,3%, докато в този от Германия е 0,9%. Съдържанието на протеин в пюрето за западната държава е 1,5 гр. на 100 грама продукт, а за България количеството е 1 грам.\n\nПоследната проверка показа, че при адаптирано мляко на прах за малки деца има различия в енергийната стойност и описанието на съставките при двата продукта, в съответствие с правилата за етикетиране, където количеството на съставките се изброява в низходящ ред.\n\n                    ", "date": "2018.04.25", "title": "Продават ни смес за палачинки със сгъстител"}
{"url": "http://www.monitor.bg/a/view/72531-%D0%9F%D0%BE%D0%B6%D0%B0%D1%80%D0%BD%D0%B8%D0%BA%D0%B0%D1%80%D0%B8-%D0%B8-%D0%B3%D0%BE%D1%80%D1%81%D0%BA%D0%B8-%D0%B3%D0%B0%D1%81%D0%B8%D1%85%D0%B0-%D0%BF%D1%8A%D1%80%D0%B2%D0%B8%D1%8F-%D0%BB%D0%B5%D1%82%D0%B5%D0%BD-%D0%BF%D0%BE%D0%B6%D0%B0%D1%80-%D0%BA%D1%80%D0%B0%D0%B9-%D0%92%D0%B0%D1%80%D0%BD%D0%B0/", "text": "\n                    Пожар в местността „Прибой” край варненския квартал Галата, предизвикан от човешка небрежност, бе изгасен от противопожарни екипи. Огънят обхванал частна гора, като сигналът за инцидента е подаден на телефон 112 в 11,32 часа във вторник. На мястото са изпратени два екипа със специализирани противопожарни автомобили, както и 7 служители на Държавното горско стопанство-Варна, които с гръбни пръскачки са се влючили в гасенето. Огънят е потушен към 14,30 часа. Засегнал е площ от 12 дка. В резултат на бързата реакция на служителите на Районната служба за пожарна безопасност и защита на населението и на ДГС –Варна, огънят е унищожил само сухи листа, нападали борови иглички и треви в иглолистната гора, казаха от ОД на МВР-Варна. Това е първият горски пожар от началото на пожароопасния летен сезон във Варненско. Мерките за осигуряване на пожарна безопасност в района на горските и ловни стопанства към Североизточно държавно предприятие са засилени, като са в координация с всички отговорни институции. Забранено е паленето на открит огън и извършването на огневи работи на разстояние, по-малко от 100 метра от границите на горските територии. Изхвърлянето на отпадъци трябва да става само на определените за целта места, напомнят горските работници. Те апелират за особена бдителниост на гражданите, като при съмнения за инцидент или нарушение, да подават сигнали на телефон 112.\n\n \n\n \n                    ", "date": "2018.04.25", "title": "Пожарникари и горски гасиха първия летен пожар край Варна  "}
{"url": "http://www.monitor.bg/a/view/86863-%D0%A2%D0%BE%D0%BF%D0%BB%D0%B8%D0%BD%D0%BD%D0%B8%D1%82%D0%B5-%D1%81%D1%87%D0%B5%D1%82%D0%BE%D0%B2%D0%BE%D0%B4%D0%B8%D1%82%D0%B5%D0%BB%D0%B8-%D0%B4%D0%B0-%D1%81%D0%B0-%D0%BD%D0%B0-%D0%BF%D0%B0%D0%B7%D0%B0%D1%80%D0%B5%D0%BD-%D0%BF%D1%80%D0%B8%D0%BD%D1%86%D0%B8%D0%BF/", "text": "Добре е да има втори топломер при дистанционното отчитане   * С шокиращите фактури за март „Топлофикация София“ отново показа, че живее във виртуален свят\n                    \n\n\n\n- Знаете, че във федерацията работим усилено по въпроса вече няколко години и подготвяме промени с експерти от близо шест месеца. Във връзка с предложенията ни бе решено да се проведе такава среща и да се чуят мненията и на други неправителствени организации. Според мен обаче не се получи диалог по същество и на преден план излязоха предимно противоречията. Факт е, че не всички организации са на едни и същи позиции по отделните въпроси. Например някои твърдят, че не трябва да има сградна инсталация, което е невъзможно. Знаете, че тричленен състав на Върховния административен съд () отмени формулата за дялово разпределение на топлинна енергия в сгради. Друг е въпросът, че размерът й е огромен. Има предложения дали трябва да се измерва чрез нова формула. Предложих на следващата среща да участват само представители, които са направили писмени предложения за промени в закона, за да може да се анализират и да се види къде имаме допирни точки с Министерството на енергетиката. Има две ябълки на раздора с „Топлофикация София“. Едната е за сградната инсталация - дали се казва „сградна“ или „инсталация пренос“, е въпрос на интерпретация. Но е факт, че ако се заложи някакъв максимален процент, той не трябва да е повече от 15%. Оттам насетне е злоупотреба. Вторият проблем е с фирмите за дялово разпределение. Поне досега те не носят никаква отговорност. Затова нашето предложение е оттук насетне те да се подбират на пазарен принцип, както и топлофикация. Така че потребителят да може да предпочете по-качествена и евтина услуга. Но задължително трябва да има индивидуални договори с доставчик - дали той ще е топлофикация, е друг въпрос. Просто трябва да носят отговорност. Също така смятаме, че фирмите за дялово разпределение трябва да предлагат под наем уредите за дистанционно отчитане, за да се премине към ежемесечно отчитане. Само така ще има точност. И, разбира се, не на последно място да има втори топломер, който ще свърши добра работа при дистанционното отчитане. И той да е на изхода от абонатната станция, защото сега потребителите в дадена сграда не са наясно какво отчита топломерът в абонатната станция.\n\n- Това едва ли ще стане. За пореден път „Топлофикация София“ показа, че живее във виртуален свят и смятат, че всичко им е позволено.\n\n\n\n- Разбира се, че не е нормално. Затова се води тази неистова битка в момента. Надявам се от министерството да осъзнават, че проблемът е много сложен. Обстановката е почти взривоопасна. Ако след решението на ВАС в тричленен състав не се вземат кардинални мерки, съм убеден, че напрежението ще ескалира още повече. Всеки ден се срещаме с хора, получаваме по около 25-27 жалби.\n\n- Жалбите са най вече за надписани сметки - не само за сградна инсталация. Това е от години. Добре е, че имаме обратна информация от съда, вече се печелят дела.\n\n- Целта на този регламент наистина е това - да защити потребителите. Те са потърпевши от телефонни измами и какви ли не престъпления. Компаниите обаче трябва да са по-гъвкави, защото ще се изискват допълнителни документи от хората при сключване на договори. Създават се и неудобства за клиентите, но българинът трябва да се научи, че личните ни данни може да изтичат от всякъде. Друг е въпросът как тези промени ще се приложат у нас, защото има директива за потребителски права. Имаме добър закон за защита на потребителите, но други закони не защитават правата им. Типичен пример е този за енергетиката.\n\n \n\n\n\nЕмил Георгиев е изп. секретар на Федерацията за защита на потребителите от 2015 г., а преди това е бил член на ръководството на организацията\n\nЕдин от основателите на политически клуб „Екогласност“ и негов председател от 2006 г.\n\n4 мандата общински съветник в община Хасково\n\nДепутат в 42-рото народно събрание\n\nЗавършил е Висшия институт по хранително-вкусова промишленост в Пловдив\n\n \n\n\n \n\n\n \n                    ", "date": "2018.04.25", "title": "Топлинните счетоводители да са на пазарен принцип"}
{"url": "http://www.monitor.bg/a/view/21605-%D0%A2%D1%80%D1%8A%D0%BC%D0%BF-%D0%B2%D1%8A%D0%B7%D1%85%D0%B8%D1%82%D0%B5%D0%BD-%D0%BE%D1%82-%D0%9C%D0%B0%D0%BA%D1%80%D0%BE%D0%BD-%D0%B7%D0%B0-%D0%BC%D0%B8%D0%B3%D1%80%D0%B0%D1%86%D0%B8%D1%8F%D1%82%D0%B0/", "text": "\n                    \n\nПрезидентът на САЩ Доналд Тръмп увеличи списъка от прояви на дипломатическа симпатия, като прибави към него изчеткването на пърхот от костюма на госта, в случая френския президент Еманюел Макрон, предаде АФП.\n Тръмп направи изненадващия жест точно преди двамата лидери да позират за фотографите в Овалния кабинет на Белия дом.\n Самият Макрон изглежда се посмути от тази проява на загриженост. \"Имаме много привилегировани отношения, даже сега ще махна този пърхот\", каза Тръмп докато изчеткваше с ръка рамото на черния костюм на Макрон. \"Трябва да го направим безупречен, сега е безупречен\", добави президентът на САЩ.Доналд Тръмп приветства мерките, въведени във Франция за борба с \"безконтролната имиграция\" - един от приоритети на американския президент, който иска да построи стена срещу мигрантите по границата с Мексико и вече разположи там хиляди войници, предаде АФП.\"И САЩ, и Франция се борят с един много, много стар проблем - неконтролируемата имиграция\", каза Тръмп на обща пресконференция с френския си колега във Вашингтон.Взехме сериозни решения да възобновим контрола на своите граници и своя суверенитет, каза президентът. Намалихме значително незаконната имиграция, но ще я прекратим, подчерта той. Тръмп каза, че се възхищава на убедителността на Макрон за решаването на този въпрос по много честен и директен, макар и невинаги популярен начин.Той имаше предвид гласувания в неделя от френските депутати законопроект за овладяване на имиграцията, за ефективно право на убежище и успешна интеграция. Законопроектът предвижда съкращаване на срока за разглеждане на молбите за убежище, което ще улесни едновременно експулсирането на хората, получили отказ, и приемането на одобрените.Във Франция миналата година са регистрирани рекордните над 100 000 молби за убежище. Удовлетворени са били 36 процента от тях. През 2014 г. имигрантите във Франция са били 6 милиона, припомня АФП.Тръмп посрещна Макрон на първата държавна вечеря, организирана от правителството му, предаде АП.При пристигането си Еманюел и Брижит Макрон си размениха прегръдки и целувки с Доналд Тръмп и съпругата му Мелания.Американската първа дама беше избрала дълга сребриста рокля \"Шанел\", изрисувана ръчно със сребро и украсена с кристали и пайети. Брижит Макрон носеше кремава дълга рокля \"Луи Вюитон\" с дълги ръкави и златни детайли. Двамата президенти бяха облечени в черни смокинги. На държавната вечеря присъстваха 123-ма гости. Сред тях бе вицепрезидентът Майк Пенс, членове на правителството, председателят на Върховния съд Джон Робъртс, 94-годишният бивш държавен секретар Хенри Кисинджър, шефът на \"Епъл\" Тим Кук и двама шампиони от зимните олимпийски игри.На първата държава вечеря, дадена от бившия президент Барак Обама в чест на Индия, имаше над 300 гости, припомня АП.\n\n\n\n\n \n\n\n \n                    ", "date": "2018.04.25", "title": "Тръмп възхитен от Макрон за миграцията и го отърва от пърхота"}
{"url": "http://www.monitor.bg/a/view/44768-%D0%A8%D0%B0%D0%BD%D0%B0%D1%8F-%D0%A2%D1%83%D0%B5%D0%B9%D0%BD-%D0%BF%D1%80%D0%B8%D0%B7%D0%BD%D0%B0-%D1%87%D0%B5-%D0%B5-%D0%B6%D0%B5%D1%80%D1%82%D0%B2%D0%B0-%D0%BD%D0%B0-%D0%B4%D0%BE%D0%BC%D0%B0%D1%88%D0%BD%D0%BE-%D0%BD%D0%B0%D1%81%D0%B8%D0%BB%D0%B8%D0%B5/", "text": "\n                    Шаная Туейн се върна в детските си години, за да разкаже за премеждията си като жертва на домашно насилие. Певицата разкри пред The Guardian, че доведеният й баща Джери Туейн системно тормозел, както нея, така и майка й. „Всяка нощ, когато се прибирах в стаята си, не смеех да заспя преди да разбера, че майка ми и Джери са заспали. Подслушвах, беше ме страх той да не я убие. Всъщност, притеснявах се, че ще се избият, защото много се караха. Сутрин, когато се будех, първата ми мисъл беше, че трябва да проверя дали и двамата дишат“, връща лентата назад тя, като добавя, че на 11-годишна възраст мъжът едва не я удавил в тоалетната след побой.\n\nСамата Туейн никога не е познавала биологичния си баща, а по думите й, майка й е страдала от депресия. “Една трета от роднините ми са се самоубили в млада възраст. Някои от тях страдаха от алкохолна зависимост и депресия“, признава любимката на публиката от 90-те.\n\nКъм момента изпълнителката на From This Moment On е ангажирана с организацията на първото си турне от 2002 г. насам. Припомняме, че Туейн слезе от сцената в рамките на 15 години, след като загуби гласа си заради лаймската болест. След успешна хирургическа интервенция, тя отново се завръща на музикалния хоризонт, като обиколката й ще стартира още следващата седмица, на 3 май в Такоума (Вашингтон) и ще продължи 22 декември.\n                    ", "date": "2018.04.25", "title": "Шаная Туейн призна, че е жертва на домашно насилие"}
{"url": "http://www.monitor.bg/a/view/32721-%D0%9E%D1%82%D0%B2%D0%B0%D1%80%D1%8F%D1%82-%D0%BF%D0%B0%D0%BA-%D0%B4%D0%B5%D0%B6%D1%83%D1%80%D0%BD%D0%B8-%D0%BA%D0%B0%D0%B1%D0%B8%D0%BD%D0%B5%D1%82%D0%B8-%D0%B2-%D0%BF%D0%BE%D0%BB%D0%B8%D0%BA%D0%BB%D0%B8%D0%BD%D0%B8%D0%BA%D0%B8%D1%82%D0%B5/", "text": "Филиали на спешна помощ поемат пациентите им\n                    \n\nДежурните кабинети за неотложна медицинска помощ в бившите поликлиники, сега диагностично-консултативни центрове, пак ще бъдат отворени. Целта е те да поемат болните в извънработното време на джипитата. Това е един от вариантите, които обмисля работна група, създзадена от здравния министър Кирил Ананиев с цел да бъдат разтоварени общопрактикуващите лекари да работят и в почивните дни, съобщиха от Министерството на здравеопазването. В момента те са задължени да бъдат на денонощно разположение. Съгласно Наредбата за пакета от здравни дейности, гарантирани от бюджета на Националната здравноосигурителна каса, това може да стане и като те сключат договор с групова практика на колеги, в която докторът е съучредител. Освен това, лекарска помощ може да бъде осигурена и чрез сключен договор с друго лечебно заведение или кабинет за първична медицинска помощ или чрез договор с лечебно заведение с разкрит филиал на спешна помощ.\n\nВ работната група, сформирана от министър Ананиев има петима представители на Министерството на здравеопазването, трима на НЗОК и петима на Българския лекарски съюз, в това число трима от Националното сдружение на общопрактикуващите лекари в България. Експертите ще прегледат възможностите за реализиране на промени в действащата нормативна уредба и трябва да предложат проект на нов нормативен акт, който да предоставят на министъра.\n\nЦелта е да бъде решен въпросът с осигуряването на достъп до медицинска помощ извън обявения работен график на общопрактикуващите лекари. Преразглеждането на 24-часовата осигуреност на медицинска помощ е част от усилията на МЗ за гарантиране на достъп до неотложна медицинска помощ за всички здравноосигурени лица, поясниха от ведомството.\n\nНа друга работна група министър Ананиев е възложил да извърши преглед на действащата нормативна база в системите на здравеопазването и здравното осигуряване и свързаните с нея отчети и данни, които се подават към институциите. В началото на месец юни работната група трябва да излезе с конкретни предложения за намаляване на административната тежест.\n\nЦелта е да се намали бюрократичната работа на работещите в системата на здравеопазването, администрациите да набавят необходимата им информация по вътрешноведомствен път, както и да се осигури по-пълен и бърз достъп до здравна информация от страна на гражданите.\n\n\n                    ", "date": "2018.04.25", "title": "Пак отварят дежурни кабинети в поликлиниките "}
{"url": "http://www.monitor.bg/a/view/6926-%D0%A3%D0%BD%D0%B8%D0%BA%D0%B0%D0%BB%D0%BD%D0%B8-%D1%81%D0%BD%D0%B8%D0%BC%D0%BA%D0%B8-%D0%BA%D1%80%D0%B0%D1%81%D1%8F%D1%82-%D0%B3%D1%80%D0%B0%D0%B4%D0%B8%D0%BD%D0%BA%D0%B0%D1%82%D0%B0-%D0%BD%D0%B0-%D0%9A%D1%80%D0%B8%D1%81%D1%82%D0%B0%D0%BB/", "text": "\n                    \n\nСофия – Европейска столица на спорта откри втората за годината фотоизложба в партньорство с екипа на 360mag.bg. В градинката „Кристал“ са разположени 26 уникално красиви фотографии, които са запечатали приоритетно мигове и личности от събитията на инициатива София2018. На кратката церемония по откриването присъстваха част от авторите на фотосите. Анастас Търпанов – снимащ често активностите на София – Европейска столица на спорта, Ира Кьопранова – изтъкнат автор, фотограф и парапланерист и Иван Зарков – следящ от близо алтернативните спортове получиха искрените поздравления на присъстващите за невероятно красивите фотоси.\n\nНа улицата, в парковете и изградените спортни съоръжения, по време на специално организирани събития или в “домашната” планина Витоша – София е град, в който свободното време може да бъде прекарано активно. Изложбата “Обичам спорта, обичам София” разкрива именно възможностите за повече движение в ежедневието, които столицата предлага.\n\n26 фотографии, подбрани от екипа на 360mag.bg, на Виктор Троянов, Иван Зарков/Dices&Dots, Анастас Търпанов, Ира Кьопранова, Любомир Ботушаров и Иван Добрев показват как столицата, със своето близко разположение до планината Витоша, разнообразната си архитектура и различните спортни събития, се превръща в “игрална площадка” за редица активности през цялата година.\n\nВ изложбата ще видим някои от най-атрактивните градски спортове, като лонгбординг и кънки, наред с по-адреналинови активности като планинско колоездене, фрийрайд ски и сноуборд, каяк в бързи води, парапланеризъм.\n\nМястото си в изложбата намират и кадри от някои от най-емблематичните за София събития като Обиколката на Витоша, Winter Bike Duel, Home Мountain Bike Cup, X lines и др.\n\nПаната ще бъдат разположени в градинката “Кристал” до 6-и май.\n\nИзложбата “Обичам спорта, обичам София” се организира от Фондация “София – Европейска столица на спорта” с подкрепата на “Софийска вода”.\n\n\n                    ", "date": "2018.04.25", "title": "Уникални снимки красят градинката на \"Кристал\""}
{"url": "http://www.monitor.bg/a/view/68251-%D0%93%D1%80%D0%B8%D0%B3%D0%BE%D1%80-%D0%94%D0%B8%D0%BC%D0%B8%D1%82%D1%80%D0%BE%D0%B2-%D0%B7%D0%B0%D0%BF%D0%BE%D1%87%D0%B2%D0%B0-%D0%B4%D0%BD%D0%B5%D1%81-%D0%B2-%D0%91%D0%B0%D1%80%D1%81%D0%B5%D0%BB%D0%BE%D0%BD%D0%B0/", "text": "\n                    \nНай-добрият български тенисист Григор Димитров започва днес участието на турнира в Барселона от категорията АТР500 и с награден фонд 2 510 900 евро. Петият в световната ранглиста Димитров почиваше в първия кръг като поставен под номер 2 в основната схема, а днес от 12:00 часа ще играе срещу 33-годишния французин Жил Симон.\n\nБившият №6 в световната ранглиста очаквано се класира за тази фаза на турнира, след като се наложи над квалификанта Иля Ивашка (Беларус) с 6:2, 6:3.\n\n\n \n                    ", "date": "2018.04.25", "title": "Григор Димитров започва днес в Барселона"}
{"url": "http://www.monitor.bg/a/view/28714-%D0%91%D0%BE%D1%82%D0%B5%D0%B2-%D0%9F%D0%B4-%D0%BF%D0%BE%D0%B8%D1%81%D0%BA%D0%B0-%D0%BE%D1%81%D1%82%D0%B0%D0%B2%D0%BA%D0%B0%D1%82%D0%B0-%D0%BD%D0%B0-%D0%A1%D1%82%D0%B0%D0%BB%D0%B5%D0%B2-%D0%B8-%D0%B8%D0%B7%D0%B2a%D0%B6%D0%B4%D0%B0%D0%BD%D0%B5%D1%82%D0%BE-%D0%BD%D0%B0-%D0%A1%D1%82%D0%B0%D0%B2%D1%80%D0%BE%D0%B2-%D0%BE%D1%82-%D1%81%D1%8A%D0%B4%D0%B8%D0%B9%D1%81%D1%82%D0%B2%D0%BE%D1%82%D0%BE/", "text": "\n                    \n„Ботев“ (Пд) поиска оставката на Йордан Сталев и извaждането на Станислав Ставров от съдийството. Това се казва в специална декларация, публикувана на официалният сайт на \"жълто-черния\" клуб, която гласи:\n\n\"Ръководството на ПФК „Ботев“ (Пд) изразява своето дълбоко разочарование и отвращение от начина, по който бе опорочен полуфиналният сблъсък в турнира за Купата на България срещу отбора на „Славия“.\n\nПФК „Ботев“ иска оставката на новоназначения председател на Съдийската комисия Йордан Сталев.\n\nПФК „Ботев“ настоява арбитърът Станислав Ставров да бъде изваден от съдийската листа и да не получава наряди като главен, асистент или четвърти съдия!\n\nПФК „Ботев“ настоява за публично оповестяване на доклада и мотивите за оценка на съдийската бригада, каквато и да е тя, от страна на наблюдателя на днешния мач Валери Цветков.\n\nПФК „Ботев“ изразява своята подкрепа към спортно-техническия щаб и футболистите от представителния отбор, както и своите адмирации към адекватната реакция и позицията на \"жълто-черната\" публика по отношение на съдията Станислав Ставров, преди и по време на мача.\n\nВъпреки изобилието от сигнали за това, което се случи във вечерта на 24 април на ст. \"Васил Левски\", ПФК „Ботев“ реши да не нагнетява напрежението преди двубоя, тъй като това не се вписва в стила, историята и традициите на нашия Клуб.\n\nЗа съжаление, честната игра претърпя тежко поражение, а прозиращите наглост и безочие в някои коментари след мача говорят, че това поражение няма да бъде последното, а поредното...\"\n\n\n \n                    ", "date": "2018.04.25", "title": "„Ботев“ (Пд) поиска оставката на Сталев и извaждането на Ставров от съдийството"}
{"url": "http://www.monitor.bg/a/view/87486-%D0%92-%D0%A3%D0%95%D0%A4%D0%90-%D1%88%D0%BE%D0%BA%D0%B8%D1%80%D0%B0%D0%BD%D0%B8-%D0%BE%D1%82-%D0%B8%D0%BD%D1%86%D0%B8%D0%B4%D0%B5%D0%BD%D1%82%D0%B8%D1%82%D0%B5-%D0%BF%D1%80%D0%B5%D0%B4%D0%B8-%D0%9B%D0%B8%D0%B2%D1%8A%D1%80%D0%BF%D1%83%D0%BB-%D0%A0%D0%BE%D0%BC%D0%B0/", "text": "\n                    \nУЕФА осъди остро поведението на феновете на „Рома“, които атакуваха привърженици на „Ливърпул“, като вследствие на инцидентите 53-годишен ирландец пострада тежко.\n\nМалко преди началото на мача на \"Анфийлд\" групичка от около 20-ина италиански хулигани нападнаха привърженици на „Ливърпул“ с колани и бухалки. При мелето 53-годишен фен на „Ливърпул“ получи тежки наранявания по главата и е откаран в болница в критично състояние. Общо седем участника в инцидентите са арестувани.\n\n\"УЕФА е шокирана от подлата атака преди мача в Шампионска лига. Нашите мисли сега са със семейството на пострадалия. Такива, които нападат по този долен начин, нямат място във футбола. Ще изчакаме докладите от мача и ще преценим какви дисциплинарни мерки да предприемем\", се казва в съобщението на УЕФА.\n\nРъководството на „Рома“ също осъди поведението на малката групичка хулигани. „Тази малка групичка донесе позор за клуба и мнозинството привърженици на „Рома“, които се държаха на ниво на \"Анфийлд\". Няма място по стадионите за такъв тип поведение и „Рома“ ще съдейства на „Ливърпул“, УЕФА и властите по този случай\", се казва в изявлението на „Рома“.\n\n \n\n\n \n                    ", "date": "2018.04.25", "title": "В УЕФА шокирани от инцидентите преди „Ливърпул“ - „Рома“"}
{"url": "http://www.monitor.bg/a/view/54152-%D0%93%D1%80%D0%B8%D1%88%D0%BE-%D1%81%D0%B5-%D1%80%D0%B0%D0%B7%D0%BF%D1%80%D0%B0%D0%B2%D0%B8-%D1%81%D1%8A%D1%81-%D0%A1%D0%B8%D0%BC%D0%BE%D0%BD-%D0%B8-%D0%B5-%D0%B2-%D1%82%D1%80%D0%B5%D1%82%D0%B8%D1%8F-%D0%BA%D1%80%D1%8A%D0%B3-%D0%B2-%D0%91%D0%B0%D1%80%D1%81%D0%B5%D0%BB%D0%BE%D0%BD%D0%B0/", "text": "\n                    \n\nГригор Димитров тръгна ударно в Барселона като се разправи с Жил Симон (Фр) само за час и 20 минути и се класира за третия кръг на турнира. Най-добрият български тенисист победи с 6:2, 6:1 в един от най-силните си двубои от началото на годината. След 2:2 гейма в първата част Димитров влезе в серия от 7 последователни гейма на сметката си, които му осигуриха преднина от 6:2, 3:0. До края на мача Симон успя да вземе само още един гейм.\n\nВ четвъртък Гришо ще се изправи срещу Малек Джазири (Тунис) в спор за място на четвъртфиналите.\n\nПо-рано през сезона тунизийският тенисист победи Димитров на старта на турнира на твърди кортове в Дубай, където българинът беше водач в схемата. Това е и единственият мач помежду им.\n\nСензацията на деня бе отпадането от турнира на бившия номер 1 в света Новак Джокович (Сър). Поставеният под номер 6 Джокович, който получи \"уайлд кард\" заради късна заявка за участие, загуби от словака Мартин Клижан с 2:6, 6:1, 3:6.\n\n30-годишният Ноле продължава да изпитва трудности след завръщането си в игра след дълго лечение на контузия. Той има пет участия в турнири от началото на сезона, в които е записал 5 победи и 5 поражения.\n\nСловакия имаше още поводи за радост, след като Йозеф Ковалик, \"щастлив губещ\" от квалификациите, елиминира аржентинеца Гуидо Пея с 6:3, 6:3.\n\nНадпреварата напусна и двукратният шампион Кей Нишикори (Яп). Поставеният под номер 14 Нишикори, който спечели титлата в Барселона през 2014 и 2015 г., а през 2016-а игра финал, загуби първия сет с 3:6 от представителя на домакините Гийермо Гарсия-Лопес и реши да прекрати участие.\n\nЯпонецът, който в неделя игра финал в Монте Карло срещу Надал, се оплака от преумора и от болки в дясната китка.\n\nДруг азиатец Хьон Чун също се отказа заради контузия на десния глезен. На негово място ще играе испанецът Пабло Андухар, \"щастлив губещ\" от квалификациите.\n\n \n\n\n \n\n\n \n                    ", "date": "2018.04.25", "title": "Гришо се разправи със Симон и е в третия кръг в Барселона (обновена)"}
{"url": "http://www.monitor.bg/a/view/9632-%D0%A4%D0%B5%D0%B4%D0%B5%D1%80%D0%B5%D1%80-%D1%80%D0%B0%D0%B4%D0%B2%D0%B0-%D0%B4%D0%B5%D1%86%D0%B0%D1%82%D0%B0-%D0%BD%D0%B0-%D0%97%D0%B0%D0%BC%D0%B1%D0%B8%D1%8F/", "text": "Фондацията му помага на 2300 училища в страната\n                    \nШвейцарският Маестро Роже Федерер реши да пропусне сезона на клей за втора поредна година, но това далеч не значи, че се е отдал на безделие.\n\n36-годишният тенисист от няколко дни е на посещение в Замбия. Там той работи по социални проекти като вижда от първо лице значението, което образователните програми на фондацията му имат в три различни общински училища в източната част на страната.\n\nТам Федерер комуникира с децата, родителите им и училите. №2 в света се срещна и с президента на Замбия Едгар Лунгу в Лусака, както и с други членове на държавното управление.\n\nФондацията \"Роже Федерер\" започна дейност в Замбия през 2011 година заедно с местни партньори. Програмата помага на 2300 общински училища в 53 района на държавата. До момента 220 хиляди деца са се възползвали от образование от по-високо качество. До края на 2018-а цялостната инвестиция в държавата ще бъде на стойност 5,1 милиона долара.\n\nОт тенис федерацията на Замбия пък споделиха, че се надяват визитата на Маестрото да мотивира повече деца да заиграят тенис.\n\n\n\nПреди няколко дни 97-кратният шампион от турнири на АТР и носител на 20 трофея от Големия шлем бе избран за един от стоте най-влиятелни личности на списание Time. Само шестима от тях обаче бяха фотографирани за корицата на списанието и това са Федерер, активистът Тарана Бърк, комедиантът Тифани Хадиш, актрисата Никол Кидман, певицата Дженифър Лопес и президентът на Майкрософт Сатя Надела.\n\nСпециални думи за успеха на Маестрото на и извън корта написа създателят на Майкрософт Бил Гейтс.\n\n\"Не е тайна, че Федерер е най-великият тенисист в историята. Но не толкова фенове знаят, какво прави Роже извън корта. Два пъти имах привилегията да му бъда партньор на двойки, за да съберем пари за неговата фондация и в процеса станахме приятели. Научих колко искрено той и неговият екип работят да подобрят предпоставките за живот на бедните деца - мисия, която произлиза от детските му посещения в родната страна на майка му Южна Африка, където вижда ужасяваща бедност от първа ръка“, сподели Бил Гейтс.\n\n\n \n\n\n \n                    ", "date": "2018.04.25", "title": "Федерер радва децата на Замбия"}
{"url": "http://www.monitor.bg/a/view/43934-%D0%9C%D0%B5%D1%81%D0%B8-%D1%81%D1%82%D0%B0%D0%B2%D0%B0-%D0%BA%D0%B0%D0%BF%D0%B8%D1%82%D0%B0%D0%BD-%D0%BD%D0%B0-%D0%91%D0%B0%D1%80%D1%81%D0%B0/", "text": "\n                    Звездата на „Барселона“ Лионел Меси ще стане капитан на тима през следващия сезон.  Аржентинецът бе втори избор по време на гласуването между съотборниците си след оттеглянето на Шави Ернандес, когато лентата бе дадена на Андрес Иниеста и сега аржентинецът автоматично се превръща в титулярен избраник за лентата. Негов подгласник е Бускетс, а сред капитаните се очаква да се нареди и Жерар Пике.\n\nВ тима вече усилено се дискутира и очаквания заместник на Андрес Иниеста. Фаворитът за поста Андре Мело обаче може и да не подпише с каталунците, а смятаният за сигурен трансфер, е на път да пропадне. Полузащитникът на „Гремио“ е капариран и остава да бъдат платени още 26 милиона евро, за да заиграе на „Камп Ноу“, но в управата се чуват гласове против, тъй като играчът не е особено висок и не блести с мощна физика. Според медиите в Испания в полезрението на шефовете на „Барселона“ е попаднал португалецът Андре Гомес.\n\nВ същото време новият капитан Меси разкри тайната на успешните си удари и многото си голове от фаул, като призна пред авторите на книгата Generation Lio, че оглеждането на стената е много важен момент преди удара. „Понеже бях по-нисък като малък и не виждах къде е вратарят, се научих на един трик. Правя се, че си връзвам обувките, но всъщност оглеждах положението на стената и вратаря. Когато усетя, че застава така, че да има уязвим ъгъл, стрелям там“, коментира Меси.\n                    ", "date": "2018.04.25", "title": "Меси става капитан на „Барса“"}
{"url": "http://www.monitor.bg/a/view/36726-%D0%98%D0%B2%D0%B5%D1%82-%D0%B8-%D0%A1%D0%B8%D0%BC%D0%BE%D0%BD%D0%B5-%D0%BF%D0%BE%D0%B4%D0%BA%D0%B0%D1%80%D0%B0%D1%85%D0%B0-%D0%B4%D0%B6%D0%B5%D1%82%D0%B0/", "text": "\n                    \nНай-бързата българка Ивет Лалова и съпругът й Симоне Колио откриха летния сезон. Бившият италиански спринтьор публикува в профила си в Инстаграм снимка на двамата на джет, който е управляван от рекордьорката на България на 100 метра. „Ние обичаме скоростта”, гласи надписът към снимката. И за никого не е тайна, че двамата са любители на скоростта, тъй като самите те развиват доста сериозна такава.\n\nА всички фенове на Ивет се надяват, че още през лятото тя ще покаже отново своята бързина на пистата и ще спечели медал на еврошампионата в Берлин през август.\n\nНапоследък Лалова често публикува снимки от своите тренировки в Инстаграм, а феновете й не спират да се възхищават на упоритостта и чара й.\n\n\"Да работиш здраво за нещо, което не те интересува, се нарича стрес. Да работиш здраво за нещо, което обичаш, се нарича страст!\", гласеше един от надписите под снимка от занимание във фитнеса.\n\n\n \n                    ", "date": "2018.04.25", "title": "Ивет и Симоне подкараха джета"}
{"url": "http://www.monitor.bg/a/view/57893-%D0%A1%D0%B0%D0%BB%D0%B0%D1%85-%D0%BF%D0%BE%D1%81%D0%B5%D0%B3%D0%BD%D0%B0-%D0%BA%D1%8A%D0%BC-%D0%97%D0%BB%D0%B0%D1%82%D0%BD%D0%B0%D1%82%D0%B0-%D1%82%D0%BE%D0%BF%D0%BA%D0%B0-%D1%81-%D0%BF%D0%BE%D1%80%D0%B5%D0%B4%D0%BD%D0%B8%D1%8F-%D1%80%D0%B5%D1%86%D0%B8%D1%82%D0%B0%D0%BB/", "text": "Ултраси на „Рома“ пробваха да убият с чук англичанин\n                    „Ливърпул“ направи огромна крачка към финала в Шампионската лига след разгромна победа с 5:2 в първия мач срещу „Рома“. На „Анфийлд“ отново в герой се превърна вездесъщият Мохамед Салах, който вкара две попадения и развинти защитата на гостите. Също с два гола се отчете Роберто Фирмино, един добави Мане, а за „Рома“ вкараха Джеко и Пероти в последните 10 минути на мача. Така реваншът в Рим се очертава изключително интересен, след като на 1/4-финалите „Рома“ падна с 1:4 от „Барселона“ в първата среща и след това в Италия спечели с 3:0. Сега същият резултат отново би бил достатъчен, за да класира тима за финала в Киев.\n\nПоредното феноменално представяне на Мохамед Салах пък веднага го изстреля като фаворит за спечелване на „Златната топка“ за 2018 година. Букмейкърите свалиха коефициента му на 2.75, след като през март ставката бе 24. Следват Кристиано Роналдо с 3 и Лео Меси с 6. „Той играе като Бог и прави нещата да изглеждат толкова лесни“, написа италианската спортна библия „Гадзета дело спорт“. Според вестник „Ал Ватан“ пък Салах ще получи парче земя в свещения град на мюсюлманите Мека, след като египтянинът след всеки успех не пропуска да покаже любовта си към Аллах. От началото на сезона Салах има феноменалните 43 гола с екипа на „Ливърпул“, докато Роналдо е с 42, а Меси – с 40. Освен това египтянинът е на крачка и от голмайсторския приз в Англия, като води с 31 попадения пред Хари Кейн, който има 26.\n\nВ същото време сериозен инцидент помрачи настроението в Ливърпул в часовете преди мача. 20 ултраси на „Рома“ нападнаха английски фенове в пъб, като в мелето има сериозно пострадал 53-годишен човек. Той е в болница в критично състояние и с опасност за живота. Според полицията италианските тифози са използвали метални палки, камъни, колани и дори чук в атаката. Двама са арестувани, като ще им бъдат повдигнати обвинения за опит за убийство. От УЕФА осъдиха инцидента и призоваха английските власти да бъдат безкомпромисни към извършителите, като изразиха и сериозни притеснения за сигурността около реванша в Рим, който е на 2 май.\n                    ", "date": "2018.04.25", "title": "Салах посегна към „Златната топка“ с поредния рецитал"}
{"url": "http://www.monitor.bg/a/view/63894-%D0%9C%D0%B8%D0%BB%D0%BD%D1%8A%D1%80-%D1%81-%D1%80%D0%B5%D0%BA%D0%BE%D1%80%D0%B4-%D0%BF%D0%BE-%D0%B0%D1%81%D0%B8%D1%81%D1%82%D0%B5%D0%BD%D1%86%D0%B8%D0%B8-%D0%BC%D1%8A%D1%80%D1%81%D0%B8%D1%81%D0%B0%D0%B9%D0%B4%D1%86%D0%B8-%D0%B8%D0%B7%D1%80%D0%B0%D0%B2%D0%BD%D0%B8%D1%85%D0%B0-%D0%90%D1%8F%D0%BA%D1%81/", "text": "\n                    \n\n32-годишният полузащитник на “Ливърпул” Джеймс Милнър постави забележителен рекорд по време на зрелищната победа над “Рома”. Опитният халф, който цял сезон впечатлява с енергията и коефициента си на полезно действие, асистира на Роберто Фирмино за петия гол на мърсисайдци. За Милнър това беше девета асистенция в Шампионската лига от началото на сезона, което е рекорд в надпреварата, откакто се води официална статистика - от сезон 2003/04. Преди двубоя Милнър делеше първото място с Неймар, като двамата имаха по 8.\n\nРазгромният успех пък стана повод статистиците да се върнат към първите години от създаването на турнира в настоящия му вид. През 1995 година за последен път един отбор вкара 5 гола в мач от полуфиналите. Тогава това стори “Аякс”, който победи “Байерн“ (Мюнхен) също с 5:2, а после триумфира с купата. И още едно постижение - „Ливърпул“ стана първият отбор в историята, който има трима футболисти с по 8 гола в един сезон на Шампионската лига – Салах, Фирмино и Мане.\n\n\n \n\n\n \n                    ", "date": "2018.04.25", "title": "Милнър с рекорд по асистенции, мърсисайдци изравниха „Аякс“"}
{"url": "http://www.monitor.bg/a/view/34946-%D0%9A%D0%BB%D0%BE%D0%BF-%D0%BD%D0%B5%D0%B4%D0%BE%D0%B2%D0%BE%D0%BB%D0%B5%D0%BD-%D0%94%D0%B8-%D0%A4%D1%80%D0%B0%D0%BD%D1%87%D0%B5%D1%81%D0%BA%D0%BE-%D0%B1%D0%B5%D1%81%D0%B5%D0%BD/", "text": "\n                    \n\nМениджърът на „Ливърпул“ Юрген Клоп изненадващо не бе доволен въпреки разгромната победа. Спецът бе категоричен, че играчите му не са имали право да се отпускат в края на мача и да допускат два гола. „Перфектно представяне за почти 80 минути, коментира Клоп. - Не съм доволен, защото резултатът трябваше да е 5:0. Все пак съм длъжен да призная, че резултатът е много по-добър, отколкото се надявах преди мача“, сподели Клоп. Лоша новина за него е, че контузията на Алекс Окслейд-Чембърлейн е сериозна и той ще отсъства до края на сезона, след като и голяма част от титулярите са с травми в лазарета.\n\nВъпреки че запазиха надежда за реванша, в лагера на „Рома“ изобщо не бяха доволни след разгромната загуба. Треньорът Еузебио ди Франческо бе категоричен, че тимът му е допускал прекалено лесни голове и ще бъде много трудно на реванша. „Не можем просто да говорим за мача с „Барселона“ и да се надяваме, че всеки път ще правим подобни чудеса, коментира спецът. - Естествено, че вярвам в обрата, но не в това е въпросът. Ще изглеждаме съвсем различно в Рим. Но съм ядосан, защото улеснихме максимално „Ливърпул“ и сега ще е много, много трудно“, допълни спецът.\n\n\n \n\n\n \n                    ", "date": "2018.04.25", "title": "Клоп недоволен, Ди Франческо бесен"}
{"url": "http://www.monitor.bg/a/view/73422-%D0%93%D0%BE%D1%80%D1%8F%D0%BD%D0%B0-%D0%A1%D1%82%D0%BE%D0%B5%D0%B2%D0%B0-%D1%81%D1%8A%D1%81-%D1%81%D1%80%D0%B5%D0%B1%D1%80%D0%BE-%D0%BE%D1%82-%D0%B5%D0%B2%D1%80%D0%BE%D0%BF%D0%B5%D0%B9%D1%81%D0%BA%D0%BE%D1%82%D0%BE-%D0%BF%D0%BE-%D0%B1%D0%BE%D0%BA%D1%81/", "text": "\n                    \nБългарката Горяна Стоева спечели сребърен медал от европейското първенство по бокс за младежи и девойки в Италия. Във финала на категория до 51 кг при девойките 18-годишната Горяна се раздаде на ринга и имаше абсолютна доминация в края, но съдиите присъдиха победата на нейната опонентка Мартина Ла Пиана от Италия с 5:0 гласа – 30:27, 30:27, 29:28, 30:26, 30:27.\n\nСтоева бе единствената ни финалистка на първенството, от което България спечели и два бронзови медала на Мелек Закифова (48) и Елина Георгиева (54).\n\nЗа Горяна Стоева това бе трети пореден финал на европейско първенство. През миналата година тя стигна до титлата на шампионата в София, а през 2016 г. отново бе втора, но при момичетата в Орду, Турция.\n\nЗагубата на финала не позволи на българката да си осигури участие в Младежките олимпийски игри в Буенос Айрес през есента. И трите ни медалистки обаче взеха квоти и ще боксират на световното за девойки.\n\nВ Италия тимът ни бе воден от треньорите Петър Лесов и Ангел Тодоров.\n\n\n \n                    ", "date": "2018.04.25", "title": " Горяна Стоева със сребро от европейското по бокс"}
{"url": "http://www.monitor.bg/a/view/67532-%D0%93%D0%B5%D0%BD%D0%BA%D0%BE%D0%B2-%D0%BF%D0%BE%D0%B4%D1%81%D0%B8%D0%BB%D0%B2%D0%B0-%D0%9B%D0%BE%D0%BA%D0%BE-%D0%A1%D1%84-%D0%B7%D0%B0-%D0%B0%D1%82%D0%B0%D0%BA%D0%B0%D1%82%D0%B0-%D0%BD%D0%B0-%D0%B5%D0%BB%D0%B8%D1%82%D0%B0/", "text": "\n                    Нападателят Цветан Генков ще играе отново за „Локомотив“ (София). 34-годишният футболист ще носи екипа на „червено-черните“ до края на годината, като опитният футболист ще помага на „железничарите“ в битката за завръщане в елита. „Локо“ са трети във Втора лига с 51 точки, лидер е „Царско село“ с 54, а втори е „Ботев“ (Враца) с 52. За последно Генков игра в казахстанския „Окжетпес“, но си тръгна след края на сезона. Последният му клуб в България беше „Локомотив“ (Горна Оряховица), с който игра в елита през 2016 година.\n\nМеждувременно втородивизионният „Созопол“ обяви треньорска промяна. След десет години начело на тима Румен Димов се оттегли от поста. Той обаче остава в клуба като изпълнителен директор. До края на сезона „Созопол“ ще бъде воден от брата на Румен Димов - Маргарит Димов, който досега бе помощник треньор. Негов асистент и играещ треньор ще бъде Петър Кюмюрджиев. В екипа им влизат още Михаил Ралев като помощник и кондиционен треньор, както и Венелин Димов като треньор на вратарите. „Созопол“ вече и на теория изпадна от Втора лига и от есента ще рита при аматьорите. \n                    ", "date": "2018.04.25", "title": "Генков подсилва „Локо“ (Сф) за атаката на елита"}
{"url": "http://www.monitor.bg/a/view/43885-%D0%A1%D0%BC%D1%8A%D1%80%D1%82-%D0%BF%D0%BE%D1%87%D0%B5%D1%80%D0%BD%D0%B8-%D0%9A%D0%B0%D1%80%D0%B0%D0%BD%D0%B3%D0%B0-%D0%BF%D1%80%D0%B5%D0%B4%D0%B8-%D0%B2%D0%B5%D1%87%D0%BD%D0%BE%D1%82%D0%BE-%D0%B4%D0%B5%D1%80%D0%B1%D0%B8/", "text": "Бразилският голаджия стисна зъби и излезе на Националния стадион\n                    \n\nОгромен шок преживя звездата на ЦСКА-София Фернандо Каранга часове преди дербито с „Левски“. Майката на нападателя почина във вторник срещу сряда през нощта българско време.Каранга е получил телефонното обаждане от родината, след което е изпаднал в шок. Бразилецът не е мигнал цяла нощ, а веднага на сутринта е изявил желание да се прибере по най-бързия начин в родината си, за да бъде до своите роднини в огромната мъка. Състоянието на Каранга пък изправи на нокти всички в ЦСКА-София часове преди ключовото вечно дерби от полуфиналите за Купата на България, което на практика решава сезона на „червените“. Въпреки че всички играчи са изразили подкрепа към бразилеца, той бил непреклонен в желанието си да остане насаме и да не играе в мача. Треньорът Стамен Белчев пък бил категоричен, че разбира личната трагедия и няма как насила да накара звездата да излезе на терена, разбра „Монитор“. В крайна сметка след дълъг разговор с човек от ръководството на ЦСКА-София Каранга стисна зъби и ще злезе на Националния стадион.Новината за драмата в семейството на бразилеца бе пазена в дълбока тайна до ранния следобед, след което бе съобщена от официалния сайт на „червените“. „Ръководството, треньорският щаб и служителите на клуба изказваме своите съболезнования за загубата на Фернандо и изразяваме пълната си подкрепа за този изключителен футболист“, написа сайтът на ЦСКА-София.Трагедията е втора за Каранга само в рамките на няколко седмици, след като по-рано през април почина майката на съпругата му Карла и негова тъща. Карла Каранга пък замина към Бразилия, а Фернандо най-вероятно ще направи това още утре, като трябва да се завърне за мача с „Лудогорец“ на 5 май, с който ще бъде отбелязан 70-годишният юбилей на „червените“.\n\n\n\n\n                    ", "date": "2018.04.25", "title": "Смърт почерни Каранга преди вечното дерби"}
{"url": "http://www.monitor.bg/a/view/41802-%D0%9A%D0%B8%D0%BD%D0%B3-%D0%9A%D0%BE%D0%BD%D0%B3-%D0%BC%D0%BE%D0%B6%D0%B5-%D0%B4%D0%B0-%D0%B7%D0%B0%D0%B1%D0%B0%D0%B2%D0%B8-%D0%BC%D0%B0%D1%87%D0%B0-%D0%BD%D0%B0-%D0%9A%D0%BE%D0%B1%D1%80%D0%B0%D1%82%D0%B0-%D1%81-%D0%A3%D0%B0%D0%B9%D1%82/", "text": "\n                    Световният боксов съвет (WBC) назначи мач на Дилиан Уайт, смятан за сигурен съперник на Кубрат Пулев, с кубинеца Луис Ортис. Боят е за определяне на официален претендент за пояса на тази организация, който в момента се държи от Дионтей Уайлдър (САЩ). Ако той бъде организиран, боят за същата позиция на Международната боксова федерация (IBF) между Уайт и Пулев, обявен за 21 юли в Лондон, може да бъде отложен.\n\nУайт, който е от Ямайка, но боксира за Великобритания, е №1 в ранглистата на WBC, а Ортис, известен с прякора Кинг Конг, е трети в нея. Второто място държи Доминик Бризийл, който също беше спряган за съперник на Кобрата. Според съобщението двубоят Уайт - Ортис трябва да бъде договорен от мениджърите на двамата до 25 май. Ако това не стане, ще бъде насрочен търг за организирането му. В последния си бой Ортис беше отказан от Уайлдър на 4 март. На 24 март пък Уайт нокаутира Лукас Браун.\n\nСпоред boxingnews24 обаче Уайт може би ще предпочете първо боя с Пулев, който при успех би го пратил по-скоро в мач за титла - срещу Антъни Джошуа като претендент на IBF. Изданието напомня, че Джошуа и Уайт имат един и същи промоутър - Еди Хърн, който има интерес да ускори нещата.\n\nМеждувременно Антъни Джошуа, който държи поясите на IBF, WBA, WBO и IBO, обяви в интервю за Sky Sports TV, че би искал да има за треньор Владимир Кличко. \"Искам го в моя ъгъл, защото съм сигурен, че неговият опит може много за ми помогне, каза британецът. - Кличко е велик боксьор, доминираше в тежка категория цели 10 години. Трябва ми.\"\n                    ", "date": "2018.04.25", "title": "Кинг Конг може да забави мача на Кобрата с Уайт"}
{"url": "http://www.monitor.bg/a/view/65726-%D0%A9%D0%B0%D0%BD%D0%B3%D0%B8%D1%81%D1%82%D0%B8%D1%82%D0%B5-%D0%BE%D1%82%D0%BA%D1%80%D0%B8%D1%85%D0%B0-%D1%81%D0%BC%D0%B5%D1%82%D0%BA%D0%B0-%D0%B7%D0%B0-%D0%B4%D0%B0%D1%80%D0%B5%D0%BD%D0%B8%D1%8F/", "text": "\n                    Българска федерация по вдигане на тежести (БФВТ) излезе с обръщение до спортната общественост с призив да се помогне финансово за изплащане на глобата от $250 000, наложена от Международната федерация (IWF). Санкцията е за допинг скандала през 2015 г. и беше отменена от Спортния арбитражен съд в Лозана, но после босът на световните щанги Тамаш Аян успя пак да я наложи.\n\n\"На свое заседание от 13.04.2018 г. , членовете на УС на БФВТ обсъдиха внимателно всички обстоятелства около наложената ни глоба и последствията, които биха възникнали при невъзможност да се справим с този проблем, се казва в обръщението. - Оказва се, че след 18.06. 2018 г. БФВТ ще загуби правата си да участва във всички прояви от международния спортен календар на IWF и всички произтичащи от това последствия.\n\nВ тази връзка БФВТ открива набирателна сметка на федерацията за изплащане санкцията на МФВТ, наложена ни в началото на 2018 година, а именно:\n\nДо: СДРУЖЕНИЕ БЪЛГАРСКА ФЕДЕРАЦИЯ ВДИГАНЕ НА ТЕЖЕСТИ\n\nбул. ВАСИЛ ЛЕВСКИ 75, СОФИЯ\n\nIBAN:BG76UNCR70001523248969 BIC: UNCRBGSF.\n\nВ обръщението се приканват всички настоящи и бивши шампиони в този спорт, техните семейства и приятели и граждани на страната да помогнат за каузата.\n\nБългарските щанги имат огромен принос за издигане името и авторитета на нашата страна - те са донесли на България:\n\n-37 медала от олимпийски игри, от които 12 златни, 17 сребърни и 8 бронзови, а имаме и трима олимпийски шампиони от младежките олимпийски игри;\n\n-224 медала от световни първенства за мъже и жени, от които 79 златни, 82 сребърни и 63 бронзови;\n\n-397 медала от европейски първенства за мъже и жени, от които 168 златни, 133 сребърни и 96 бронзови.\n                    ", "date": "2018.04.25", "title": "Щангистите откриха сметка за дарения"}
{"url": "http://www.monitor.bg/a/view/58386-%D0%9A%D0%BE%D0%BD%D1%82%D1%83%D0%B7%D0%B5%D0%BD%D0%B0-%D0%B3%D1%80%D0%B0%D1%86%D0%B8%D1%8F-%D0%B8%D0%B7%D0%BF%D1%80%D0%B0%D1%82%D0%B8-%D0%B0%D0%BD%D1%81%D0%B0%D0%BC%D0%B1%D1%8A%D0%BB%D0%B0-%D0%B7%D0%B0-%D0%91%D0%B0%D0%BA%D1%83/", "text": "\n                    \nС ботуш на крака контузената Теодора Александрова изпрати съотборничките си от националния ансамбъл по художествена гимнастика за участие в турнира за Световната купа в Баку (Азер). Надпреварата е от петък до неделя. 16-годишната Теодора е със счупена костица на стъпалото на левия крак, с която е играла и на турнира в София, но сега е обездвижена. На нейно място в ансамбъла е включена резервата Стефани Кирякова, за която турнирът в Баку ще бъде бойното й кръщение. Останалите от състава на Весела Димитрова и Михаела Маевска са Симона Дянкова, Елена Бинева, Мадлен Радуканова и Лаура Траатс.\n\nВ индивидуалната надпревара ще участват Катрин Тасева и Боряна Калейн. Почивка е дадена на Невяна Владинова, която преди седмица в Ташкент игра за първи път след дълго лечение на контузия.\n\nБългария ще има и две съдийки в турнира - в индивидуалната надпревара ще бъде Даниела Велчева, а Християна Тодорова - при ансамблите.\n\n \n\n\n \n                    ", "date": "2018.04.25", "title": "Контузена грация изпрати ансамбъла за Баку"}
{"url": "http://www.monitor.bg/a/view/36759-%D0%9F%D0%BE%D1%81%D0%BE%D0%BA%D0%B8-%D0%BD%D0%B0-%D0%9A%D0%BE%D0%BC%D0%B0%D0%BD%D0%B4%D0%B0%D1%80%D0%B5%D0%B2-%D0%B3%D1%80%D0%B0%D0%B1%D0%BD%D0%B0-%D0%B4%D0%B2%D0%B5-%D0%BD%D0%B0%D0%B3%D1%80%D0%B0%D0%B4%D0%B8-%D0%BD%D0%B0-%D1%84%D0%B5%D1%81%D1%82-%D0%B2%D1%8A%D0%B2-%D0%92%D0%B8%D0%B5%D0%BD%D0%B0/", "text": "\n                    Поредният фестивален отличник на режисьора Стефан Командарев - „Посоки“, се разписа с още две награди в рамките на филмовия форум Let’s SEE, който се проведе преди дни във Виена. Проектът се превърна в първия носител на приза в новата за събитието категория Cineplexx Distribution Award. Освен това „Посоки“ бе отличен и сред игралните продукции на терен. Голямата награда за най-добър филм обаче отиде при словенския „Иван“.\n\nЧестта ни от българска страна пък на феста браниха още „Възвишение”, „Звярът е още жив”, „Радиограмофон”, „Чудо”, както и документаният „Окупация 1968”.\n\n“Посоки“ проследява нощна София от гледната точка на шест таксиметрови коли. Премиерата на лентата у нас се състоя на 26 януари, като привлече над 36 хиляди любители на седмото изкуство в киносалоните и у нас. Припомняме, че филмът получи добри отзиви и от миналогодишното издание на феста в Кан, където Ума Търман (председателката на журито в програмата „Особен поглед“ - б.а.) лобира за специална награда за каста на продукцията.\n\n„Посоки“ е първото заглавие от готвената от Командарев трилогия. Следващият му филм ще носи името „Патрулки“, а работата по него вече тече на пълни обороти. Към момента режисьорът разполага с бюджет от 150 хиляди лева за заснемането на новата си лента. За продукцията, която ще проследи три истории в нощна София през погледа на органите на реда, авторът на „Светът е голям и спасение дебне отвсякъде“ влага всички приходи от „Посоки“.\n                    ", "date": "2018.04.25", "title": "„Посоки“ на Командарев грабна две награди на фест във Виена"}
{"url": "http://www.monitor.bg/a/view/24788-%D0%A2%D0%B0%D0%BA%D1%81%D0%B8-5-%D1%84%D0%B8%D0%BD%D0%B8%D1%88%D0%B8%D1%80%D0%B0-%D0%BF%D1%80%D1%8A%D0%B2-%D0%B2-%D0%91%D0%93-%D0%B1%D0%BE%D0%BA%D1%81%D0%BE%D1%84%D0%B8%D1%81%D0%B0/", "text": "\n                    Комедийният екшън „Такси 5“ се превърна в най-гледаният филм в родните киносалони през отминалия уикенд, сочат данни на НФЦ. Високоадреналинната лента, чийто сюжет по традиция се развива по улиците на Марсилия, е изгледана от малко над 36 хиляди ентусиасти, като генерира печалби в размер на 321 735 лв.\n\nСреброто в класацията отива при „Rampage: Унищожителите\", който позиционира Дуейн Джонсън-Скалата за вече десети ден на голям екран у нас. Римейка на популярната видеоигра от 80-те е привлякла общо 29 058 зрители в киносалоните. От продажба на билети пък е спечелила над 316 хиляди лв.\nХорърът „Истина или предизвикателство“, който таргетира тийнейджъри с актьори като Луси Хейл и Тайлър Поузи в главните роли, остана на трето място по гледаемост за отминалите почивни дни. Премиерният филм, проследяващ мексиканската разходка на група младежи, която се превръща в игра на живот и смърт, е гледан от 4607 зрители и има 42 502 лева приходи.\nТоп 10 в списъка се допълва още от „Зайчето Питър“, „Пчеличката Мая: Игрите на меда“, „Нито звук“, „Играч първи, приготви се“, „Секс на куково лято“, „Слънце в полунощ“ и „Открадната принцеса“.\nБългарската премиера от миналия уикенд - военната драма \"Врагове\" на режисьора Светослав Овчаров, е на 12-о място по зрителски интерес. Създаденият по действителен случай черно-бял филм за времето на Балканската война е гледан от 933 зрители и има 6016 лева приходи за първите си три дни на екраните.\n                    ", "date": "2018.04.25", "title": "„Такси 5\" финишира пръв в БГ боксофиса"}
{"url": "http://www.monitor.bg/a/view/21388-%D0%98%D1%86%D0%BA%D0%BE-%D0%A4%D0%B8%D0%BD%D1%86%D0%B8-%D1%81%D0%BD%D0%B8%D0%BC%D0%B0-%D0%B4%D0%BE%D0%BA%D1%83%D0%BC%D0%B5%D0%BD%D1%82%D0%B0%D0%BB%D0%B5%D0%BD-%D1%84%D0%B8%D0%BB%D0%BC-%D0%B7%D0%B0-%D0%A8%D0%B5%D0%BA%D1%81%D0%BF%D0%B8%D1%80/", "text": "\n                    \nКакъв човек стои зад името на легендарния поет Уилям Шекспир? Със задачата да потърси отговор на този въпрос се е заел актьорът Ицко Финци. По документалния филм, посветен на автора на класики като „Ромео и Жулиета“, „Крал Лир“ и „Хамлет“, той работи съвместно с 39-годишната си половинката Лиза Боева, която преди година даде живот на дъщеричката им Матилда. Лентата все още не е готова, не е известно и работното й заглавие. Въпреки това Финци вече е планирал премиерата. Тя ще се състои на 11 октомври в зала „България“, а филмът ще бъде издържан в стила на Live In Concert, като на терен ще звучи музика на живо.\n\nНовината за документалния проект на актьора идва навръх 85-ия му рожден ден. Празника си Финци ще отбележи в Бургаския театър, където всъщност е започнала кариерата му.\n\n\n \n                    ", "date": "2018.04.25", "title": "Ицко Финци снима документален филм за Шекспир"}
{"url": "http://www.monitor.bg/a/view/11656-%D0%9A%D0%B8%D0%BC-%D0%9A%D0%B0%D1%80%D0%B4%D0%B0%D1%88%D0%B8%D1%8F%D0%BD-%D1%81%D0%B0%D0%BC%D0%BE-%D0%BF%D0%BE-%D0%BF%D0%B0%D1%80%D1%84%D1%8E%D0%BC/", "text": "\n                    Риалити звездата Ким Кардашиян остана само по парфюм, за да направи отливка на тялото си. Причината за екстравагантното решение стана брандът й аромати, които от края на месеца ще бъдат продавани в бутилки, следващи собствените й форми.\n\nЗа новото бизнес начинание се похвали самата съпруга на Кание Уест в социалните мрежи, като не пропусна, разбира се, да пусне и кадър „зад кулисите“ на работния процес по време на взимането на отливката\n\n„Намирисва ми на злато, макар че това е цвят“, обяви самоуверено Кардашиян пред Business of Fashion в рамките на промо кампанията на новия парфюм.\n\nМакар и да не става много ясно какъв ще е новият аромат, бизнес империята на Ким продължава да бележи успехи. Така, в края на миналата година тя разпродаде линията си с парфюми едва за 6 дни. Колекцията се състоеше от три вида аромати, като за по-малко от седмица бяха изкупени всички произведени 300 хиляди бройки.\n                    ", "date": "2018.04.25", "title": "Ким Кардашиян само по парфюм"}
{"url": "http://www.monitor.bg/a/view/13700-%D0%A4%D0%B5%D0%BD%D0%BE%D0%B2%D0%B5-%D0%BE%D1%82-%D0%9C%D0%B0%D0%BA%D0%B5%D0%B4%D0%BE%D0%BD%D0%B8%D1%8F-%D0%BD%D0%B0%D0%B4%D0%B4%D0%B0%D0%B2%D0%B0%D1%82-%D0%B7%D0%B0-%D1%80%D0%BE%D0%BA%D0%BB%D0%B8-%D0%BD%D0%B0-%D0%95%D0%BC%D0%B8%D0%BB%D0%B8%D1%8F/", "text": "\n                    Фенове на Емилия зад граница се включиха в томболата, с която попфолк звездата периодично избира по една късметлийка, на която да подари своя рокля. Кампанията си изпълнителката на „По-силна ставам“ стартира преди близо година, като интересът към нея се уголемява лавинообразно. Към настояща дата, Емилия е раздала общо девет тоалета, като в изтеглянето на победителката често се включва и синът й Иван. Последната дама, която дефилира в рокля, носена на сцената от любимката й, пък е от Македония.\n\nМеждувременно Емилия е в търсене на сватбена рокля за разходката си до олтара с новия си любим – Жорж Башур. Връзката си с бизнесмена певицата описва като кармична и обяснява, че по скалата от 1 до 10 е влюбена в новата си половинка „16“. Кога и къде ще си кажат заветното „да“ обаче двамата продължават да пазят в тайна.\n\n„Още веднъж държа да отбележа, че по време на раздялата ни с Коко нямаше трети човек – нито от негова, нито от моя страна. Нас ни разделиха битовизмите в отношението по-скоро. Човекът, който бе до мен, не се държа така, сякаш аз съм първата, най-важната. А аз него го поставях на първо място“, откровена бе наскоро певицата. Припомняме, че Емилия и Динев финализираха връзката си едва девет месеца след като гушнаха втората си обща рожба – дъщеричката им Мира.\n                    ", "date": "2018.04.25", "title": "Фенове от Македония наддават за рокли на Емилия"}
{"url": "http://www.monitor.bg/a/view/62282-%D0%9A%D0%B0%D1%82%D0%B5%D1%82%D0%BE-%D0%95%D0%B2%D1%80%D0%BE-%D0%B7%D0%B0%D0%B2%D0%B5%D1%89%D0%B0%D0%B2%D0%B0-%D0%BA%D1%8A%D1%89%D0%B0%D1%82%D0%B0-%D0%BD%D0%B0-%D0%B2%D0%BD%D1%83%D1%87%D0%BA%D0%B0-%D1%81%D0%B8/", "text": "\n                    Голямата комедийна актриса Катерина Евро разкри, че се замисля да завещае дома си в село Кокаляне на 3-годишната си внучка. „Защото носи моето име, ще препиша къщата на внучката“, намигна на шега звездата от „Оркестър без име“ пред Нова тв. Тя разкри, че като млада искала да има дъщеричка. Това била и причината да плаче в продължение на три дни, когато на бял свят се появил сина й – Александър Кадиев.\n\nЗа силната връзка между баба и внучка говори и фактът, че актрисата посвети кулинарната си книга „Тетрадка за рецепти и спомени“ на малкото Кате. „Дълго мислех как да изглежда корицата и с раждането на внучката ми Катерина нещата си дойдоха на мястото. Майка ми беше събрала всички гозби и сладкиши, които правеше, в една тетрадка. В нея пишеше „Кате, майче, един ден няма да съм на този свят. Оставям ти тази книга, за да си готвиш по нея.” При един ремонт у нас майсторите явно са я изхвърлили и всичко това – думите й към мен, описани с нейния почерк – се загуби. С тази корица посвещавам книгата на внучката си Катерина, така съм сигурна, че нищо от описаното вътре няма да се загуби“, сподели в навечерието на премиерата на томчето Евро.\n                    ", "date": "2018.04.25", "title": "Катето Евро завещава къщата на внучка си"}
{"url": "http://www.monitor.bg/a/view/3994-%D0%9D%D0%BE%D1%81%D0%B8%D1%82%D0%B5%D0%BB%D0%BA%D0%B0-%D0%BD%D0%B0-%D0%BF%D0%B5%D1%82-%D0%BD%D0%B0%D0%B3%D1%80%D0%B0%D0%B4%D0%B8-%D0%93%D1%80%D0%B0%D0%BC%D0%B8-%D0%BE%D0%B3%D0%BB%D0%B0%D0%B2%D1%8F%D0%B2%D0%B0-%D1%84%D0%B5%D1%81%D1%82%D0%B8%D0%B2%D0%B0%D0%BB%D0%B0-a-to-jazz/", "text": "\n                    В началото на юли любителите на джаза ще могат буквално да се замерят със статуетки „Грами“ в Южния парк в София. Хедлайнът на тазгодишното осмо издание на фестивала A to Jazz е повече от титулуван. За първата вечер – 6 юли у нас пристига Лала Хатауей, която успя да грабне пет от най-престижните музикални приза за последните 4 години. Музиката и е смесица от модерност и калсика, като е работила с Фарел Уилямс и Кендрик Ламар. Излизала е на сцена с легендите Принс, Мери Джей Блайдж и Стиви Уондър, а при първата си визита у нас ще представи новия си албум „Honestly”, като българските меломани ще са едни от първите в Европа, които ще го чуят на живо.\n\nИзгряващата звезда от Ню Йорк Джазмея Хорн е второто голямо име, което пристига за концерт на 7 юли. Само преди няколко месеца певицата покори световната джаз сцена с първа номинация за “Грами” и феноменално изпълнение на “Moanin” по време на церемонията. Още щом изгрява звездата ѝ започват да я сравняват с велики гласове като Бети Картър, Сара Вон, Нанси Уилсън.\n\nАкцентът в последната вечер на A to JazZ ще бъдат Cory Henry & The Funk Apostles. Кори Хенри е познат на феновете си от инструменталния джаз-поп оркестър Snarky Puppy, обявен от списание Rolling Stone за една от “най-многопластовите групи на планетата в момента“. И той е носител не на една, а на цели две награди „Грами“ за работата си с групата. От 2012 г. насам пътува и записва с всеки - от Брус Спрингстийн и The Roots до Пъф Деди и Йоланда Адамс.\n\nСред изпълнителите на тазгодишното издание са ощелюксембургското трио Dock in Absolute, интернационалния джаз оркестър JM Jazz World Orchestra, воден от американския носител на “Грами”, тромбонист и композитор Луис Бонила. Сред българските артисти са Милица Гладнишка с Мишо Йосифов секстет, етно-джаз проектът ГлоБалКан, електро-соул новаторът Trombobby, една от най-обещаващите ни джаз певици Лили Илиева заедно с Минимум квартет и българо-американската соул-фънк формация Two Cities One World.\n\n \n                    ", "date": "2018.04.25", "title": "Носителка на пет награди „Грами“ оглавява фестивала A to Jazz"}
{"url": "http://www.monitor.bg/a/view/77490-%D0%91%D1%8A%D0%BB%D0%B3%D0%B0%D1%80%D0%B8%D1%82%D0%B5-%D0%BE%D1%82-hayesy-%D1%81%D0%B5-%D0%B1%D0%BE%D1%80%D1%8F%D1%82-%D0%B7%D0%B0-%D0%BC%D1%8F%D1%81%D1%82%D0%BE-%D0%B4%D0%BE-depeche-mode/", "text": "\n                    \nБългарската банда, която ако не знаеш никога няма да повярваш, че се е родила на нашите географски ширини, а по-скоро в някое лондонско мазе, Hayes&Y си спечели възможност да дели една сцена с имена като Depeche Mode, Pearl Jam и Arctic Monkeys.\n\nРадослав Лозански, Ивайло Делев, Георги Деянов, и Благослав Анастасов тихомълком прескочиха първия етап на конкурса Mad Cool Talent 2018, където пресявката се прави от музикални специалисти, и от два дни събират фенска маса да гласува в интернет за тях. Само така ще се доближат до възможността да разделят сцена с легенди. Една от най-прогресиращите ни банди е сред 50-те групи, за които може да се даде вот, като за по-малко от 48 часа беше набрала скорост и се е изкачила до 6-то място. Най-харесваните 15 формации ще заминат за Мадрид, за да свирят на живо във финали, които ще се проведат в най-добрите клубове на испанската столица между 7 и 9 май. Професионално жури, включващо специалисти от музикалните гиганти „Уорнър“, „Сони“, „Лайв Нейшън“ и т.н. ще изберат 9 групи, които ще се включат в тазгодишния фестивал Mad Cool Festival 2018 между 12 до 14 юли в Мадрид.\n\nВ трите дни на фестивала младите банди ще се калят сред най-големите професионалисти и звезди в бранша като Alice in Chains, Arctic Monkeys, Depeche Mode, Джак Уайт, Kaleo, Kasabian, Masive Attack, Nine Inch Nails, Pearl Jam.\n\nВсеки желаещ може да подкрепи Hayes&Y на , като гласува до 1 май.\n\n\n \n                    ", "date": "2018.04.25", "title": "Българите от Hayes&Y се борят за място до Depeche Mode"}
{"url": "http://www.monitor.bg/a/view/4137-%D0%A5%D1%83%D0%B4%D0%BE%D0%B6%D0%BD%D0%B8%D0%BA-%D1%87%D0%B5%D1%81%D1%82%D0%B2%D0%B0-%D1%8E%D0%B1%D0%B8%D0%BB%D0%B5%D0%B9-%D1%81-60-%D0%BF%D0%BB%D0%B0%D1%82%D0%BD%D0%B0-%D0%B8-%D0%B0%D0%B2%D1%82%D0%BE%D1%80%D1%81%D0%BA%D0%B8-%D0%BF%D0%B5%D1%81%D0%BD%D0%B8/", "text": "\n                    \n\nСъс самостоятелна изложба на връх 1 май в старозагорската зала „Байер“, на която ще представи 60 свои платна, рисувани през различни периоди от живота си, ще отбележи 60-та си юбилейна годишнина художникът Валентин Дончевски. Платната, част от които са били представяни на Парижкия есенен салон през последните 6 години са рисувани в различни стилове, които авторът експериментира. За пръв път ще бъдат показани десет нови работи, при които са използвани елементи от ръчно тъкани черги от различни етнофолклорни региони .\n\nПри откриването на изложбата Дончевски ще изпълни за дошлите да го поздравят приятели и почитатели няколко песни по свои стихове и музика. Изборът на 1 май за откриването на изложбата навършващият 60 години на 26 април художник обяснява с думите: „Международният ден на труда е може би най-подходящ за тържеството, тъй като изкуството изисква много труд и себеотдаденост!“.\n\nВалентин Дончевски е възпитаник на великотърновския университет, зад гърба си има няколко десетки самостоятелни изложби, носител е на почетен диплом и сребърен медал от Генералната асамблея на Асоциацията ASL (Arts sciences letters/ и е автор на 4 поетични сборника и книга със сентенции.\n\nНегови работи са  притежание на множество галерии и частни колекции, сред собствениците им са българския патриарх Неофит и руския Кирил.\n\n\n\n \n                    ", "date": "2018.04.25", "title": "Художник  чества юбилей с 60 платна и авторски песни   "}
{"url": "http://www.monitor.bg/a/view/39244-%D0%A1%D1%82%D1%80%D0%B0%D1%81%D1%82%D0%BD%D0%B8-%D1%82%D0%B0%D0%BD%D1%86%D1%8C%D0%BE%D1%80%D0%B8-%D0%BE%D1%82-buena-vista-%D0%BE%D0%B1%D0%B8%D0%BA%D0%B0%D0%BB%D1%8F%D1%82-%D0%91%D1%8A%D0%BB%D0%B3%D0%B0%D1%80%D0%B8%D1%8F/", "text": "\n                    Pasion de Buena Vista - танцувалното шоу, което произхожда от знаменития Buena Vista Social Club ще донесе много кубински страсти през есента у нас. Турнето им ще започне на 6 ноември в зала 1 на НДК и ще продължи на 7-ми в Пловдив в зала С.И.Л.А. В старата столица Велико Търново ще излязат на сцената на Спортната зала на 8-ми, а в следващите два дни танцьорите ще завладее Двореца на културата и спорта във Варна и Бургаската опера.\n\nЕдин от най-награждаваните латино спектакли със стотици представления в близо 40 държави пристига у нас за пръв път. Продуцентът му се влюбва и се жени за кубинката Ясира Пласенсия-Родригес, докато работят за култовата лента на Вим Вендерс „Синовете на Буена Виста”. Сега част от танцовия спектакъл са прочути имена в музикалния бизнес като Майда Кастанеда и Антонио Кастро, били на една сцена с легенди като Ибрахим Ферер, Хуан де Маркос Гонзалес и Компай Сегундо.\n\nГорещи ритми и изкусни страстни танци, вълнуващи и незабравими мелодии ще отведат публиката на едно завладяващо пътуване през екзотичните кубински нощи с неподправената радост, но и меланхолията от живота на острова.\n                    ", "date": "2018.04.25", "title": "Страстни танцьори от Buena Vista обикалят България"}
{"url": "http://www.monitor.bg/a/view/50178-%D0%A0%D0%BE%D0%B4%D0%BD%D0%B8-%D0%B7%D0%B2%D0%B5%D0%B7%D0%B4%D0%B8-%D0%BE%D1%82%D0%B2%D0%BE%D1%80%D0%B8%D1%85%D0%B0-%D0%BF%D0%BE%D1%82%D0%BE%D1%87%D0%BD%D0%B0%D1%82%D0%B0-%D0%BB%D0%B8%D0%BD%D0%B8%D1%8F-%D0%B7%D0%B0-%D0%B0%D0%BB%D0%B1%D1%83%D0%BC%D0%B8/", "text": "Орлин Павлов, Любо Киров и Хилда Казасян изкарват нова продукция тази година\n                    \n\nДокато летният афиш на залите в големите градове по навик се пълни с малки и големи международни звезди, родните музиканти направиха омерта да счупят статуквото тази година. Като че ли всички са събирали сили и вдъхновение и са решили да избухнат едновременно през 2018-та. На пазара вече излязоха няколко рок тави – на Б.Т.Р. „Невидими следи“, едноименната на младоците Jeremy, Odd Crew с “The Lost Pages”. На ред е джаза, а веднага след него и поп машините. С уникално чувствен лайв снощи джаз примата Хилда Казасян представи последната си творба – албумът \"Homage to Ella Fitzgerald\". Той е посветен на иконата на джаза и включва 12 от най-известните стандарти на Ела. Излиза навръх 101-я рожден ден на черната перла на джаза и е големият поклон на Хилда към идолът ѝ. Родната певица с най-голямата усмивка признава, че още от дете родителите ѝ са я приспивали с плочи на Фицджералд и любовта ѝ към нейната музика се е зародила натурално. Не очаквайте обаче албумът ни най-малко да ви мирише на американския оригинал. Заедно с Христо Йоцов Казасян е преработила всички стандарти през собствената си персоналност. Дори само слушайки ги може да чуете и видите усмивката на Хилда пред себе си. Гласът ѝ се носи като стройна мисъл и се разлива по безупречните аранжименти. Средата на албума е белязана от една специална композиция – „Ella”. В нея Хилда се слива в едно с майсторското изпълнение на Мишо Йосифов, за голям поклон пред иконата на джаза. Всички парчета, за които Хилда твърди, че са първата ѝ продукция, която харесва от начало до край, могат да бъдат чути и на турнето „С усмивка за Ела Фицджералд“, на което певицата тръгва заедно с Христо Йоцов, Живко Петров, Димитър Карамфилов и Михаил Йосифов. Квинтетът ще премине през Бургас, Пловдив, Стара Загора, Добрич, Варна и Русе до края на май. Сформираната специално за Евровизия група Equinox дава заявка, че ще продължи да съществува и след края на конкурса. Нещо повече, Жана Бергендорф, Владимир Михайлов, Георги Симеонов - JJ, Трей Кембъл и Джони Мануел, се готвят да издадат и краткосвирещ албум. „В момента съм в преговори с една от най-големите издателски компании в света да стане копродуцент за един мини албум. Ще запишем поне още две песни. Едновременно с това идеята е всеки един от певците самостоятелно да се развие“, обясни пред БНР Борислав Миланов - идейният двигател на песента Bones, с която Equinox ще се борят за триумфа в Лисабон.Още тази седмица пък Equinox ще представи за първи път на клубно ниво у нас конкурсното парче. Датата е 26 април, а мястото – клуб Bedroom. Уникалното гласище Любо Киров е набрал инерция като перпето мобиле и след супер успешния сборен албум „Знам“ с най-доброто от творчеството му, който излезе миналата година, разпродадените зали и концерти, той пуска на пазара нова тава „Както преди“ с 10 чисто нови песни. И това само до няколко седмици. Както сам казва: „Ще миришат на Принс, на Майкъл Джексън, на Aerosmith, но всичко ще преминава през моя стил и глас“. Новия проект е сътворен за 4 денонощия. Просто се е излял изпод ръцете и главите на Любо, Живко Петров и Ангел Дюлгеров. Време беше Киров да събере и за себе си албум, след като е един от най-продуктивните автори за повечето родни поп звезди. А веднага след като „Както преди“ се качи на рафтовете, започва и национално турне, което ще обиколи малки и големи градове в България през август и септември. Стартът му ще бъде даден обаче още на 14 юни в Античния театър в Пловдив. А финалът? Най-вероятно Любо ще скочи в дълбокото с дата в “Арена Армеец“.  Навръх рождения си ден бившият вокалист на група „Каффе“ пусна и голямата бомба. За 39-тата си годишнина си подарява първи албум и първи самостоятелен концерт в зала 1 на НДК. И всички това ще се случи на 1 октомври. Тавата ще се казва „Още малко“. „Още малко приятели, още малко любов, още малко късмет, още малко изкуство“, си пожелава Орлин Павлов. Всички единици, които е събрал около предстоящия си дебют ще овеществи през уникалния си глас, който манипулира и използва за всякакви стилове музика – от опера до джаз. Всъщност именно с джаз ще зарадва феновете си още на 3 май в София лайв клуб, където заедно с рокаджията Свилен Ноев от „Остава“, не“обичайния“ Стефан Вълдобрев и брилянтния Павел Терзийски ще направят първия клубен концерт „Четирима господа пеят джаз“.\n\n\n\n\n \n\n\n \n                    ", "date": "2018.04.25", "title": "Родни звезди отвориха поточната линия за албуми"}
{"url": "http://www.monitor.bg/a/view/64396-%D0%91%D0%93-%D0%BF%D1%80%D0%BE%D0%B4%D1%83%D1%86%D0%B5%D0%BD%D1%82%D0%B8-%D0%BE%D1%81%D1%82%D0%B0%D0%B2%D0%B8%D1%85%D0%B0-%D0%96%D0%B0%D0%BD%D0%9A%D0%BB%D0%BE%D0%B4-%D0%9A%D0%B0%D1%80%D0%B8%D0%B5%D1%80-%D0%B1%D0%B5%D0%B7-%D1%85%D0%BE%D0%BD%D0%BE%D1%80%D0%B0%D1%80/", "text": "Гочев и Митовски не изплатили дължимото му за филма „Досието Петров“\n                    Световноизвестният писател и сценарист Жан-Клод Кариер подаде жалба до българското Министерство на културата от продуцентската компания „Камера ООД“ на Димитър Гочев и Димитър Митовски.\n\nПричина за това стана филмът от 2015 г. „Досието Петров“, сценарият на който е дело именно на французина в комбина с режисьора на проекта Георги Балабанов. По думите на Кариер, възнагражденията за труда им от страна на продуцентите „далеч не са напълно изплатени“. „Трябва да ви кажа, че въпреки дългия ми опит, никога не съм бил жертва на подобна комбинация. Филмът е европейска копродукция между България, Германия и Франция. Той беше финансиран от българския НФЦ, германския фонд MDM и френските фондове CICLIC и BEAUMARCHAIS. Френското сдружение за авторски права SACD се опита няколко пъти от 2013 г. насам да се свърже с продуцента Димитър Гочев, за да разреши този проблем, но\n\n \n\n\n\n \n\nпояснява сценаристът, работил по класики като \"Дневна красавица\", \"Дискретният чар на буржоазията\" в писмото си до МК.\n\nТой добавя още, че след като научили от българската преса, че въпросната компания има финансови затруднения „и че Димитър Гочев страда от психически проблеми“, със задачата да изплати дължимото се заел колегата му Митовски с друга фирма - “Камера Ентъртейнмънт ЕООД”.\n\nУви, до разплащането така и все още не се е стигнало. „Въпреки нашата настойчивост, Димитър Митовски и Николай Киров (управител на новата компания) спряха да отговарят на нашите имейли и телефонни обаждания. Очевидно за тях въпросът е приключил, след като са прибрали европейските пари. Исках да ви информирам подробно, господин министър, за тази мошеническа операция, на която станахме жертви Георги Балабанов и аз самият. Надявам се, че ще направите това, което е необходимо, за да я отстраните“, заключава френският автор в писмото си.\n\n„Досието Петров“ е проект, за който е отговарял Димитър Гочев във време, в което продуцентите били в процес на творчески и бизнес развод – това е тезата на Митовски. „Съжалявам за създалата се ситуация с г-н Жан-Клод Кариер и въпреки че нямам нищо общо с нея, се опитвам да съдействам за нейното разрешаване. „Камера Ентъртейнмънт“, на която съм едноличен собственик, няма финансови задължения към проекта \"Досието Петров\". Като управител на фирмата \"Камера ООД\" и продуцент на филма,\n\n \n\n\n\n\n\n \n\nобясни в свое изявление пред „Монитор“ Митовски, като добави, че името му не присъства в кредитите на лентата. Той самият никога не се е срещал с Кариер.\n\nГочев също излезе с отворено писмо до медиите, в което също отбелязва, че е \"изключително тъжно\" да научи, че Кариер и съсценаристът му Георги Балабанов все още не са получили възнагражденията си за филма \"Досието Петров\", но неизпълненият ангажимент е на фирмата на колегата му Димитър Митовски \"Камера Ентъртейнмънт\". \"Макар да нямам нищо общо с тази компания и да не съм получил никакво плащане от последния транш от \"Евроимаж\", истински се надявам казусът да бъде разрешен и Жан-Клод Кариер и Георги Балабанов да получат дължимите суми\", добавя още Гочев.\n                    ", "date": "2018.04.25", "title": "БГ продуценти оставиха Жан-Клод Кариер без хонорар "}
{"url": "http://www.monitor.bg/a/view/6461-%D0%9D%D1%8E-%D0%91%D0%BE%D1%8F%D0%BD%D0%B0-%D0%BE%D1%82%D0%BA%D1%80%D0%B8-%D0%B8%D0%B7%D0%BB%D0%BE%D0%B6%D0%B1%D0%B0-%D0%BD%D0%B0-%D0%A1%D0%B8%D0%BC%D0%BE%D0%BD-%D0%92%D0%B0%D1%80%D1%81%D0%B0%D0%BD%D0%BE-%D0%B2-%D0%9D%D0%94%D0%9A/", "text": "\n                    „Казват, че една снимка струва, колкото 1000 думи. Тук виждате кадри, запечатали някои феноменални артисти, снимали в нашите студиа“ - с тези думи изпълнителният директор на „Ню Бояна“ Ярив Лърнър откри изложба на един от най-изтънчените фотографи у нас Симон Варсано във вторник вечерта. Експозицията е позиционирана в Националния дворец на културата, като изборът на локация съвсем не е случаен. Причината именно НДК да даде покрив на изложбата на Варсано е идеята на екипа на „Ню Бояна“ да запознае гостите и делегатите по време на Българското председателство на Съвета на ЕС с потенциала на страната ни да бъде водеща световна филмова дестинация.\n\n“Познавам това филмово студио от повече от 10 години. Чувствам се добре тук. Изглежда, че екипите са щастливи, а това е важно за място, което се стреми да бъде сред водещите студия в Европа” (Бен Кингсли) и “Малкото, което усетих от хората, храната и виното беше наистина чудесно!” (Салма Хайек) са само част от коментарите на холивудските звезди по адрес на филмовото студио. Тях и други такива ще можете да прочетете под кадрите на Варсано в НДК.\n                    ", "date": "2018.04.25", "title": "„Ню Бояна“ откри изложба на Симон Варсано в НДК"}
{"url": "http://www.monitor.bg/a/view/84806-%D0%92%D0%B5%D1%82%D0%BE%D1%82%D0%BE-%D0%BD%D0%B0-%D0%A0%D1%83%D1%81%D0%B8%D1%8F-%D0%B2-%D0%A1%D1%8A%D0%B2%D0%B5%D1%82%D0%B0-%D0%B7%D0%B0-%D1%81%D0%B8%D0%B3%D1%83%D1%80%D0%BD%D0%BE%D1%81%D1%82-%D0%BD%D0%B0-%D0%9E%D0%9E%D0%9D-%D0%BC%D0%BE%D0%B6%D0%B5-%D0%B4%D0%B0-%D0%B1%D1%8A%D0%B4%D0%B5-%D0%B7%D0%B0%D0%BE%D0%B1%D0%B8%D0%BA%D0%BE%D0%BB%D0%B5%D0%BD%D0%BE/", "text": "\n                    Западните държави планират да заобиколят ветото на Русия за Сирия, като се позоват на притесненията си относно предполагаемата употреба на химически оръжия пред Генералната асамблея на ООН, пише в. „Гардиън”. Русия е използвала ветото си 11 пъти, за да прекрати действия от ООН насочени към режима на нейния съюзник, Башар Асад. Представители на Запада подкрепят идеята за обръщането към рядко използван дипломатически маршрут познат като „обединение за мир“, който позволява при съгласие на девет от 15 членове на Съвета за сигурност да предизвикат гласуване на Генералната асамблея на ООН, по този начин заобикаляйки ветото на Русия. При такъв случай, ще е нужен гласът на 2/3 от членовете на Генералната асамблея.\n                    ", "date": "2018.04.25", "title": "Ветото на Русия в Съвета за сигурност на ООН може да бъде заобиколено"}
{"url": "http://www.monitor.bg/a/view/67653-%D0%9F%D1%80%D0%BE%D0%B4%D0%B0%D0%B2%D0%B0%D1%82-%D0%BB%D0%B5%D0%B3%D0%BD%D0%B0%D0%BB%D0%B0-%D0%B3%D0%BE%D0%BB%D0%B0-%D0%B6%D0%B5%D0%BD%D0%B0-%D0%B7%D0%B0-%D0%BF%D0%BE%D0%BD%D0%B5-150-%D0%BC%D0%B8%D0%BB%D0%B8%D0%BE%D0%BD%D0%B0-%D0%B4%D0%BE%D0%BB%D0%B0%D1%80%D0%B0/", "text": "\n                    Нарисувана от Амедео Модиляни картина, изобразяваща легнало голо женско тяло, ще бъде изложена на търг в Ню Йорк на 14 май, като за нея е възможно да бъдат платени рекордните 150 милиона долара, оповести аукционна къща \"Сотбис\", цитирана от Ройтерс.\n\n\"Легнало голо тяло (на лявата си страна)\" изобразява женска фигура, легнала върху бял чаршаф. Погледът й е насочен директно към наблюдаващите картината.\n\nПлатното е нарисувано през 1917 г., малко преди смъртта на Модиляни на 35-годишна възраст. Смята се, че изобразената жена е професионален модел. Това е картината с най-големи размери в творчеството на Модиляни. Тя е описана и като най-амбициозната му творба.\n\n\"Модиляни създава нова разновидност на голото тяло за модерните времена - заяви Саймън Шоу от отдела за импресионизъм и модерно изкуство в \"Сотбис\". - Обикновено има дистанция между наблюдаващия голото тяло и начина, по който то е изобразено. В случая Модиляни ги поставя на едно ниво. Ако фокусирате вниманието си върху погледа на жената, ще си дадете сметка, че тя е уверена в своята сексуалност, а това е нещо ново.\"\n\nИзбирайки да оповести в Хонконг вестта за търга, тръжната къща се надява да привлече онова, което Шоу нарича нарастващо търсене от азиатски колекционери, включително от Китай, Сингапур и Индонезия.\n                    ", "date": "2018.04.25", "title": "Продават легнала гола жена за поне 150 милиона долара"}
{"url": "http://www.monitor.bg/a/view/26158-%D0%9F%D1%83%D1%82%D0%B8%D0%BD-%D0%9D%D1%8F%D0%BA%D0%BE%D0%B8-%D1%81%D1%82%D1%80%D0%B0%D0%BD%D0%B8-%D0%BE%D0%B1%D0%BB%D0%B5%D0%BA%D1%87%D0%B0%D0%B2%D0%B0%D1%82-%D0%B6%D0%B8%D0%B2%D0%BE%D1%82%D0%B0-%D0%BD%D0%B0-%D1%82%D0%B5%D1%80%D0%BE%D1%80%D0%B8%D1%81%D1%82%D0%B8%D1%82%D0%B5/", "text": "\n                    Руският президент Владимир Путин заяви, че използването на военна сила от някои страни, без решение на Съвета за сигурност на ООН, фактически облекчава живота на терористите и екстремистите. „Някои членове на световната общност все по-често се опитват да игнорират общоприетите норми и принципи на международното право, прибягват към използването на военна сила, заобикаляйки Съвета за сигурност, отказват се от преговорите, като ключов инструмент за разрешаване на международните спорове“, констатира държавният глава, цитиран от ТАСС.\n\n          Заявлението на Путин прозвуча по време на международната среща по сигурността в Сочи. „Всичко това поражда политическа и социална нестабилност, облекчава живота на силите на тероризма, екстремизма и транснационалната престъпност, води да ескалация на локални конфликти и кризи“, посочи още президентът. По думите му, днешната ситуация в света придава особена острота на проблема с обезпечаването на глобалната и регионална сигурност. „Самата Русия е готова за най-тясно взаимодействие с партньорите ни от чужбина, както в многостранни формати, така и на двустранна основа“, допълни Путин. Той е категоричен, че открилият се в Сочи форум е прекрасна възможност да бъдат обсъдени пътищата на противодействие на различните видове заплахи и предизвикателства пред международната сигурност, да се обменят опит и да се разширят професионалните контакти на участниците. В Сочи в сряда пристигнаха делегации от ООН и от 118 държави, начело с техни секретари на Съветите за сигурност, вицепремиери, вътрешни министри, заместник-министри и посланици.\n                    ", "date": "2018.04.25", "title": "Путин: Някои страни облекчават живота на терористите "}
{"url": "http://www.monitor.bg/a/view/929-%D0%A3%D1%80%D0%B0%D0%BD-%D0%B8-%D0%9D%D0%B5%D0%BF%D1%82%D1%83%D0%BD-%D0%B4%D0%BE%D1%88%D0%BB%D0%B8-%D0%B2-%D0%A1%D0%BB%D1%8A%D0%BD%D1%87%D0%B5%D0%B2%D0%B0%D1%82%D0%B0-%D1%81%D0%B8%D1%81%D1%82%D0%B5%D0%BC%D0%B0-%D0%BE%D1%82-%D0%B4%D1%80%D1%83%D0%B3%D0%B0-%D0%B3%D0%B0%D0%BB%D0%B0%D0%BA%D1%82%D0%B8%D0%BA%D0%B0/", "text": "\n                    Астрономи от Великобритания, САЩ и Франция стигнаха до необичайния извод, че Уран и Нептун са били донесени в Слънчевата система от друга галактика.\n\nЗаключенията им са базирани върху изследване на атмосферните особености на планетите.\n\nАнализът на данни за състава на атмосферата на Уран ги навел на мисълта, че голямото количество сероводород на планетата прави крайно неприятно пребиваването там на каквито и да било живи същества. Данните позволили на учените да изследват точната възраст на планетата, както и разстоянието й от централната звезда в Слънчевата система, в която далечни светове са се формирали преди милиарди години.\n\nАстрономите смятат, че Уран и Нептун са били донесени във вид на \"зародиши\" в Слънчевата система от друга звездна система. Към това заключение ги подтикнали данни от анализа на атмосферите на газовите гиганти Сатурн и Юпитер, в чийто състав голямо количество сероводород няма и вероятно никога не е имало.\n\nПодробният анализ на данните и съпоставянето на температурните и атмосферните параметри ще дадат възможност на учените да разберат откъде Уран и Нептун са попаднали в Слънчевата система и каква е била причината за подобно \"изгнание\".\n                    ", "date": "2018.04.25", "title": "Уран и Нептун дошли в Слънчевата система от друга галактика"}
{"url": "http://www.monitor.bg/a/view/5091-%D0%93%D1%80%D0%B0%D1%84%D0%B5%D0%BD-%D0%BF%D1%80%D0%B0%D0%B2%D0%B8-%D0%B1%D0%B5%D1%82%D0%BE%D0%BD%D0%B0-%D0%BD%D0%B5%D0%BF%D1%80%D0%BE%D0%B1%D0%B8%D0%B2%D0%B0%D0%B5%D0%BC/", "text": "\n                    Британски учени увеличиха якостта и издръжливостта на бетона, като добавиха разтвор на графена към ключовите му съставки.\n\nСъздаденият с подобна добавка материал се оказал със 146 процента по-як от традиционните бетонни конструкции.\n\nСпециалисти от университета в Ексетър смятат, че добавянето на графен към циментова смес за изграждане на основите на сгради и други тежки бетонни конструкции ще позволи да се увеличат значително якостта и животът им.\n\nДо голяма степен това е обусловено и от други свойства - графеновият бетон показал уникални за промишлените конструкции резултати, свързани с непропускането на каквато и да било влага.\n                    ", "date": "2018.04.25", "title": "Графен прави бетона непробиваем"}
{"url": "http://www.monitor.bg/a/view/672-%D0%9A%D0%BE%D0%BB%D0%B0-%D0%B1%D1%83%D1%82%D0%BD%D0%B0-%D1%81%D1%8A%D0%B7%D0%B4%D0%B0%D1%82%D0%B5%D0%BB-%D0%BD%D0%B0-%D0%9D%D0%BE%D0%B2%D0%B8%D1%87%D0%BE%D0%BA/", "text": "\n                    Руският химик Владимир Угльов, който се представя за един от създателите на нервно-паралитичния газ „Новичок“, е бил бутнат от кола, съобщава  журналистката от изданието The Bell Наталья Геворкян в своя Фейсбук. Според английските служби бившият разузнавач Сергей Скрипал и дъщеря му Юлия са били отровени именно със споменатото вещество.\n\n          „Аз получих писмо от жената на Угльов, в което тя пише, че е бил сгазен и е настанен в болница“, уточнява Геворкян. Тя припомня, че по-рано тя е правила с химика интервю по повод нашумелия случай „Скрипал“. Журналистката пише още, че се е чула с Угльов по телефона и по думите й, той „говори спокойно и разумно и се чувства удовлетворително“. В поста на Геворкян не се уточнява къде именно е станал инцидентът, но в статия на сайта The Bell се твърди, че химикът е бил блъснат от кола край град Анапа. По различни данни, той бил бутнат, докогато пресичал улицата на пешеходен преход, близо до дома си. Лекарите диагностицирали у Угльов „контузия на главата и силни хематоми на дясната ръка и десния крак“. Полицията успяла да задържи виновния шофьор, който се оказал 70-годишен местен жител. При разпита той обяснил пред следствието, че се замислил, докато карал, и не забелязал пешеходеца. Водачът дори предложил парична компенсация на пострадалия химик. Самият Угльов заяви, че смята инцидента за „случайност“.\n                    ", "date": "2018.04.25", "title": "Кола бутна създател на „Новичок“ "}
{"url": "http://www.monitor.bg/a/view/79653-%D0%9E%D1%81%D1%8A%D0%B4%D0%B8%D1%85%D0%B0-%D1%83%D0%B1%D0%B8%D0%B5%D1%86-%D0%BD%D0%B0-%D0%B6%D1%83%D1%80%D0%BD%D0%B0%D0%BB%D0%B8%D1%81%D1%82%D0%BA%D0%B0-%D0%BD%D0%B0-%D0%B4%D0%BE%D0%B6%D0%B8%D0%B2%D0%BE%D1%82%D0%B5%D0%BD-%D0%B7%D0%B0%D1%82%D0%B2%D0%BE%D1%80/", "text": "\n                    Датският изобретател Петер Мадсен бе осъден на доживотен затвор за предумишлено убийство на шведската журналистка Ким Вал на собствената му подводница, съобщи Би Би Си. Датската прокуратура твърди, че Мадсен е планирал да изнасили и убие 30-годишната Вал, тъй като е бил приготвил инструменти за разчленяване предварително. Останките й бяха намерени на 21 август м.г., 11 дни след като е интервюирала Мадсен на борда на подводница му „Наутилус“. Той я е наръгал 15 пъти в торса и я изнасилил. След това изхвърлил обезобразеното й тяло зад борда и властите намерили трупа на жената с липсващи глава, ръце и крака. 47-годишният Мадсен твърди, че смъртта на журналистката е била случайна. Вал е подготвяла репортаж за него и последно е видяна вечерта на 10 август, когато отплавала с него в 40-тонната подводница. Приятелят на журналистката подал сигнал на следващия ден, след като тя не се завърнала от пътуването. Мадсен бил спасен, след като подводницата му потънала. Според полицията изобретателят нарочно потопил плавателния си съд.\n\nПо време на разследването бяха открити видеозаписи на изтезания, обезглавяване и изнасилвания на жени. Те са открити на харддиск в сервиза на Мадсен. Според разследващите органи записите показват реални убийства. По повод новооткритите видеоклипове, Мадсен заяви, че до сервиза му много хора имали достъп и не били негови.\n                    ", "date": "2018.04.25", "title": "Осъдиха убиец на журналистка на доживотен затвор"}
{"url": "http://www.monitor.bg/a/view/71759-%D0%A1%D0%B5%D0%BA%D1%81-%D0%BA%D1%83%D0%BF%D0%BE%D0%BD%D0%B8%D1%82%D0%B5-%D0%91%D0%B5%D1%80%D0%BB%D1%83%D1%81%D0%BA%D0%BE%D0%BD%D0%B8-%D1%81%D1%82%D0%B0%D0%BD%D0%B0%D1%85%D0%B0-%D1%84%D0%B8%D0%BB%D0%BC/", "text": "\n                    \nОт няколко дни 400 киносалона на Апенините се пукат по шефовете от зрители заради най-новата лента на носителя на „Оскар“ Паоло Сорентино. Няма начин, след като филмът в две части със заглаве „Онези“ и нищи из основи прочулите се като „бунга бунга“ секс-купони на бившия премиер на Италия, а сега лидер на нейната десница Силвио Берлускони. Образът му е пресътворен на екрана от талантливия неаполитански актьор Тони Сервило, който бе в главната роля и на вече култовата оскарска лента „Великата красота“. Тридеситината хубавици, които играят знойните красавици от т.нар. харем на експремиера, са неизвестни досега, но сексапилни млади актриси и модели. В ролята на спрягания от години от прокуратурите в Италия за сутеньор на Берлускони предприемач от Бари Джанпаоло Тарантин се изявява нашумелият актьор Рикардо Скамарчо. Втората съпруга на видния политик и бизнесмен Вероника Ларио, по чието време той вихри оргиите си, играе популярната и у нас актриса Елена София Ричи.\n\nИначе както се увери човекът на „Монитор“ в Милано, гримираният досущ като Берлускони Тони Сервило се появява час след началото на филма, пееки популярна неаполитанска песен пред събраните покрай басейна във вилата му на остров Сардиния и напомпани с хапчета красавици, след което те изпадат в екстаз и са готови на всичко.\n\nДо този момент малко или много, и с известни „лирични и символични“ отклонения, разказът се върти около възхода на Серджо Мора от сутеньор до преференциален доставчик на Берлускони на живи секс-играчки. Досущ като първообраза Джанпаоло Тарантин, Мора е напорист, безскрупулен и похотлив млад играч, който не се спира пред нищо и използва „безкрайни пътеки“ от кокаин и реки от алкохол за да стигне до „Онези“, до тези, от които зависят нещата. И до първия сред първите, който по онова време е за трети път министър-председател на Италия, и дава мило и драго за свежа женска плът. Успява, като в начинанието му помага Кира с първообраз аверката на нашенката Мишел Бонев – Сабина Беган, която го вкарва в най-приближения кръг на Берлускони благодарение на неговия придворен поет Сантино Рекия.\n\nСледват танци, яки смъркания, безмилостен секс и ... „дъжд“ от змии, едрогърби камили и друга екзотична фауна, които се изсипват над маршируващите в центъра на Рим Серджо Мора и знойни хубавици, устремили се към заветното легло.\n\nА истинският Силвио Берлускони обяви, че лентата на Сорентино е „политическа агресия“ срещу него и натовари адвокатите си да я гледат внимателно и евентуално да дадат под съд режисьора за клевета. Той пък обяви пред журналисти, че въобще не е окарикатурил образа на експремиера, а го е представил такъв, какъвто е за огромното мнозинство италианци. Тоест такъв, каквито бленуват да бъдат и те, личност, която има безброй предшественици на Апенините от най-древни времена – богат и успял човек, можещ да си позволи всичко. Освен това Сорентино нарече Берлускони „Тореадор“, тоест типаж, който по думите на Ърнест Хемингуей единствен на света е в състояние да изживее собствения си живот до край и както иска. Дали е точно така обаче ще се разбере чак на 10 май, когато ще бъде първата прожекция на втората част на филма - \"Онези 1\"\n\n\n \n                    ", "date": "2018.04.25", "title": "Секс купоните на  Берлускони станаха филм"}
{"url": "http://www.monitor.bg/a/view/82761-%D0%93%D0%B5%D1%80%D0%BC%D0%B0%D0%BD%D0%B8%D1%8F-%D0%B4%D0%B0%D1%80%D1%8F%D0%B2%D0%B0-%D0%BC%D0%B8%D0%BB%D0%B8%D0%B0%D1%80%D0%B4-%D0%B5%D0%B2%D1%80%D0%BE-%D0%B7%D0%B0-%D0%A1%D0%B8%D1%80%D0%B8%D1%8F/", "text": "\n                    Германия обеща да отпусне още 1 милиард евро за нуждаещите се в Сирия и за бежанците от разкъсваната от конфликт държава в съседните страни, предаде ДПА.\n\nГерманският външен министър Хайко Маас обеща тази помощ при пристигането си на дарителската конференция за Сирия и по-широкия регион, организирана вчера в Брюксел от ООН и Европейския съюз.\n\nВъншното министерство в Берлин обяви, че допълнителни 300 милиона евро могат да бъдат добавени към тази сума през втората половина на годината, след като германското правителство финализира следващия си бюджет през лятото.\n\nГермания вече е отпуснала 4.5 милиарда евро като помощ за Сирия от 2012 г.\n\n \n                    ", "date": "2018.04.25", "title": "Германия дарява милиард евро за Сирия"}
{"url": "http://www.monitor.bg/a/view/62324-%D0%98%D1%81%D0%BB%D1%8F%D0%BC%D1%81%D0%BA%D0%B0-%D0%B4%D1%8A%D1%80%D0%B6%D0%B0%D0%B2%D0%B0-%D1%81-3-%D0%BC%D0%BB%D1%80%D0%B4-%D0%BA%D0%B0%D0%BF%D0%B8%D1%82%D0%B0%D0%BB/", "text": "\n                    Терористичната групировка „Ислямска държава“ може да разполага с капитал от около 3 милиарда евро. Част от тези пари са вложени в законен бизнес чрез подставени лица. Това съобщи френската радиостанция „Юръп 1“ в навечерието на организираната от френското правителство конференция по проблемите на борбата с финансирането на тероризма. Форумът се провежда в Париж и ще продължи 2 дни Парите са натрупани в течение на три години от таксите, събирани от окупираните територии и от незаконната търговия с петрол в Северен Ирак и Сирия, сочат данните на службите за сигурност. По-конкретно в контролираните от терористите райони са се произвеждали до 40% от цялата зърнена продукция на Ирак и около 80% от памука в Сирия. Терористите също така са конфискували незаконно собствеността на своите противници, включително християни, шиити и езиди. Френският „Монд“ съобщава, че за тези три години част от средствата чрез подставени лица са инвестирани в абсолютно легален бизнес, като например, рибна ферма в Ирак. Терористите също така са създали мрежа от парични преводи чрез посредници в Турция и други страни от Близкия изток. Радиото допълва, че капиталът на терористите ще им е достатъчен, за да закупят „Еър Франс“.\n                    ", "date": "2018.04.25", "title": "„Ислямска държава“ с €3 млрд. капитал"}
{"url": "http://www.monitor.bg/a/view/33860-%D0%9C%D0%B0%D0%BA%D1%80%D0%BE%D0%BD-%D1%81%D0%B5-%D0%BE%D0%B1%D1%8F%D0%B2%D0%B8-%D1%81%D1%80%D0%B5%D1%89%D1%83-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%B8%D0%B7%D0%BC%D0%B0-%D0%B8-%D0%B8%D0%B7%D0%BE%D0%BB%D0%B0%D1%86%D0%B8%D0%BE%D0%BD%D0%B8%D0%B7%D0%BC%D0%B0/", "text": "\n                    Френският президент Еманюел Макрон бе посрещнат с бурни овации в американския Конгрес, където бе поканен да произнесе реч, в която да представя своята визия за света и за френско-американските отношения, предаде Франс прес.\n\nЗа да изслушат речта на Макрон в пленарната зала дойдоха стотици членове на двете камари на Конгреса. Те посрещнаха топло Макрон, станаха на крак и го аплодираха три минути. Някои от конгресмените дори скандираха \"Да живее Франция!\".\n\nСъпругата на Макрон - Брижит, дойде в пленарната зала няколко минути преди президента и също бе аплодирана от парламентаристите, които станаха на крак.\n\n\"Това е чест за Франция, за френския народ и за мен да бъда приет в това светилище на демокрацията, където е написана толкова много от историята на САЩ\", каза Макрон на английски език в началото на речта си.\n\nМакрон припомни, че Франция и САЩ имат една много специална връзка, предаде Ройтерс. Говорейки за тази специална връзка, Макрон се върна към споделената история на двете страни и каза, че \"американският и френският народ са имали среща със свободата\", предаде Асошиейтед прес. Говорейки за специалната връзка, Макрон припомни и срещата на Бенджамин Франклин и френския философ Волтер, \"които са се целунали по бузите\". После, визирайки приятелските си срещи с Доналд Тръмп от тази седмица, Макрон допълни \"Това може да ви напомни за нещо\", правейки паралел между срещите си с Тръмп и тази между Франклин и Волтер.\n\nВ речта си пред американските конгресмени Макрон се обяви срещу национализма и изолационализма и призова САЩ да останат предани на глобалните идеали на сътрудничеството пред лицето на тероризма и на други предизвикателства, предаде Ройтерс.\n\n\"Ние можем да изберем изолационизма, оттеглянето и национализма - това е вариант. Това може да бъде изкушаващо за нас като временен лек за нашите страхове. Но затваряйки вратата към света, ние няма да спрем еволюцията на света\", каза Макрон, който се обяви срещу изоставянето на свободата и срещу илюзията на национализма.\n\nМакрон призова за единство пред лицето на новите сериозни заплахи и предизвикателствата, които носи 21 век и които \"нашите предшественици вероятно дори и не са си представяли\", предаде ТАСС. Той заяви, че сега Европа и САЩ трябва заедно да посрещнат и да намерят отговор на глобалните предизвикателства на настоящото столетие.\n\nМакрон добави, че действайки в сътрудничество, страните могат да запазят своята собствена идентичност, допълва Ройтерс.\n\nПрезидентът на Франция каза, че светът се намира в критичен момент, че страните трябва да действат спешно като една глобална общност, за да защитят международните институции като ООН и НАТО, предаде Ройтерс.\n\nВ речта си пред конгресмените Макрон защити идеята за силен мултилатеризъм и каза, че това изисква и участието на САЩ, предаде Ройтерс.\n\n\"Това изисква - повече от всякога - участието на САЩ, тъй като вашата роля е решаваща за създаването и запазването на днешния свободен свят. САЩ са онези, които измислиха този мултилатеризъм. Вие сте сега онези, които трябва да ни помогнете, за да го съхраним и да го пресъздадем отново\", каза Макрон. Той повтори, че идеята са силен мултилатеризъм, няма да засенчи националните култури или идентичности. Макрон каза, че Европа и САЩ могат да работят заедно, за да изградят новия световен ред на 21 век.\n\nДосега пред двете камари на Конгреса са говорили осем френски президенти, сред които Шарл де Гол, Франсоа Митеран, Жак Ширак и Никола Саркози.\n\nПреди да произнесе речта си, Макрон бе приет от Пол Райън, председателя на Камарата на представителите на Конгреса. Той посети и библиотеката на Конгреса.\n                    ", "date": "2018.04.25", "title": "Макрон се обяви срещу национализма и изолационизма"}
{"url": "http://www.monitor.bg/a/view/24960-%D0%94%D0%B2%D0%B0-%D0%B2%D1%80%D0%B0%D0%B6%D0%B4%D1%83%D0%B2%D0%B0%D1%89%D0%B8-%D0%BA%D0%BB%D0%B0%D0%BD%D0%B0-%D1%80%D0%BE%D0%BC%D0%B8-%D0%BF%D0%B0%D0%BA-%D1%81%D0%B5-%D0%B1%D0%B8%D1%85%D0%B0-%D0%B2-%D0%A0%D0%BE%D0%B7%D0%B8%D0%BD%D0%BE/", "text": "\n                    \nДвете враждуващи от години ромски фамилии от карловското село Розино отново вдигнаха на крак полицията и жандармерията. Във вторник вечерта около 18,30 часа на 112 бил получен сигнал за поредното меле между вечните съперници, които от толкова дълго време се карат и бият, че вече не знаят и защо го правят. Последната кавга между семействата Сребреви и Скедерови завършила с петима арестувани, двама от които били леко ранени, съобщиха от полицията в Пловдив.\n\nРазправията между двете фамилии от вторник вечерта започнала, защото 45-годишният Илия Мачев от Сребревите минал по улицата на Скедеровите, като носел брадва. Мъжът бил доста почерпен и преминаването му покрай къщите на вечния враг, било явно предизвикателство на фона на изпития алкохол. Това му неразумно поведение обаче довело до последващ сериозен сблъсък между двете ромски фамилии. Те взаимно се замеряли с камъни и със стъклени бутилки. На мястото били изпратени полицаи, благодарение на които прерастването на скандала в още по-масово сбиване, било предотвратено. Петима били отведени с белезници в ареста на районното управление на полицията в Карлово, където били задържани до 24 часа. Двама от арестантите имали леки телесни повреди. Полицаите иззели и газов пистолет, с който било стреляно на няколко пъти във въздуха. Под наблюдението на Районна прокуратура – Карлово продължават действията за изясняване на случая. Образувани са две досъдебни производства – за хулиганска проява и причинена телесна повреда по хулигански подбуди, съобщиха от полицията в Пловдив.\n\n                    ", "date": "2018.04.25", "title": "Два враждуващи клана роми пак се биха в Розино"}
{"url": "http://www.monitor.bg/a/view/64676-%D0%9E%D1%81%D1%8A%D0%B4%D0%B8%D1%85%D0%B0-%D0%B1%D1%80%D0%B8%D1%82%D0%B0%D0%BD%D0%B5%D1%86-%D0%B7%D0%B0-300-%D0%B3%D1%80%D0%B0%D0%BC%D0%B0-%D0%BC%D0%B0%D1%80%D0%B8%D1%85%D1%83%D0%B0%D0%BD%D0%B0/", "text": "\n                    Англичанин, живеещ  България беше осъден за отглеждане и разпространение на дрога. Антъни М. е признат за виновен за това, че през март 2017 г. във Велико Търново е отглеждал 10 растения яконоп с общо тегло 108 грама и пазарна стойност 651 лв. освен това той е признат за виновен и за съхранение на още 191 грама марихуана на стойност 1150 лв. Присъдата, наложена на британеца е две години лишаване от свобода условно и 5000 лв. глоба. Българинът Дако М. пък отнесе 6 месеца условно и 1000 лв. глоба за съхранение на марихуана и амфетамин, на обща стойност 247 лв. Тъй като присъдата е произнесена след сключено споразумение на подсъдимия с прокуратурата, тя не може да бъде обжалвана и протестирана пред по-висша инстанция.\n                    ", "date": "2018.04.25", "title": "Осъдиха британец за 300 грама марихуана"}
{"url": "http://www.monitor.bg/a/view/2651-%D0%9A%D1%80%D0%B0%D0%B4%D1%86%D0%B8-%D1%81-%D1%88%D0%BF%D0%B5%D1%80%D1%86-%D0%B7%D0%B0%D0%B4%D0%B8%D0%B3%D0%BD%D0%B0%D1%85%D0%B0-100-%D0%B1%D0%BE%D0%BD%D0%B0-%D0%BE%D1%82-%D0%B1%D0%B0%D0%BD%D0%BA%D0%BE%D0%BC%D0%B0%D1%82/", "text": "Инкасо фирмата случайно разбрала, че парите липсват, нямало никакво следи от взлом\n                    \nКрадци, оборудвани най-вероятно с шперц и специална техника, успяха да отключат безпроблемно банкомат и да откраднат от него близо 100 хил. лева. Престъплението било извършено в плевенския квартал „Сторгозия“ в понеделник. Интересното било, че никой не е разбрал, че крупната сума липсва, докато служители от охранителна фирма, които извършват инкасо услугата, пристигнали на място, за да заредят машината. Тогава те установили, че в нея няма нито един лев. Проверка показала, че АТМ-усройството не е било разбивано. То е отключено, а след това заключено, без да има нито един счупен елемент по него. Служителите прикачили техниката си, за да видят колко пари са изтеглени и се оказало, че едва около 2 хил. лева били дръпнати с поставени кредитни и дебитни карти. Всички други не били отчетени, което ще рече, че са взети директно от касетките с пачките, намиращи се в задната част на устройството.\nИнкасо фирмата веднага се обадила в полицията. Плевенските експерти също не установили никакви следи от взлом. Кратката експертиза била направено около 15,20 часа в понеделник. Предполага се обаче, че кражбата е станала в неделя през нощта и никой дори не е разбрал за нея. Моментално са иззети записите от всички камери на обкета, вклюително и тези от банкомата. На тях обаче не се виждало ясно кои са извършителите.\n„Местопроизшествието е посетено от разследващ екип на полицията в Плевен и Второ районно управление. Извършен е оглед на местопроизшествието. За случая е уведомен дежурен прокурор в Районна прокуратура, след което е образувано досъдебно производство“, обясни пред „Монитор“ говорителката на прокуратурата в Плевен Рени Кирилова.\nВ последната година банкоматите са основна цел на крадците, тъй като с малък риск, те успяват да задигнат прилични суму в кеш. Заради честите набези по устройствата дори се заговори за законодателни промени, които да наказват по-тежко извършителите, разбиващи банкомати. Такива обаче все още не са ясно разписани, не са и гласувани. Въпреки това от МВР се заканиха, че ще преследват с цялата си мощ всички, които си позволяват волността да крадат пари от банкомати и да превръщат това в свое препитание. Полицията все още издирва и трима души, които успяха да разбият банкомат в Сапарева баня, а след това да избягат в гората. Въпреки целия впрегнат ресурс на полицията, те не бяха заловени.\n\n                    ", "date": "2018.04.25", "title": "Крадци с шперц задигнаха 100 бона от банкомат"}
{"url": "http://www.monitor.bg/a/view/52667-%D0%9A%D0%BC%D0%B5%D1%82%D0%B8%D1%86%D0%B0%D1%82%D0%B0-%D0%98%D0%B2%D0%B0%D0%BD%D1%87%D0%B5%D0%B2%D0%B0-%D1%81-%D0%BD%D0%BE%D0%B2%D0%B8-%D0%BE%D0%B1%D0%B2%D0%B8%D0%BD%D0%B5%D0%BD%D0%B8%D1%8F/", "text": "\n                    \nПрокуратурата прецизира обвиненията срещу кмета на „Младост“ Десислава Иванчева. Това каза ръководителят на спецпрокуратурата Иван Гешев. Прецизирани са и обвиненията срещу предишния кмет на района Петко Дюлгеров, допълни пък адвокатът му Мариана Тодорова.\nПетко Дюлгеров, Десислава Иванчева и заместникът й Биляна Петрова бяха задържани миналата седмица при акция на прокуратурата и КПКОНПИ с рекорден за страната ни подкуп от 70 хил. евро.\nИван Гешев посочи, че част от защитниците по случая с Иванчева са отказвали да подпишат документи. Обвинението доуточнявало дати, свързани с разследването.\nМариана Тодорова обясни, че са уточнени местата и датите, на които Иванчева се е срещнала с Дюлгеров и е поискала и получила „дар“. Адвокатката допълни, че Дюлгеров не се е отказал все още от първоначалните си писмени показания, дадени при задържането му. Дюлгеров е искал да помогне на бизнесмена Александър Ваклин, за да се придвижи преписката му в общината.\nНови доказателства не са предоставени по отношение обвинението на Дюлгеров. Мариана Тодорова каза, че ще възразява пред съда за новото обвинение, защото не е спазен срокът за повдигане на ново обвинение - три дни. Адвокатът каза още, че на Дюлгеров му е било обещано от следователите и оперативните работници, при задържането му, че ако съдейства за разкриване на престъплението, ще бъде освободен и няма да бъде задържан.\n\n                    ", "date": "2018.04.25", "title": "Кметицата Иванчева с нови обвинения"}
{"url": "http://www.monitor.bg/a/view/39214-%D0%9D%D0%B0%D0%B5%D0%BC%D0%B0%D1%82-120-%D0%BC%D0%B0%D1%88%D0%B8%D0%BD%D0%B8%D1%81%D1%82%D0%B8-%D0%B8-%D0%BC%D0%B5%D1%85%D0%B0%D0%BD%D0%B8%D1%86%D0%B8-%D0%B7%D0%B0-%D1%82%D1%80%D0%B5%D1%82%D0%B8%D1%8F-%D0%BB%D1%8A%D1%87-%D0%BD%D0%B0-%D0%BC%D0%B5%D1%82%D1%80%D0%BE%D1%82%D0%BE/", "text": "\n                    За третата линия на метрото, която се строи в момента ще бъдат наети нови 120 служители - машинисти и механици, обяви столичният кмет Йорданка Фандъкова по време на изложението Trans Trend 2018. Кметът откри две лаборатории за подготовка на кадри във ВТУ „Тодор Каблешков“ за електро и жп транспорт, част от които ще работят в столичния градски транспорт. Назначенията в метрото ще започнат от тази година, но най-вече от следващата година, каза Фандъкова и припомни, че общината инвестира все повече в екологичен транспорт.\n\nПо инициатива на висшето транспортно училище, на негова територия два дни среща си дават професионалистите в бранша, за да обсъдят последните тенденции в света на транспорта и образованието, свързано с него. Висшето военноморско училище \"Никола Вапцаров\", Варна участва на изложението с демонстрация на навигационен симулатор. Тази година в двора на ВТУ са изложени и два произведени у нас маневрени локомотива, които след събитието ще влязат „на служба“ в депото на метрото „Земляне“. Част от програмата е и семинарна част, където ще бъдат представени последните тенденции в бранша и възможностите за развитие на кадрите от университета.\n                    ", "date": "2018.04.25", "title": "Наемат 120 машинисти и механици за третия лъч на метрото"}
{"url": "http://www.monitor.bg/a/view/66008-%D0%A0%D1%8A%D1%81%D1%82-%D0%B2-%D0%BF%D1%80%D0%B8%D1%85%D0%BE%D0%B4%D0%B8%D1%82%D0%B5-%D0%B8-%D0%BE%D0%BF%D0%B5%D1%80%D0%B0%D1%82%D0%B8%D0%B2%D0%BD%D0%B0%D1%82%D0%B0-%D0%BF%D0%B5%D1%87%D0%B0%D0%BB%D0%B1%D0%B0-%D0%BD%D0%B0-%D0%9C%D1%82%D0%B5%D0%BB/", "text": "\n                    Приходите на Мтел са се повишили с 3,4% през първото тримесечие на 2018 г. до 107,0 млн. евро. Тенденцията за ръст на приходите на компанията продължава втора поредна година. Оперативната печалба (EBITDA) също се увеличава с 10,7% до 31,2 млн. евро, а средният приход от абонат (ARPU) е нараснал с 2,9% до 5,4 евро. Това показват обявените вчера финансови резултати на A1 Group.\n\nЕдна от основните причини за по-високите приходи и печалба е ръстът на приходите от услуги. В края на 2017 г. Мтел стартира първата в България онлайн платформа за дигитални услуги, която предлага над 20 облачни решения. В допълнение от 1 февруари 2018 г. беше въведено и ново портфолио от мобилни планове, даващо достъп до дигитални услуги като съхраняване на данни в облачното пространство и гледане на телевизия през мобилни устройства.\n\nПриходите от фиксирани услуги отбелязват ръст от 12,7% до 24,7 млн. евро, подпомогнати от доброто представяне на ексклузивните спортни ТВ канали Mtel Sport 1 и Mtel Sport 2, успешно предлагане на допълнителни услуги на съществуващи клиенти и по-голямото търсене на персонализирани дигитални решения за корпоративни клиенти. Приходите от мобилни услуги остават стабилни на нивото от 64,6 млн. евро. Увеличението на приходите в бизнес сегмента, което се дължи основно на ръста в броя на корпоративни клиенти, компенсира негативния ефект от регулацията на роуминг цените в рамките на Европейския съюз. Приходите от устройства също се повишават с 2,8% до 16,2 млн. евро главно заради по-високото търсене на смарт устройства.\n\nСредният приход от абонат нараства с 2,9% до 5,4 евро през първата четвърт на 2018 година, главно заради по-висок среден приход на абонат в частния сегмент и минимизиране на спада на цените в бизнес сегмента.\n\nОбщият брой клиенти на договор се увеличава с 0,4%, което почти изцяло компенсира спада на клиентите на предплатени услуги, продиктуван от промяната в Закона за електронните съобщения, ограничаваща максималния брой предплатени номера, които може да ползва всеки клиент. Абонатите на фиксирани услуги запазват стабилни нива от 1,005 млн., като спадът от намаляващата популярност на фиксираните телефонни услуги бива почти изцяло компенсиран от ръста на ТВ и интернет услугите.\n\nОперативната печалба (EBITDA) се увеличава спрямо миналата година с 10,7% до 31,2 млн. евро главно поради ръста в приходите от фиксирани услуги и подобряване на печалбата от продажба на устройства.\n                    ", "date": "2018.04.25", "title": "Ръст в приходите и оперативната печалба на Мтел "}
{"url": "http://www.monitor.bg/a/view/76851-%D0%A3%D1%82%D0%B2%D1%8A%D1%80%D0%B6%D0%B4%D0%B0%D0%B2%D0%B0%D1%82-%D0%BD%D0%BE%D0%B2%D0%B8%D1%82%D0%B5-%D1%82%D0%B0%D0%BA%D1%81%D0%B8-%D0%B7%D0%B0-%D0%92%D0%A3%D0%97/", "text": "\n                    \nТаксите за кандидатстване и обучение в университетите за учебната 2018/2019 г. се очаква да утвърдят министрите на заседанието си днес. ВУЗ-овете искат увеличение на семестриалните такси между 40 и 300 лева дори и за специалности, за които и в момента няма наплив на желаещи.\n\nЕдинствено Софийския университет е заявил пред Министерството на образованието намерение да понижи таксите си с 20 лева, съобщи БНТ.   \n\nПравителството ще одобри и допълнителни разходи по бюджетите на Министерството на отбраната и МВР за тази година. Предложенията са внесени от вицепремиера и министър на отбраната Красимир Каракачанов и министъра на вътрешните работи Валентин Радев.\n\n                    ", "date": "2018.04.25", "title": "Утвърждават новите такси за ВУЗ "}
{"url": "http://www.monitor.bg/a/view/47711-%D0%92%D0%B5%D1%87%D0%BD%D0%BE%D1%82%D0%BE-%D0%B4%D0%B5%D1%80%D0%B1%D0%B8-%D0%B1%D0%BB%D0%BE%D0%BA%D0%B8%D1%80%D0%B0-%D1%86%D0%B5%D0%BD%D1%82%D1%8A%D1%80%D0%B0-%D0%B2%D1%8A%D0%B2%D0%B5%D0%B6%D0%B4%D0%B0%D1%82-%D0%B8%D0%B7%D0%B2%D1%8A%D0%BD%D1%80%D0%B5%D0%B4%D0%BD%D0%B8-%D0%BC%D0%B5%D1%80%D0%BA%D0%B8-%D0%B7%D0%B0-%D1%81%D0%B8%D0%B3%D1%83%D1%80%D0%BD%D0%BE%D1%81%D1%82/", "text": "Цацаров: Трябват тежки и жестоки санкции за футболните хулигани\n                    \n\nИзвънредни мерки за сигурност ще има преди вечното дерби „Левски”-ЦСКА тази вечерЗаради инцидента с бомбичка на последния мач ще има засилен полицейски контрол извън националния стадион \"Васил Левски\". Там ще се проверяват всички посетители, като ще бъдат щателно обискирани, за да не носят в себе си пиротехнически изделия или опасни предмети, съобщи Нова.\nВъв връзка с провежданата спортна среща, в следобедните часове е възможно е да възникне временно затруднение в движението в централната градска част, предупредиха от СДВР.\n\nЗа да се избегне струпване, зрителите се приканват да се възползват от по-ранното отваряне на входовете на стадиона. Вратите за посетители ще бъдат отворени в 16.30 часа, два часа преди първия съдийски сигнал.\n\nЕдна от мерките, които предвижда полицията за опазване на реда на стадиона е футболните фенове, които носят маски на лицата си и т.нар. „нинджи“ - суитчери с качулки, да бъдат карани да си ги свалят.  Причината е, че маскираните запалянковци често извършват золуми, а камерите на стадиона не мога да запечат лицата им и така те остават безнаказани.\n\nМеждувременно главният прокурор Сотир Цацаров се обяви за \"тежки и жестоки\" санкции за футболните хулигани. Той изрази надежда инцидентът с ранената полицайка да доведе до \"твърда намеса на държавата\". Според Цацаров е недопустимо един мач да блокира живота в София. \"Гледките, които видяхме, са не просто срамни. Тези гледки изискват твърда намеса на държавата. Моята надежда е, че всички приказки, които се изприказваха по повод този случай, няма да останат в публичното пространство до следващия инцидент. Че те ще намерят реализация в закона, който регламентира закона за футболното хулиганство\", заяви Цацаров пред Нова тв.\n\n„И второ, по отношение на организацията на футболните срещи. Аз трудно мога да приема насрочване на футболни мачове във време, в място, което да блокира живота на цялата столица, което да налага полицията да бъде концентрирана и от други градове, за да осигуря охраната и което да води до такива ексцесии\", уточни главният прокурор. \"Своята отговорност носят всички тези, които твърдят, че радеят за футбола. Много добре, че собственикът на футболен клуб хикс е посетил ранения полицай, но какво от това? Трябва да стане ясно, че ред трябва да има\", категорично заяви Цацаров.\n\n\"Да бъде блокиран животът в столицата, да се стигне до счупени стъкла и ранени полицаи заради нечии амбиции и недобра организацията, държавата има сила да наложи кога, как\", добави той.\n\n\"Държавата трябва да упражни силата, с която разполага. Санкциите по отношение на футболните хулигани трябва да бъдат достатъчно тежки и жестоки. Тежко наказание е лишаване от свобода реално. Трябва да има справедливост. В 90% от случаите справедливостта минава и през възмездие\", каза главният прокурор.\n\n\n                    ", "date": "2018.04.25", "title": "Вечното дерби блокира центъра, въвеждат извънредни мерки за сигурност (ОБНОВЕНА)"}
{"url": "http://www.monitor.bg/a/view/12333-%D0%98%D0%B4%D0%B2%D0%B0-%D0%B4%D1%8A%D0%B6%D0%B4%D0%BE%D0%B2%D0%B5%D0%BD-%D0%BC%D0%B0%D0%B9-%D0%B8-%D0%B3%D0%BE%D1%80%D0%B5%D1%89%D0%BE-%D0%BB%D1%8F%D1%82%D0%BE/", "text": "\n                    \n\n\"Месец май ще бъде дъждовен за почти три-четвърти от територията на България\", прогнозира климатологът Георги Рачев пред Нова тв. „Лятото се очертава да бъде хубаво и слънчево. Нищо чудно да бъде и доста горещо. Има предпоставки за по-топло лято от нормалното”, заяви още Рачев.\n\nСпоред него има голяма вероятност април да завърши като един от много топлите месеци като средна месечна температура, откакто се водят метеорологичните наблюдения. \"Особено що се отнася до планините. Мусала по всяка вероятност ще бие всякакъв рекорд”, добави климатологът. По думите му дъждът се очертава да бъде малко през този месец, на много места е под 20% под месечната норма. „От Пловдив, през Хасково и Сливен на практика не е валял дъжд. Това е огромен проблем, защото в първите 10-15 см, в които се садят пролетниците, вода няма. Това е проблем за посевите, каза Рачев.\n\n\n                    ", "date": "2018.04.25", "title": "Идва дъждовен май и по-горещо лято "}
{"url": "http://www.monitor.bg/a/view/86222-%D0%92%D1%81%D0%B5%D0%BA%D0%B8-%D1%82%D1%80%D0%B5%D1%82%D0%B8-%D0%B1%D1%8A%D0%BB%D0%B3%D0%B0%D1%80%D0%B8%D0%BD-%D0%B6%D0%B8%D0%B2%D0%B5%D0%B5-%D0%B2-%D1%80%D0%B8%D1%81%D0%BA-%D0%BE%D1%82-%D0%B1%D0%B5%D0%B4%D0%BD%D0%BE%D1%81%D1%82/", "text": "\n                    \nОколо 30% от българското население или почти всеки трети българин живее в сериозен риск от бедност, показват данни от анализ на Евростат за делът на хората в тежки материални лишения в ЕС през 2017 г., цитирани от БТА. Средният показател за ЕС на хора живеещи в тежки материални лишения, е 6,7 на сто. Все пак страната ни е постигнала значителен ръст в социалната си политика, тъй като през 2010 г. делът на хората в тежки материални лишения у нас е бил 46%, докато за миналата година той е отчетен на 30%, показват данните на Евростат. Отнесени към населението на страната цифрите показват, че през 2010 г. в материални лишения са живяли около 3,5 милиона българи, докато през 2017 г. техният брой е бил около 2,1 милиона или намаление от 1,4 млн. души на лицата у нас, които са имали сериозни материални лишения.\n\nСпоред актуални данни на НСИ най-висок дял на хората у нас, които живеят в сериозен риск от бедност или материални лишения, е най-голям сред българите на възраст 65 + години, което представлява около 46 на сто от сънародниците ни в тази възрастова категория или близо над 670 хиляди души. Втората група, за която също се отчитат показатели на бедност и материални лишения е на младите българи до 17-годишна възраст, които са около 42% или над 550 хиляди. Сред българите в активна трудова възраст 18-64 години процентът на риск от бедност е 37 на сто, показват данните на родната статистика\n\n                    ", "date": "2018.04.25", "title": "Всеки трети българин живее в риск от бедност "}
{"url": "http://www.monitor.bg/a/view/33586-%D0%9C%D0%B0%D0%BA%D1%81%D0%B8%D0%BC-%D0%9C%D0%B8%D0%BD%D1%87%D0%B5%D0%B2-%D0%BF%D1%80%D0%B5%D0%B4%D1%81%D1%82%D0%B0%D0%B2%D0%B8-%D0%B2-%D0%A0%D1%83%D1%81%D0%B5-%D0%BA%D0%BD%D0%B8%D0%B3%D0%B0%D1%82%D0%B0-%D1%81%D0%B8-%D0%B7%D0%B0-%D0%9D%D0%B0%D0%BC%D0%B8%D0%B1%D0%B8%D1%8F/", "text": "\n                    Генералният директор на БТА и страстен пътешественик Максим Минчев представи в Русе новата си книга „Дюна 45“, в която разказва за Намибия. Срещата с русенската публика се състоя във вторник вечерта в Екомузея и постави началото на кратко литературно турне из страната.\n\n„Попаднах в една от най-любопитните и най-интересни държави в света, по-интересна от всички онези дестинации, до които ни канят туристическите компании. Не очаквах, че като отида в т.н. Черна Африка ще видя нещо, което досега не бях виждал. В Намибия се намират две от най-големите, най-красиви и най-сурови пустини в света – Намиб и Калахари. На 200 км от морето се разхождат хипопотами, крокодили, лъвове, жирафи, а на самото море може да видите пингвини, тюлени, косатки и китове“, разказа за впечатленията си от малко познатата у нас Намибия авторът.\n\nПрисъстващите научиха, че това е една уредена африканска държава с много по-добре поддържани пътища от тези в България, чисти улици и народ, преживял един от най-кървавите апартейди в човешката история, но загърбил миналото и започнал да строи на чисто новия си живот.\n\nКнигата „Дюна 45“ е третата от поредицата „Пътешествия с Максим“ и е на издателство „Хермес“. Представянето й бе съпътствано от авторска изложба с 80 фотографии на деца от различни държави, която в Русе се показа за първи път. При пътешествията си в общо 142-те страни по света Минчев е направил над 1000 снимки на деца. Интересът му е провокиран от това, че „в техните погледи, сълзи и усмивки, има много повече информация, отколкото при възрастните“.\n                    ", "date": "2018.04.25", "title": "Максим Минчев представи  в Русе книгата си за Намибия"}
{"url": "http://www.monitor.bg/a/view/4940-%D0%9B%D0%B8%D1%87%D0%BD%D0%B8%D1%8F%D1%82-%D0%BF%D0%B8%D0%BB%D0%BE%D1%82-%D0%BD%D0%B0-%D0%94%D0%BE%D0%B1%D1%80%D0%B8-%D0%94%D0%B6%D1%83%D1%80%D0%BE%D0%B2-%D0%BD%D0%B0%D0%B2%D1%8A%D1%80%D1%88%D0%B8-90-%D0%B3%D0%BE%D0%B4%D0%B8%D0%BD%D0%B8/", "text": "Летял е на 13 вида самолети и на 3 типа хеликоптери, има над 10 100 часа нальот и нито една авария във въздуха по негова вина\n                    \n\nБившият личен пилот на министъра на народната отбрана от социалистическо време Добри Джуров – о.з. полк. Йорго Киранов от Пловдив, навърши 90 години. Станал е летец във военната авиация буквално случайно, а още по-случайно и екстремно е било запознанството му с министъра. В критична ситуация му доказал, че владее хеликоптера изкусно и Добри Джуров отсякъл: „Ти ще бъдеш моят пилот”.  \n\n„Не ми личат годините, но са факт, както казват хората. Много са сложни и рисковани нещата в авиацията. Имам над 10 100 часа във въздуха. Летял съм на 13 вида самолети и на 3 типа въртолети”, казва Киранов, който е написал три книги и е създател на уникалния Авиомузей, който се намира до 24-а Авиобаза в Крумово.\n\nРоден е на 22 април 1928г. в разградското село Гецово, чието старо име е било Борисово. Когато в гимназията е бил в тогавашния 5-и клас, през 1943г., отишъл във Варна, за да кандидатства да бъде приет за курсант в Морското училище. Искал да бъде капитан на кораб. Отишъл във Варна, представил се на матроса, но той му казал: „Момче, конкурсът е в Шумен, не тук във Варна. Взимай влака и отивай в Шумен”. Киранов се качил на влака и заминал за Шумен, където изпитът бил в сградата на Осми конен полк. Там му дали да решава три задачи, но още на втората бил прекъснат. „Бяхме се събрали над 100 човека. Решавам първа задача и минавам на втора и тогава дойде един морски офицер. Каза ми, че двете ми задачи са верни и да не пиша третата задача”, се връща назад в спомените си Йорго Киранов. След като получил команда да стане прав, мъжът му казал да си взима торбичката и да се прибира. „И оттук се прибирай право на село. Ти си от фамилия Ризови, а тя е най-голямата комунистическа фамилия. Ние няма да правим капитани от комунисти. Отивай си”, бил откровен с него морският офицер. Йорго се разплакал, но нямал избор. Върнал се в село Гецово, завършил гимназия и подал молба да стане учител в русенско училище. След това обаче научил, че се търсят селскостопански работници в Чехия и заминал за София. Там се събрали младежи от цялата страна и за да се изхранват, докато чакат да отидат в чужбина, ходели по къщите да метат, за да получат някой лев за храна. „Една вечер се връщаме с мой първи братовчед, с който бяхме заедно в София, ни намокри проливен дъжд преди да стигнем лагера. Скрихме се в ж.п. вагон. Но понеже бяхме мокри, взехме, че заспахме. Единият от нас хъркаше и явно пазачите са ни чули. Събудихме се от гърмежи на пушка. „Вашта м…ца, вие сте крадци”, реве охраната на лагера”, разказва увлекателно о.з. полк. Киранов. Когато слезли от вагона, войниците ги нападнали да ги бият. Братовчед му взел надмощие, но въпреки това били арестувани. Недоразумението по-късно било изчистено, а отговорникът на лагера назначил Йорго да снабдява с продукти лагера. Закарали ги до Чехия с товарни вагони и там ги разпределили кой къде да работи. Плановете му били, след като му изтече договорът, да се върне в България и да се запише студент.\n\n\n\n \n\nСлед година и половина в чужбина дошла телеграма веднага да се връща в България и че телеграмата ще му бъде обратният билет. А ако не се върне веднага, то трябва да си плати сам билета. „Чета: „Йорго Киранов Петров, явете се незабавно в родното си село. Това съобщение ще ви бъде билетът за пътуване по влака. Ако не се явите, ще бъдете откаран на собствени разноски в София”, разказва Киранов. Върнал се той и разбрал, че от родното му село са го избрали да учи за пилот. Първият му полет бил на 3 май 1948г. на летище Граф Игнатиево. Тогава пилотирал немския самолет Focke-Wulf FW 44, който е двукрилен и е известен у нас с наименованието „Щиглец” и „Врабче”. По време на обучението му един от инструкторите излетял и повече не се върнал. Забягнал в Турция. „262-ма човека ни вдигнаха по тревога. Караха ни някъде през нощта и всичко беше тайно. Не знаехме къде отиваме, а те ни закарали на летището в Граф Игнатиево”, си спомня Киранов. Там останали месец и половина, след което били пребазирани на летището край Казанлък. Обучението им било към аероклуба на ВНВВУ „Г. Бенковски“ в Долна Митрополия било тайно, защото България нямала право да има своя бойна авиация. През април 1950г. завършил и на 22 години бил произведен в подпоручик, а три месеца по-късно вече получил съвременното звание „лейтенант”. Бил разпределен на първото бойно летище в Пловдив, което обхващало днешния жилищен район „Тракия”.\n\n\n\nЦели 27 години е бил личният пилот на Добри Джуров. Не крие този факт и се гордее с него, защото може да говори само хубави неща за военния министър от соц-а. „Прекрасен човек беше Добри Маринов Джуров. Страхотен човек. Много добри приятели бяхме. Ние бяхме едно семейство. Летяхме заедно”, си спомня Киранов. Летели за първи път заедно след тактическо занятие на Варшавския договор.\n\n„Тогава бях с въртолет Ми-4, който е по-примитивен, с един двигател. Летяхме към река Марица при вливането й в река Тунджа. Там трябваше една танкова част да форсира реката. Това бе изпълнено, защото подготовката на военните бе голяма. А Добри Джуров с мен във въртолета. Той стоеше на мястото на техника във въртолета. Любопитства и иска да види. Валеше пороен дъжд и чистачките на въртолета не успяваха да изчистят дъжда. А под мен бяха танковете и ако им ударя антената, можеше да стане взрив. Опасна работа. Изнесох се малко в нивата и продължихме, след това кацнахме успешно. На другия ден Добри Джуров пише телеграма да се яви Йорго Киранов в кабинета на министъра в София”, си спомня полковникът. Отишъл той и Добри Джуров му казал: „От днес нататък, докато съм аз министър, ще бъдем двамата”. Киранов признава, че не всичко може да разказва за тези 27 години, през които е бил личен пилот на военния министър, но казва, че когато решил да подеме инициативата за създаването на авиомузей, споделил с Добри Джуров. Той му отсякъл, че пари за това няма. Киранов обаче му отвърнал, че пари не му иска, а само подкрепа и министърът се съгласил. Трябвали страшно много пари, за да бъде направен авиомузеят. О.з. полк. Йорго Киранов, паралелно със служебните си задължения, усвоил, като един от първите у нас, и строително-монтажната дейност с хеликоптерите Ми-8 и Ми-17. Изпълнявал много стопански операции при изграждане на лифтове, далекопроводи, телевизионни кули и други обекти в непристъпни райони. Успял да издейства част от средствата, получавани при тези монтажи, да отидат за изграждането на сградата на музея и създаването на авио експозиция до 24-а Авиобаза – летище Крумово. По думите на Киранов това били 1 милион и 200 хиляди лева, които той осигурил, благодарение на тези граждански полети.\n\n\n\n„Аз никога не видях Добри Джуров намръщен. Когато се ядоса, само мустакът му мръдне. Някой път го бутна. Той бе възпитан човек. Строго възпитан човек”, казва Киранов. Чувствал се е много близък с военния министър. „Винаги сме приказвали като семейство, все едно съм му син. След това минахме на новия въртолет Ми-8, който е съвременен, с кабина и си има и пътнически места. Добре оборудван”, обяснява полковникът от запаса. В новия въртолет Добри Джуров трябвало да седи отзад при пътниците, но Киранов му направил столче, за да бъде отново до пилота. „Оттук нататък ние двамата ще летим. Вие до мен. Аз пилотирам, а Вие ще гледате.  27 години така беше”, казва Киранов.\n\n \n\n\n\n„Един път бяхме на Витиня, където Добри Джуров имаше среща. Вечерта към 1 часа след полунощ, той реши да се прибира с колата към София и ми каза аз да летя към Крумово, но ми каза да взема със себе си семейството на командира на гарнизон Пловдив генерал Андреев”, разказва пилотът. Излетели в перфектни метео условия, но след около час влезли в много гъста мъгла. Трябвало да избира къде да кацне – в Крумово, където видимостта била нулева, или на Граф Игнатиево, където била 1 км. Избрал да кацне в Крумово и въпреки трудната обстановка, успели да се приземят. „И генерал Андреев пита – „Ние няма ли да кацаме”, а колегата му отговори, че ние вече сме кацнали и рулираме. Просто нищо не се виждаше”, се връща назад във времето Киранов.\n\n\n\n\n\nЧаушеско бил подарил на Тодор Живков осем карпатски мечки и полковник Киранов трябвало да ги превози с хеликоптера до резервата „Кормисош”. „Там беше подземната противоатомна резиденция на Тодор Живков. Та по негово нареждане тези осем мечки съм ги извозил с хеликоптер Ми-4 от старото летище „Пловдив” до „Кормисош”. Там със заден на въртолета, на удобно място, отваряме капака и мечките излизат”, се смее о.з. полк. Йорго Киранов.\n\n \n\n\n \n\n\n \n                    ", "date": "2018.04.25", "title": "Личният пилот на Добри Джуров навърши 90 години"}
{"url": "http://www.monitor.bg/a/view/36675-%D0%A6%D0%B0%D1%86%D0%B0%D1%80%D0%BE%D0%B2-%D0%B7%D0%B0-%D0%B0%D1%80%D0%B5%D1%81%D1%82%D0%B0-%D0%BD%D0%B0-%D0%98%D0%B2%D0%B0%D0%BD%D1%87%D0%B5%D0%B2%D0%B0-%D0%9F%D1%80%D0%BE%D1%81%D1%82%D0%BE-%D0%B1%D0%B5-%D1%81%D0%BF%D0%B0%D0%B7%D0%B5%D0%BD-%D0%B7%D0%B0%D0%BA%D0%BE%D0%BD%D1%8A%D1%82/", "text": "\n                    \nНа този етап аз считам, че прокуратурата е направила всичко възможно, за да изпълни своите задължения по закон и го казвам съвсем ясно на глас. Аз считам, че колегите ни си свършиха работата и категорично стоя зад тях. Това каза главният прокурор Сотир Цацаров пред Нова тв във връзка с ареста на кмета на столичния район \"Младост\" Десислава Иванчева. Той отново коментира думите на вицепремиера Екатерина Захариева, че при ареста на районния кмет е премината границата. \"Въпросът е какво се разбираше под \"граница\". Ако с израза \"премината граница\" се свързваше фактът, че обвиняемата трябваше, според изискванията на закона, да присъства на всички действия по разследването и конкретно на огледа, който бе извършен - на претърсването на автомобила, не мисля, че бе премината каквато и да е граница. Просто бе спазен законът. Не малка част от тези, които говорят за премината граница, са и хората, които определят законите в тази страна. Ако не бе осигурено присъствието на лицето там, критиките пак щяха да са от същите хора по същия гръмовен начин\", заяви Цацаров. Той отбеляза, че дали правата на човека са нарушени или не, определя законът. \"Този закон не се определя, не се пише и не се приема от прокуратурата. А, че арестът е унизителен - спор за това няма. Но ще ми позволите да цитирам проф. Никола Филчев - \"Няма арест, който да не е унизителен\", добави той.\n\n\"Аз казах на глас това, което мисля. Преди мен министър Захариева каза на глас това, което мисли. Нито едното е укоримо, нито другото. Това, което бе важно за мен, бе да разбера дали позицията е лично на Екатерина Захариева и ли е позиция на българското правителство. Получих ясен отговор, че това не е позиция на българското правителство. След като стана ясно, че това не е позиция на българското правителство, аз мисля, че раздор между властите няма и не може и да има. Както изпълнителната власт не може да осъществява намеса в съдебната, включително и прокуратурата, така и съдебната не може да осъществява намеса в тази на изпълнителната. Всеки трябва да си знае правомощията\", каза още главният прокурор.\n\nТой коментира и думите на лидера на БСП Корнелия Нинова, която също заяви, че в случая границата леко е премината. \"Г-жа Нинова е колега, ако не ме лъже паметта - тя е бивш следовател. Това е едно. Второ, г-жа Нинова освен лидер на опозиционна партия е и народен представител, който разполага със законодателна инициатива. Ако тя смята, че процедурата, залегнала в закона, води до унижение и до нарушаване на човешките права, абсолютно нейно право, а и възможност е да предложи изменения в закона, които да го приведат в съответствие на нейните разбирания\", коментира Цацаров.\n\n\"Най-голямата неистина беше, че парите са върнати т.е., че вещественото доказателство не съществува и оттук насетне целият процес е обречен на неуспех. Тази неистина беше повтаряна, повтаряна, повтаряна, защото им върши работа. Адвокатът работи за хонорар, това не е срамно, това не е лошо. Той осъществява функция по защита. Дали доказателствата са безспорни, решава съдът\", каза още Сотир Цацаров.\n\n                    ", "date": "2018.04.25", "title": "Цацаров за Иванчева: Няма арест, който да не е унизителен, просто бе спазен законът   "}
{"url": "http://www.monitor.bg/a/view/60917-%D0%93%D0%95%D0%A0%D0%91-%D0%BA%D1%8A%D0%BC-%D0%91%D0%A1%D0%9F-%D0%92%D1%80%D0%B5%D0%BC%D0%B5-%D0%B5-%D0%B4%D0%B0-%D0%B7%D0%B0%D0%BC%D1%8A%D0%BB%D1%87%D0%B8%D1%82%D0%B5/", "text": "\n                    \n\nБългария запазва водещите си позиции сред страните в ЕС с най-ниска задлъжнялост. Страната ни е трета, само след Естония и Люксембург. Това заяви в декларация от името на ГЕРБ шефката на бюджетната комисия Менда Стоянова. Тя се позова на последните данни на Евростат, според които България отчитала изключително ниско ниво на държавния дълг. По думите на Стоянова числата показвали, че провежданата от правителството „благоразумна фискална политика” поставя България в едно от челните места на в ЕС по нисък размер на консолидирания дълг.  Така спрямо БВП той бележел спад и от 29 % в края на 2016 година вече е достигнал ниво 25,4 %. „Отчетените ниски нива са значително под средните нива за всички 28 страни членки на ЕС“, заяви Стоянова. „Това не е просто статистика, а резултат от политиката по управление на дълга на правителството и на финансовото министерство”, аргументира се Стоянова.   Тя подчерта, че дълг не се управлява с кухи фрази и лозунги. „Не се управлява със страховити лъжи пред медиите, нито с неоснователни критики, чрез които се нагнетява несигурност и страх от хората”, заяви Стоянова и се обърна към опозицията да справ манипулациите. „От години се бяхте заели със задачата да внушите трайно на обществото, че дългът на страната ни расте, но след вчерашния ден, мисля че трябва да замълчите. Опорната точка на БСП се спука”,  коментира тя и обясни, че митът на БСП за държавния ни дълг се развенчал.\n\n\n                    ", "date": "2018.04.25", "title": "ГЕРБ към БСП: Време е да замълчите"}
{"url": "http://www.monitor.bg/a/view/41514-%D0%A1%D1%82%D0%BE%D0%BB%D0%B8%D1%87%D0%BD%D0%B0%D1%82%D0%B0-%D0%A2%D0%BE%D0%BF%D0%BB%D0%BE%D1%84%D0%B8%D0%BA%D0%B0%D1%86%D0%B8%D1%8F-%D0%BF%D1%83%D1%81%D0%BD%D0%B0-%D1%84%D0%BE%D1%80%D0%BC%D1%83%D0%BB%D0%B0%D1%82%D0%B0-%D0%B7%D0%B0-%D1%81%D0%BC%D0%B5%D1%82%D0%BA%D0%B8%D1%82%D0%B5/", "text": "\n                    \nСметките за отопление и топла вода са изготвени коректно и съобразно изискванията на Наредбата за топлоснабдяване, съобщиха от пресцентъра на \"Топлофикация София\" ЕАД ден след като стана ясно, че сметките за март са надути двойно.\n\nПотребителите могат да се ориентират в месечната си сметка, като извършат последователно следните изчисления:\n\n, посочиха от дружеството. От там обясниха и как се определя корекционния коефициент, с който се коригират сметките за м. март 2018г. във всяка отделна сграда: \n\nЗа база се приема реалната консумация във всеки отделен имот за предходния отоплителен сезон, отразена в изравнителната сметка. Всеки клиент може да открие останалите необходими данни, които да приложи във формулата, в информационната част на месечното съобщение към фактурата си.\n\nОт „Топлофикация София“ ЕАД напомниха на клиентите си, че е отговори на въпроси за начина на формиране на сметки клиентите могат да получат по всички канали за комуникация – на телефон 0700 11 111, в клиентските центрове, на e-mail: inf_r@ toplo.bg или info_r@toplo.bg, в чат платформата на сайта www.toplo.bg във Фейсбук страницата на дружеството.\n\n                    ", "date": "2018.04.25", "title": "Столичната „Топлофикация “ пусна формулата за сметките "}
{"url": "http://www.monitor.bg/a/view/63339-%D0%A6%D0%B0%D1%86%D0%B0%D1%80%D0%BE%D0%B2-%D0%9B%D0%B8%D0%BF%D1%81%D0%B2%D0%B0%D1%82-%D0%BF%D1%80%D0%B5%D0%B4%D0%BF%D0%BE%D1%81%D1%82%D0%B0%D0%B2%D0%BA%D0%B8-%D0%B7%D0%B0-%D0%B0%D1%80%D0%B5%D1%81%D1%82%D0%B0-%D0%BD%D0%B0-%D0%96%D0%B5%D0%BB%D1%8F%D0%B7-%D0%90%D0%BD%D0%B4%D1%80%D0%B5%D0%B5%D0%B2/", "text": "\n                    \nНяма предпоставки за екстрадиране в САЩ на Желяз Андреев, обвинен заедно с още 4-ма българи за незаконна търговия със Сирия. Това съобщи главният прокурор Сотир Цацаров след среща с премиера Бойко Борисов в Министерския съвет, в която са взели участие и правосъдния министър Цецка Цачева и американския посланик. \n\nЦацаров заяви, че се провеждат консултации с американската страна и на този етап не се касае за неотложен случай и задържане на лицата. Той уточни, че е посигнат консенсус съгласно чл. 20 по Договора за екстрадиция и първият резултат е налице. “При определен срок ще последват искания за екстрадиция по същество с придружаващи документи, които към този момент не са ни предоставени. Юридическите съображения са свързани с това са, че не са налице всички предпоставки за екстрадиция на лицата. Липсва заповед за наказуемост за извършено деяние. Ясно сме посочили, че тези хипотези не са налице. От страна на посланика на САЩ е налице разбиране към проблема“, заяви обвинител номер едно.\n\nОт своя страна Цачева заяви, че на 22 и 23 май в рамките на председателството, ще се проведе среща между ЕС и САЩ. Тя обяви, че се очаква да пристигне главният прокурор на Америка, както и вътрешните и правосъдните министри на страните членки.\n\n                    ", "date": "2018.04.25", "title": " Цацаров: Липсват предпоставки за ареста на Желяз Андреев"}
{"url": "http://www.monitor.bg/a/view/46146-%D0%91%D0%BE%D1%80%D0%B8%D1%81%D0%BE%D0%B2-%D0%91%D1%8A%D0%BB%D0%B3%D0%B0%D1%80%D0%B8%D1%8F-%D0%B5-%D1%82%D1%80%D0%B5%D1%82%D0%B0-%D0%B2-%D0%95%D0%B2%D1%80%D0%BE%D0%BF%D0%B0-%D0%BF%D0%BE-%D0%BD%D0%B0%D0%B9%D0%BD%D0%B8%D1%81%D1%8A%D0%BA-%D0%B2%D1%8A%D0%BD%D1%88%D0%B5%D0%BD-%D0%B4%D1%8A%D0%BB%D0%B3/", "text": "\n                    \n\nЗа една година България е свила външния си дълг с 2,3 млрд. лв. Това съобщи премиерът Бойко Борисов в началото на правителствено заседание. Така страната ни се нарежда трета в класацията с най-нисък външен дълг в Европа след Естония и Люксембург. Борисов се позова на доклад на Евростат, в който се посочва, че страната ни е свила дълга си от 29 на 25,4%. \"Първо искам да ви благодаря, защото преди година слушахме как сме задължили държавата, как външният дълг расте, как поколения наред ще плащат“, обърна се министър-председателят към министрите. Той посочи, че Люксембург има към 23%, но по думите му с това темпо, с което работи правителството, до края на годината ще го свалим до 20%, така че ще излезем втори. „Сиреч, поколенията в България и сега са в тройката на отличниците по нисък външен дълг в Европа\", заяви Борисов. Премиерът посъветва финансовият министър Владислав Горанов, когато го питат какво е свършили правителството за една година управление, да посочва, че външния дълг е намалял с 2,3 млрд. лв. Междувременно в Народното събрание шефът на бюджетната комисия Менда Стоянова коментира, че“ провежданата от правителството разумна фискална политика поставя България на едно от челните места на Евросъюза по нисък размер на консолидирания дълг държавно управление“. По думите й задлъжнялостта няма да се увеличава и припомни, че правителството не е изтеглило 16 млрд. лв нов дълг, а от бюджетните излишъци миналата година е направило погасителни вноски по петгодишните еврооблигации, с което нивото на дълга е намаляло. Стоянова също направи прогноза, че дълга ще се свие още повече.\n\n\n                    ", "date": "2018.04.25", "title": "Стопихме външния дълг с 2,3 млрд. лв (ОБНОВЕНА)"}
{"url": "http://www.monitor.bg/a/view/38954-8-%D1%81%D1%82%D0%B0%D1%80%D0%BE%D0%B7%D0%B0%D0%B3%D0%BE%D1%80%D1%86%D0%B8-%D0%B0%D1%82%D0%B0%D0%BA%D1%83%D0%B2%D0%B0%D1%82-%D0%B4%D0%B0%D1%80%D0%B5%D0%BD%D0%B8%D0%B5-%D0%B7%D0%B0-%D1%86%D1%8A%D1%80%D0%BA%D0%B2%D0%B0%D1%82%D0%B0/", "text": "\n                    \nОсем жители на Стара Загора атакуват в административния съд решение на местния парламент на Българската православна църква да бъде дарен бивш ресторант на върха на култовия за Града на липите парк Аязмото. Делото е насрочено за 8 май, а според жалбоподателите дарението било направено в нарушение на закона. Те не възразяват срещу получателя на дарението – Светата старозагорска митрополия, а срещу липсата на достатъчно яснота и погазване на законовите текстове около оформянето на самото решение.\n\nОбектът, някогашен ресторант на \"Балкантурист\", е изграден през 70-те години на миналия ХХ век, като е използван проект на известния арх. Иван Попов, който е спечелил второто място за български павилион на международното изложение в Осака „Експо 1970“. В самия край на ХХ в. е приватизиран по линия на т.нар. РМД-та, след което е препродаден на бизнесмена Стойчо Кълвачев, който реши да изгради на негово място фирмена резиденция. След обществено негодувание и заплаха от тогавашния митрополит Галактион да анатемоса бизнесмена строителството през 2002 г. беше спряно. През 2013 година община Стара Загора закупи имота като заплати на продаващата го заради задължения на Кълвачев банка Креди Агрикол 285 000 лв. В края на м.г.новият старозагорски митрополит Киприан поиска полуразрушеният ресторант да бъде дарен с намерението там да бъде изграден музей на предшествениците му.\n\nРешението на местните съветници беше взето в края на януари т.г.като беше направена уговорка в бъдещия митрополитски музей да има и кът за паркостроителството.\n\nМесец по-късно епархийският съвет промени намерението си и обяви , че на върха на Аязмото ще има не музей, а Център за православното историческо наследство. Във вторник стана ясно, че вече има изработен и приет от настоятелството проект за сградата, който предстои да бъде внесен в общинската администрация. По думите на митрополит Киприан проектът на арх. Петър Влахов е съхранил пропорциите и външния вид на някогашния култов за две поколения старозагорци ресторант. Внасянето щяло да стане до край на седмицата.\n\nСпоред запознати атакуването на дарението пред административния съд е в резултат на бурната дискусия в социалните мрежи, където мнозина изразиха несъгласието си с начина, по който старейшините са решили за дарителския акт.\n\nНякогашният ресторант е в руини, според експерти при започналите някога ремонтни дейности имало нанесени непоправими щети на конструкцията. На този етап няма яснота с какви средства митрополията ще започне изграждането, според митрополит Киприан това щяло да стане с дарения от спомоществователи.\n\nМеждувременно на територията на парк „Митрополит Методи Кусев“ , който е обявен за паметник на ландшафтното изкуство се реализира проект за реновирането му на стойност над 15 млн лв по оперативна програма „Региони в растеж 2014-2020 година. Проектът трябва да приключи в края на лятото, но старозагорци са скептици, че крайният срок ще бъде спазен.\n\n                    ", "date": "2018.04.25", "title": "8 старозагорци атакуват дарение за църквата"}
{"url": "http://www.monitor.bg/a/view/993-%D0%9F%D1%80%D0%B5%D0%BC%D0%B5%D0%BD%D0%B8%D1%85%D0%B0-%D0%B7%D0%B0-%D0%B1%D0%B0%D0%BB%D0%B0-%D0%B0%D0%B1%D0%B8%D1%82%D1%83%D1%80%D0%B8%D0%B5%D0%BD%D1%82%D0%B0-%D0%BE%D1%81%D1%82%D0%B0%D0%BD%D0%B0%D0%BB-%D0%B1%D0%B5%D0%B7-%D0%B4%D0%BE%D0%BC-%D0%BD%D0%B0-%D0%A6%D0%B2%D0%B5%D1%82%D0%BD%D0%B8%D1%86%D0%B0/", "text": " Нужни са още около 700 лева за нова къща на семейството му\n                    \nАбитуриентът Тихомир Трайков от мездренското село Елисейна вече е пременен за бала. Пожарът, който унищожи фамилния му дом на Цветница, изпепели и парите за официалния тоалет, които младежът си изработил на строителен обект в Своге.\n\nОт плевенски завод за облекло и верига магазини за обувки спазиха обещанието си след пожара и поканиха зрелостника сам да си избере костюм, риза, вратовръзка и обувки, с които да отиде на бала, който ще е на 29 май във Враца. \n\nОбщина Мездра и Националното сдружение на сираците в България се обединиха в подкрепа на Тихомир и майка му Росица. С техника на общинското предприятие „Чистота“ е разчистен терена на изгорялата къща. Разкрита е банкова сметка  за събиране на дарения. Оказано е съдействие на семейството за изготвяне на нови лични документи и съставяне на предварителен договор за покупко-продажба на къща, която се намира с в близост до руините на изгорелия им дом. Благодарене на собственичката й Таня Стоянова от 18 април майката и момчето живеят в новия си дом, въпреки, че все още не са събрани необходимите 4000 лв. за купуването му.\n\nКъм момента по сметката на Община Мездра с титуляр Росица Стоянова са събрани 3432. 67  лв. За да придобият къщата, са необходими  още 567.33 лв. и пари за плащане на задължителните такси по прехвърлянето.\n\nЖелаещите да дарят средства на семейството, могат да го направят по сметката на Община Мездра,\n\nбанка „ДСК“-клон Мездра.\n\nIBAN: BG95STSA93008425414500\n\nBIC STSABGSF\n\nКод за вид плащане- 445100\n\nНеобходимо е в основанието за плащане да бъде указано, че е дарение за Росица Борисова Стоянова.\n\nДруги видове дарения се приемат в Общинския център за социални услуги и дейности /ул. \"Ив. Вазов\" № 2/ от социалния работник Кънчо Даниелов Цаков. Телефонът за контакт с него е 0883 323 683.\n\nРосица и Тихомир изказват благодарност към всички добри хора, отделили от личните си средства, за да им помогнат. Майката и бъдещият абитуриент уверяват дарителите, че всички финансови постъпления ще бъдат вложени единствено и само в покупко-продажбата на къщата.\n\n                    ", "date": "2018.04.25", "title": " Премениха за бала абитуриента, останал без дом на Цветница"}
{"url": "http://www.monitor.bg/a/view/29909-%D0%A2%D1%83%D1%80%D0%B8%D0%B7%D1%8A%D0%BC-%D0%B8-%D1%82%D1%80%D0%B0%D0%BD%D1%81%D0%BF%D0%BE%D1%80%D1%82-%D0%BE%D1%81%D0%B8%D0%B3%D1%83%D1%80%D1%8F%D0%B2%D0%B0%D1%82-%D0%BD%D0%B0%D0%B9%D0%BC%D0%BD%D0%BE%D0%B3%D0%BE-%D1%80%D0%B0%D0%B1%D0%BE%D1%82%D0%B0-%D0%B2%D1%8A%D0%B2-%D0%92%D0%B0%D1%80%D0%BD%D0%B0/", "text": "\n                    \nТуризъм и транспорт осигуряват най-много работа във Варна, показват данните от Бюрото по труда в морския град. Най-много от заявените само през март работни позиции, са от сферата на хотелиерството и ресторантьорството (1901). Следват транспорт (221), преработващата промишленост (200), търговия (183), селско стопанство (63). На работа в област Варна през първото тримесечие на 2018 година са постъпили 3 489 безработни, с 254 повече за същия период на миналата година. Само през месец март т. г. на работа са устроени 1 414 безработни лица. Значителен е делът на реализираните на първичния трудов пазар – 92% от общия брой започнали работа лица. В трудова заетост са устроени 224 младежи на възраст до 29 години, както и 57 продължително безработни лица (с над 1 година от регистрацията им в Бюрата по труда). През март 2018 г. в областта са заявени 2 057 работни места, като на първичния трудоя пазар са обявени 1 970 места. Близо 900 от тях са обявени на проведените трудови борси в Провадия, Долни чифлик и Варна. 87 работни места са обявени по програмите за заетост и схемите на ОП „Развитие на човешките ресурси”.\n\n                    ", "date": "2018.04.25", "title": "Туризъм и транспорт осигуряват най-много работа във Варна"}
{"url": "http://www.monitor.bg/a/view/75654-%D0%93%D0%95%D0%A0%D0%91-%D0%B8-%D0%91%D0%A1%D0%9F-%D0%B2-%D1%81%D0%BF%D0%BE%D1%80-%D0%B7%D0%B0-%D0%BC%D0%BB%D0%B0%D0%B4%D0%B5%D0%B6%D0%BA%D0%B8%D1%8F-%D1%84%D0%BE%D1%80%D1%83%D0%BC-%D0%B2-%D0%A1%D0%BE%D1%84%D0%B8%D1%8F/", "text": "\n                    \n ГЕРБ и БСП влязоха отново в задочен спор относно европейската младежка конференция, която се проведе миналата седмица в София.\n\nПреди дни в статия в “Euroactiv” шефът на Еропейския младежки форум (ЕМФ) Луис Алварадо определи срещата като пълен провал, тъй като на нея не е имало достатъчно младежи, но за сметка на това режисирани аплодисменти за премиера Бойко Борисов, а на вечерната сбирка имало безплатен алкохол и полуголи танцьорки.\n\nТака в декларация от името на БСП Весела Лечева обвини правителството в провал. По думите й това било петно върху цяла България. „В България си познаваме министрите. Знаем колко народни средства се харчат за организиране на аплодисменти, за усмихнати снимки, за медийни ефекти. Знаем и стила на премиера, който съветва младите хора да станат овчари, когато се дискутира безработицата, или да садят картофи, когато става дума за препитание. На тази злополучна конференция министър-председателят посъветва младите хора в Европа да се размножават”, каза Лечева. По думите й опростачването на политиката е една от причините всяка година младите да напускат страната. „Те искат диалог , а вие им отговаряте с фрази от чалготеки”, каза тя. Лечева поиска извинение към младежите от страна на министрите Лиляна Павлова и Красен Кралев, които по думите й нямало да си попадат оставките, въпреки че такава е европейската практика при такъв организационен гаф и провал.\n\nВ отговор пък от ГЕРБ обвиниха социалистите в спекулации. По думите на лидера на младежката организация на ГЕРБ и зам.-външен министър Георг Георгиев, младежкият форум е бил въвлечен в капана на БСП. Според него хората, които най-много критикуват, са тясно и партийно ангажирани със социалистите. Става дума за Мина Кутева и Лилия Еленкова. Първата освен член на тясното ръководство на Националния младежки форум (НМФ), е и дъщеря на депутата от левицата Антон Кутев. Еленкова пък е бивш шеф на НМФ, но и сестра на друг депутат от БСП – Станислав Владимиров. По думите на зам.-министъра критиките на Европейския младежки форум и на младежкото БСП съмнително си приличат. \"Европредседателството е успех на правителството и в БСП не могат да го понесат\", твърдят младежите от ГЕРБ и допълниха – “БСП ги боли, защото конференцията бе успешна“.\n\n                    ", "date": "2018.04.25", "title": "ГЕРБ и БСП в спор за младежкия форум в София"}
{"url": "http://www.monitor.bg/a/view/2420-%D0%A1%D0%BB%D1%83%D0%B6%D0%B5%D0%B1%D0%BD%D0%B8%D1%82%D0%B5-%D0%B1%D0%B5%D0%BB%D0%B5%D0%B6%D0%BA%D0%B8-%D0%B7%D0%B0-%D0%B4%D0%BE%D1%85%D0%BE%D0%B4%D0%B8%D1%82%D0%B5-%D0%B2%D0%B5%D1%87%D0%B5-%D0%BF%D0%BE-%D1%81%D0%BB%D1%83%D0%B6%D0%B5%D0%B1%D0%B5%D0%BD-%D0%BF%D1%8A%D1%82/", "text": "\n                    \n\nСлужебните бележки за получени доходи, нужни при отпускане на социални помощи, вече ще се получават по служебен път. „Предприемаме действия съвместно с НАП услугите, при които се изисква доходен тест, съответно бележка за доходите да се извършва по служебен път, а не заявителя да я взема от работодателя“, обясни социалният министър Бисер Петков след заседанието на Министерски съвет.\n\nСега подоходен критерий има за получаване на детски надбавки и енергийни помощи. Това означава, че всички семейства, които кандидатстват за този вид подпомагане трябва да подават справки за доходите, с които разполагат. Министър Петков заяви, че се предвиждат още мерки за облекчаване на административното обслужване за хората, които използват услуги на Агенция за социално подпомагане (АСП). Сега хората с увреждания, които кандидатстват за интеграционни добавки, трябва да представят хартиено копие от решението на ТЕЛК или НЕЛК. „Предвижда се да бъде осигурен достъп до регистъра на НЕЛК, в който са регистрирани всички ТЕЛК-ови решения, издадени след 2014 г.“. Това трябва да стане в рамките на един месец“, обясни още социалният министър. Инвалидите, които кандидатстват за безплатна винетка също ще бъдат облекчени. Те вече няма да носят копие от „Гражданска отговорност“, защото социалните ще го вземат по служебен път.\n\n\n                    ", "date": "2018.04.25", "title": "Бележките за доходите вече по служебен път  "}
{"url": "http://www.monitor.bg/a/view/11789-%D0%94%D0%B5%D1%86%D0%B0-%D0%BE%D1%82-%D0%B7%D0%B0%D0%B1%D0%B0%D0%B2%D0%B0%D1%87%D0%BD%D0%B8%D1%86%D0%B0-%D1%81-%D0%B1%D0%BB%D0%B0%D0%B3%D0%BE%D1%82%D0%B2%D0%BE%D1%80%D0%B8%D1%82%D0%B5%D0%BB%D0%B5%D0%BD-%D0%BA%D0%BE%D0%BD%D1%86%D0%B5%D1%80%D1%82-%D0%B7%D0%B0-3%D0%B3%D0%BE%D0%B4%D0%B8%D1%88%D0%BD%D0%BE-%D1%81%D0%BB%D1%8F%D0%BF%D0%BE-%D0%BC%D0%BE%D0%BC%D0%B8%D1%87%D0%B5%D0%BD%D1%86%D0%B5/", "text": "\n                    \nМалчугани с големи сърца от пловдивската детска градина „Дъга” изнесоха благотворителен концерт в помощ на своя връстничка. 3-годишната Лилия Козарева не вижда и е с тежката диагноза „ретинопатия на недоносеното”. Нейните малки приятелчета от „Дъга” бяха инициатори на благородната инициатива под наслов „Доброто продължава”. Концертът им бе на 24 април в Гранд хотел „Пловдив” и събра стотици деца, родители, учители и представители на институциите, съобщи кметът на район „Северен” Ральо Ралев. В полза на лечението на момиченцето и за да насърчат семейството, че има зад гърба си многобройни поддръжници, развълнуваните гости партнираха на малките артисти от „Дъга”, които изнесоха незабравим благотворителен концерт. „Когато човек отвори сърцето си за доброто, го озаряват надеждата, обичта и свързаността с другите хора”, каза в началото на концерта директорът на ДГ „Дъга” Д. Симеонова.\n\nДо момента кампанията за малката Лилия е събрала над 16 000 лв. и ще продължи до края на месец май.\n\nБанковата сметка е с IBAN: BG58UNCR 7000 1523 1718 87. \n\n\n\n \n\n\n \n                    ", "date": "2018.04.25", "title": "Деца от забавачница с благотворителен концерт за 3-годишно сляпо момиченце"}
{"url": "http://www.monitor.bg/a/view/68756-4%D1%87%D0%B0%D1%81%D0%BE%D0%B2%D0%B8-%D1%82%D1%80%D1%83%D0%B4%D0%BE%D0%B2%D0%B8-%D0%B4%D0%BE%D0%B3%D0%BE%D0%B2%D0%BE%D1%80%D0%B8-%D0%B7%D0%B0-%D1%81%D0%B5%D0%B7%D0%BE%D0%BD%D0%BD%D0%B8%D1%82%D0%B5-%D1%80%D0%B0%D0%B1%D0%BE%D1%82%D0%BD%D0%B8%D1%86%D0%B8/", "text": "\n                    \nЕднодневните договори за сезонните работници вече ще могат да бъдат и 4-часови, а не само 8-часови. Това предвиждат промени в Кодекса на труда, които бяха гласувани на първо четене от парламента. Поправките бяха подкрепени с 90 гласа „за”, само 7 от депутатите бяха „против”,  а други 46 се „въздържаха”. Целта е да се осигури гъвкавост при прилагането на трудовите договори за краткотрайна сезонна селскостопанска работа и по-коректно да се изчисляват дължимите възнаграждения и осигурителни вноски. При този тип договори не се признава трудов стаж, но се трупа осигурителен стаж, а работодателят плаща здравни и социални осигуровки.\n\nБСП и ДПС се обявиха против промените, като според социалистът Георги Гьоков разпоредбата за еднодневните договори не се нуждае от поправки, а от отмяна.\n\nНа свой ред Светлана Ангелова от ГЕРБ обясни, че промените са внесени по настояване на земеделските стопани и даде пример със розобера и беридбата на лавандула. Хасан Адемов от ДПС пък изтъкна, че докато измененията влязат в сила, розоберът ще е свършил,  а този проект няма да свърши никаква работа.\n\nНаред с 4-часовите договори в закона се предлагат и промени относно извънредния труд на служителите на МВР, които са със статут по Закона за държавния служител или Кодекса на труда. Предлага се да се разшири кръга от лица и те да имат право на заплащане за извънреден труд, когато става дума зa paбoтa, cвъpзaнa c пpoвeждaнeтo нa избopи, изгoтвянeтo нa eĸcпepтизи и пcиxoлoгичecĸo пoдпoмaгaнe пpи oпepaтивнo – издиpвaтeлни дeйнocти и oвлaдявaнe нa ĸpитични cитyaции.\n\nСоциалистът Красимир Янков пък обвини управляващите, че така хаосът в МВР ще продължи. По думите му допустимият извънреден труд на служителите на МВР, чийто статут е уреден по Кодекса на труда, ще е 150 часа годишно, а на тези по специалния закон - по 280 часа годишно. „Нали работят в екип”, попита риторично той и допълни – „Не чувате исканията на служителите на МВР за по-високо заплащане и уважение, а фалшиво декларирате, че сте чули необходимостта от регламентиране на положения извънреден труд”.\n\nШефът на правната комисия Данаил Кирилов обясни, че всички промени в КТ са в полза на служителите в МВР и на селскостопанските работници. По-добре да имаш договор за четири часа, отколкото да нямаш никакъв, по-добре да имаш някакви осигурителни права, отколкото да нямаш никакви, коментира той. Според него единственото, което трябва да се прецизира, е да не може да се злоупотребява с еднодневните трудови договори. По думите му по време на избори се работи денонощно и това важи за цялата администрация.\n\nПатриотът Павел Шопов пък коментира, че между първо и второ четене може да се направят „тънки настройки”.\n\n                    ", "date": "2018.04.25", "title": "4-часови трудови договори за сезонните работници"}
{"url": "http://www.monitor.bg/a/view/51516-%D0%9A%D0%B0%D0%B1%D0%B8%D0%BD%D0%B5%D1%82%D1%8A%D1%82-%D0%BE%D0%B4%D0%BE%D0%B1%D1%80%D0%B8-%D0%BD%D0%BE%D0%B2%D0%B8%D1%82%D0%B5-%D1%81%D1%82%D1%83%D0%B4%D0%B5%D0%BD%D1%82%D1%81%D0%BA%D0%B8-%D1%82%D0%B0%D0%BA%D1%81%D0%B8-%D0%A1%D0%9F%D0%98%D0%A1%D0%AA%D0%9A/", "text": "\n                    \n\nПравителството утвърди таксите за кандидатстване и обучение в държавните висши училища за учебната 2018/2019 година. Те са определени въз основа на предложенията на академичните ръководства на висшите училища.\n\nНамаление на такси за студенти се регистрира единствено при СУ „Св. Климент Охридски“. Те са с най-големи стойности при специалностите от професионално направление „Физически науки“ и за специалността „Ядрена химия“. В редовна форма на обучение годишните такси са 200 лв. (при 750 лв. за настоящата учебна година), а в задочна форма на обучение са 100 лева (при 300 лева за тази година).\n\nСУ „Св. Кл. Охридски“ обаче увеличава таксите за новоприети студенти \n\nв професионалните направления „Администрация и управление“, „Право“, „Психология“, и „Филология“. Увеличението за редовната форма на обучение е в границите 40-61 лв., а за задочна форма – 100-160 лв. Единствено в професионално направление „Социални дейности“ се отчита по-голямо увеличение в задочната форма – 300 лв.\n\n – Университет „Проф. д-р Асен Златаров“ – Бургас, ШУ „Епископ Константин Преславски“, ТУ – София, ТУ – Варна, УАСГ – София, МГУ – София, ЛТУ – София, МУ – София, МУ – Варна, УНСС, Икономически университет – Варна, НМА „Проф. Панчо Владигеров“, НАТФИЗ „Кр. Сарафов“, АМТИ – Пловдив, НСА, ВСУ “Л. Каравелов” и УниБИТ.\n\nВ 16 висши училища се увеличават таксите за обучение\n\nв някои професионални направления средно с 11,7 на сто.\n\nВ ПУ „Паисий Хилендарски“ се увеличават таксите с по 40 лв. във всички професионални направления, с изключение на тези в „Администрация и управление“, „Туризъм“, „Икономика“ и направленията от природните науки, математика и информатика, както и техническите науки. Във ВТУ “Св. Св. Кирил и Методий” увеличението е с 50 лв. само за новоприети студенти в професионално направление „Педагогика“ – редовна и задочна форма. В техническите университети увеличение има в Габрово – от 100 лв. до 240 лв. в редовна форма и до 30 лв. в задочна форма, а студентите в ХТМУ – София, ще плащат 50 лв. повече във всички професионални направления.\n\nВ медицинските университети повишение на таксите има в Пловдив и в Плевен \n\nЗа първия университет таксите се повишават с 250 лв. в направленията „Медицина“, „Фармация“ и „Стоматология“ – за І курс редовна форма на обучение. При втория университет се наблюдава увеличение от 50 лв. до 100 лв. в различните професионални направления.\n\nОт 6% до 8% е увеличението на таксите за всички специалности в РУ „Ангел Кънчев“, с изключение на тези от социалните, стопански и правни науки. Увеличението в ЮЗУ „Неофит Рилски“ е от 11 до 24 процента.\n\nПри сравнителния анализ на досегашните такси и предложенията на висшите училища за новата учебна година е установено, че при девет държавни висши училища размерът на таксите за обучение на докторанти се увеличава средно с 13,1% (от 20 лв. до 300 лева). При 24 държавни висши училища и БАН няма промяна в размера на таксите за обучение на докторантите.\n\n\n                    ", "date": "2018.04.25", "title": "Кабинетът одобри новите студентски такси (ВИЖТЕ ПРОМЕНИТЕ)"}
{"url": "http://www.monitor.bg/a/view/31530-%D0%98%D0%BD%D0%B2%D0%B5%D1%81%D1%82%D0%B8%D1%80%D0%B0%D1%82-23-%D0%BC%D0%BB%D0%BD-%D0%B2-%D1%81%D1%82%D0%B0%D1%80%D0%BE-%D0%A2%D1%8A%D1%80%D0%BD%D0%BE%D0%B2%D0%BE/", "text": "\n                    \nНад 2,3 млн. лв. ще бъдат вложени в обновяване на инфраструктура и облагородяването на старинния великотърновски квартал „Варуша“. Средствата са привлечени с мащабния проект на Община Велико Търново за градска среда, финансиран по оперативна програма „Региони в растеж“.Дейностите предвиждат обновяване на улични настилки, пешеходни алеи, монтиране на енергоспестяващо улично осветление, озеленяване и облагородяване, поставяне на указателни табели, пейки, кошчета за смет. Зам. кметът проф. Георги Камарашев коментира, че с проекта за градска среда Община Велико Търново цели да обнови една от най-красивите части на града, като същевременно бъде запазен старинният и автентичен вид на вековните улички. Така кварталът ще стане по-добър за живеене и по-атрактивен за гостите на Старата столица. Старите 60-годишни тръби, ще бъдат сменени с нови, чиято гаранция е половин век. Там, където се установят проблеми с канализацията, и тези съоръжения ще бъдат сменени с нови. Сигурно някои политици ще се опитват да ви плашат и да създават напрежение, говорейки колко „страшно“ е да се сменят старите, изгнили тръби с нови. Монтирането на новите водопроводи се извършва при троен контрол, правят се проби на водата и дезинфекция“, обясни проф. Камарашев.\n\nПроектът „Съхранена и автентична, привлекателна градска среда на Велико Търново“ е на обща стойност от 11 млн лв. По него е предвидено обновяването на 38 улици и площади в старата градска част, а за своевременната реализация на строителството обектите бяха разделени в няколко обособени позиции. Близо 9 млн. лв. ще достигне инвестицията в Старо Търново, а още 2 млн. лв ще бъдат вложени в инфраструктурата, озеленяването и облагородяването на квартал „Чолаковци“. Очаква се всички строителни дейности да приключат до края на годината.\n\n                    ", "date": "2018.04.25", "title": "Инвестират 2,3 млн. в старо Търново"}
{"url": "http://www.monitor.bg/a/view/5909-%D0%A1%D0%BF%D0%B5%D1%88%D0%BD%D0%BE-%D1%80%D0%B5%D0%BC%D0%BE%D0%BD%D1%82%D0%B8%D1%80%D0%B0%D1%82-%D0%BF%D0%BB%D0%BE%D1%87%D0%BA%D0%B8%D1%82%D0%B5-%D0%BF%D1%80%D0%B5%D0%B4-%D0%9D%D0%94%D0%9A/", "text": "\n                    \nСпешно се ремонтира настилката пред конгресния център на НДК, която беше ремонтирана само преди няколко месеца заради европредседателството. Част от плочките се надигнаха, а други се напукаха, съобщи бТВ.\n\nЗоната, в която се намират надигнатите плочки, вече е заградена и там започна ремонт. Напуканите ще бъдат подменени и ще бъдат сложени допълнителни фуги, за да обират вибрациите. Според строителя именно те са причината за надигането, тъй като там е транспортният тунел.\n\nОт фирмата изпълнител са категорични, че ремонтът е качествен. „Тези деформации и надигането на плочките не са следствие на ремонтната дейност”, посочи инж. Йордан Траханов, представител на фирмата.\n\n„Към момента само на това място се получават тези проблеми. Експертите ни имат вече становище и се надяваме на друго място на площада да не се появят такива дефекти”,  коментира арх. Димитър Данчев, директор „Зелена система” в Столична община.\n\nЦелият ремонт на НДК е в гаранция през следващите 5 години и всеки дефект ще бъде отстранен за сметка на изпълнителя.\n\n                    ", "date": "2018.04.25", "title": "Спешно ремонтират плочките пред НДК"}
{"url": "http://www.monitor.bg/a/view/21238-%D0%9E%D1%89%D0%B5-849-%D1%80%D0%BE%D0%B4%D0%B8%D1%82%D0%B5%D0%BB%D0%B8-%D0%BF%D0%BE%D0%B8%D1%81%D0%BA%D0%B0%D1%85%D0%B0-%D0%B4%D1%8A%D1%80%D0%B6%D0%B0%D0%B2%D0%BD%D0%B0-%D0%B1%D0%B0%D0%B2%D0%B0%D1%87%D0%BA%D0%B0/", "text": "\n                    \nОще 849 родители поискаха са поискали да наемат „държавна“ бавачка, чиято заплата се покрива от Оперативна програма „Развитие на човешките ресурси“. Това показват данни на Агенция по заетостта (АЗ). Това е вторият етап на кандидатстване по схемата „Родители в заетост“, който продължи от 26-ти март до 20-ти април. В първия етап над 2000 семейства поискаха безплатна детегледачка, като само 442 от тях получиха такава. „Държавна“ бавачка ще се предоставя на родителите, чиито деца не са били приети в ясла или градина. За тях социалното министерство ще осигури по 460 лв. за 8-часов работен ден на детегледачките за период от 18 месеца. В случай че родителите изберат по-скъпа бавачка, то те ще трябва да доплатят разликата. Приоритет на държавата ще бъдат самотните родителите и семействата на деца с увреждания. За детегледачка по схемата „Родители в заетост“ могат да кандидатстват и безработни майки. Семействата сами ще избират детегледачките след лична среща с всеки един кандидат. Желаещите да бъдат детегледачки пък трябва да са регистрирани в бюрото по труда, като няма изискване за квалификацията и опит на подобна позиция. За почасови грижи за хлапетата могат да бъдат наети и пенсионираните баби и дядовци на останалите извън детски заведения, при условие че са регистрирани като безработни.\n\n                    ", "date": "2018.04.25", "title": "Още 849 родители поискаха  „държавна“ бавачка "}
{"url": "http://www.monitor.bg/a/view/39685-%D0%A6%D0%B2%D0%B5%D1%82%D0%B0%D0%BD%D0%BE%D0%B2-%D0%A1%D0%B8%D0%B4%D0%B5%D1%80%D0%BE%D0%B2-%D0%BD%D0%B5-%D0%B5-%D0%B8%D0%B7%D1%80%D0%B0%D0%B7%D0%B8%D1%82%D0%B5%D0%BB-%D0%BD%D0%B0-%D0%B2%D1%8A%D0%BD%D1%88%D0%BD%D0%B0%D1%82%D0%B0-%D0%BD%D0%B8-%D0%BF%D0%BE%D0%BB%D0%B8%D1%82%D0%B8%D0%BA%D0%B0/", "text": "Събират до дни коалиционния съвет заради Сидеров и Крим\n                    \nВолен Сидеров не е изразител на външната политика на правителството. Това заяви шефът на ПГ на ГЕРБ Цветан Цветанов в кулоарите на парламента, а повод бе посещението на лидера на „Атака” в Крим и изказванията му, че Крим не е анексиран от Русия. Цветанов обясни, че следващите дни ще се събере председателския съвет на коалицията, на която да обсъдят темата със Сидеров, но законопроекти от управленската им програма.\n\n„Не приемаме посещението за нормално и аз съм изразил позицията си. В тази посока се разграничаваме от позицията, която беше заявена от Волен Сидеров. Той не е изразител на външната политика на правителството”, обясни Цветанов. Поставил въпроса и преди ден, когато разговарял с колегите от Обединените патриоти. Там той обясни, че това не било добре за държавата, а те отвърнали, че посещението в Крим било лично и са имали срещи с българската общност.\n\nСпоред Цветанов обаче няма заплаха за целостта на коалицията, въпреки различията по някои въпроси. Той припомни, че имат коалиционното споразумение и управленска програма, която е съгласувана. Подобни детайли в тях нямало, но за сметка на това включвали ясни сигнали, че евоориентацията на страната е без алтернатива.\n\nПо думите му Сидеров не иска България да напусне ЕС и НАТО, тъй като той многократно го е заявявал. Те според Цветанов са без алтернатива за страната ни.\n\nЦветанов отрече Сидеров да е имал роля с изработването на позицията ни по случая „Скрипaл” и решението да не гоним руски дипломати. Той поясни, че депутатите нямат право да са част от Съвета за сигурност към МС, който обсъждал въпроса.\n\n„Сидеров не е изразител на външната политика на кабинета, докато Румен Радев е президент и участва в много международни форуми”, каза още Цветанов. Той отрече твърденията, че ГЕРБ се опитват да сложат „черен печат” върху Радев заради възможността от негов бъдещ политически проект.\n\nБългария ще подкрепя солидарно решенията на ЕС, каза той относно санкциите на Русия, които обаче Сидеров иска да отпаднат.\n\n                    ", "date": "2018.04.25", "title": "Цветанов: Сидеров не е изразител на външната ни политика"}
{"url": "http://www.monitor.bg/a/view/1097-%D0%97%D0%B0%D0%B1%D0%B0%D0%B2%D0%B5%D0%BD%D0%B8-%D0%B7%D0%B0%D0%BF%D0%BB%D0%B0%D1%82%D0%B8-%D0%B7%D0%B0-%D0%BD%D0%B0%D0%B4-4-%D0%BC%D0%BB%D0%BD-%D0%BB%D0%B2-%D0%B8%D0%B7%D0%BF%D0%BB%D0%B0%D1%82%D0%B5%D0%BD%D0%B8-%D1%81%D0%BB%D0%B5%D0%B4-%D0%BD%D0%B0%D0%BC%D0%B5%D1%81%D0%B0%D1%82%D0%B0-%D0%BD%D0%B0-%D0%B4%D1%8A%D1%80%D0%B6%D0%B0%D0%B2%D0%B0%D1%82%D0%B0/", "text": "\n                    \n4 386 247 лв. забавени заплати са изплатени през миналата година на работници и служители от предприятия на територията на Варненска област, след намесата на областната дирекция „Инспекция по труда“. Tенденциите от последните няколко години обаче сочат, че нарушенията по трудовото законодателство намаляват, заяви шефът на трудовите инспектори във Варна, Иван Иванов. Според него, това се дължи от една страна на засилената контролна дейност, а от другата - на проявеното разбиране от бизнеса. „Болшинството от сигналите до нас са свързвани с неизплатено обезщетение след прекратено правоотношение, или неизплатени заплати в устно договорен размер. Те обаче няма как да бъдат установени, след като не са фиксирани писмено в трудовия договор. Получаваме и сигнали, свързани с работното време, които са за полагане на труд, често над допустимите 12 часа.\n\nФирмите, които бавят заплати обаче категорично намаляват. Сериозен спад се отчита и при броя на подадените сигнали от страна на работници и служители. „Преди 7-8 години, когато икономическата криза беше във всички сектори, сигналите за нарушени трудово-правни отношения бяха средно годишно 1000 – 1100. За миналата година те са 498, което показва, че снижението е с 50%. Тази година за първото тримесечие имаме 113 сигнала“, посочи Иванов. Той уточни, че за летните месеци са планирани проверки, които ще се извършат във всички туристически обекти, като приоритетни ще са заведенията със сезонен характер. Ще има и инспекции, които не са планирани, а ще са по горещи сигнали на работници и служители. Според Иванов, акцентът е за пресичане на нарушенията в трудовите взаимоотношения с наемането на лица без трудови договори, където все още се наблюдава сериозен ръст. Във Варна тази класация се води трайно от сектор „Строителство“. Наложените санкции там през миналата година са за2 651 070 лв. Осем са трудовите злополуки на територията на Варненска област, завършили със смърт през 2017 г. Половината от тези случаи са отново в сферата на строителството.\n\n                    ", "date": "2018.04.25", "title": "Забавени заплати за над 4 млн. лв. изплатени след намесата на държавата "}
{"url": "http://www.monitor.bg/a/view/39441-%D0%A4%D0%BE%D0%BD%D0%B4%D0%B0%D1%86%D0%B8%D1%8F-%D0%9D%D0%B0%D0%B4%D0%B5%D0%B6%D0%B4%D0%B0%D1%82%D0%B0-%D0%BD%D0%B0-%D0%9F%D0%B0%D0%B7%D0%B0%D1%80%D0%B4%D0%B6%D0%B8%D0%BA-%D0%B2%D1%80%D1%8A%D1%87%D0%B8-%D0%B3%D0%BE%D0%B4%D0%B8%D1%88%D0%BD%D0%B8%D1%82%D0%B5-%D1%81%D0%B8-%D0%BD%D0%B0%D0%B3%D1%80%D0%B0%D0%B4%D0%B8-%D0%BD%D0%B0-%D1%82%D0%B0%D0%BB%D0%B0%D0%BD%D1%82%D0%BB%D0%B8%D0%B2%D0%B8-%D0%B4%D0%B5%D1%86%D0%B0/", "text": "\n                    Фондацията за подпомагане на талантливи деца „Надеждата на Пазарджик“ връчи своите годишни награди, като този път във формирането на финансовите стимули за младите надежди се включиха още три организации: Съветът за младежка политика, езиковият център „Pathways“ и Ротаракт. Тазгодишната носителка на голямата награда е седмокласничката от ОУ „Проф. Иван Батаклиев“ Виктория Стойнева, състезателка по модерен петобой, триатлон и плуване на СК „Шампион“, която през м. г. е два пъти победителка на държавния шампионат по модерен петобой, както и на Отворения шампионат с международно участие. Виктория е медалистка от участието си в състезания по триатлон и плуване.  Грамоти и пликове с пари получиха шестокласникът от СУ „Г. Бенковски“ Кристиян Павлов, четвъртокласникът от СУ „Д-р Петър Берон“ Томас Григоров и гимназистът от ХІІ клас на математическата гимназия „Константин Величков“ Йордан Василев.Кристиан Павлов е една от младите поп звезди на Пазарджик, с много изяви и награди от наши и международни конкурси. Томас Григоров също е състезател по плуване и триатлон в СК „Шампион“ и е събрал в колекцията си 11 златни, 11 сребърни и 3 бронзови медали. Йордан Василев се определя като фотограф – любител, но само през 2017 г. е участвал в 7 фотографски конкурса. Председателят на фондацията Иван Неделчев заяви, че талантливите, работливи, амбициозни, но и скромни деца трябва да бъдат поощрявани за труда си. Дано да успеем да ги задържим в Пазарджик, допълни бизнесменът.\n\n \n                    ", "date": "2018.04.25", "title": "Фондация „ Надеждата на Пазарджик“ връчи годишните си награди на талантливи деца"}
{"url": "http://www.monitor.bg/a/view/75991-%D0%97%D0%B0%D0%BF%D0%B0%D0%B7%D0%B2%D0%B0%D1%82-%D0%AE%D0%B3%D0%BE%D0%B8%D0%B7%D1%82%D0%BE%D1%87%D0%BD%D0%B8%D1%8F-%D1%80%D0%B5%D0%B3%D0%B8%D0%BE%D0%BD-%D0%B2-%D0%BD%D0%BE%D0%B2%D0%BE%D1%82%D0%BE-%D1%80%D0%B0%D0%B9%D0%BE%D0%BD%D0%B8%D1%80%D0%B0%D0%BD%D0%B5/", "text": "\n                    \nСегашния Югоизточен регион в новото райониране на страната ще се запази. Това стана ясно след срещата в НС между депутати, регионалния министър Николай Нанков и кмета на Бургас Димитър Николов.  \n\nСрещата бе поискана след напрежение в града, че Югоизточният регион може да премине в Черноморски, който да обедини Варна и Бургас, а последният ще загуби водещата си роля за кохезионните фондове на ЕС.\n\n\"Ще се съобразя с аргументите на колегите, които бяха изключително обективни. Те бяха както исторически наследени, така и със стопански връзки – област Стара Загора, Ямбол, Сливен\", каза Нанков след срещата. „Има пълно съгласие на представителите на местните власти, на гражданите, депутатите от всички групи да не се пристъпва към промяна на Югоизточния район и той да бъде запазен в сегашния формат”, заяви на свой ред Ивелина Василева от ГЕРБ.  По думите й Югоизточен район се представя изключително добре според икономически параметри и реализацията на проекти на регионален принцип.\n\nКметът Димитър Николов беше категоричен: „В момента в Югоизточен регион връзките в инфраструктурен план работят нормално, перфектни са. Това райониране не е на дневен ред. Не са ясни критериите по отношение на кохезионната политика, така че темата засега отпада“.\n\nВъв връзка с бъдещото райониране министърът потвърди, че има напрежение не само между Бургас и Варна, но и между Благоевград и София, Кюстендил и София, В.Търново и Русе.\n\n                    ", "date": "2018.04.25", "title": "Запазват Югоизточния регион в новото райониране"}
{"url": "http://www.monitor.bg/a/view/39079-%D0%98%D0%B7%D0%BB%D1%8E%D0%BF%D0%B8%D1%85%D0%B0-%D1%81%D0%B5-%D0%BF%D1%8A%D1%80%D0%B2%D0%B8%D1%82%D0%B5-%D0%BF%D0%B0%D1%82%D0%B5%D1%82%D0%B0-%D0%B2-%D0%91%D0%BE%D1%80%D0%B8%D1%81%D0%BE%D0%B2%D0%B0%D1%82%D0%B0-%D0%B3%D1%80%D0%B0%D0%B4%D0%B8%D0%BD%D0%B0/", "text": "\n                    \nИзлюпиха се 6 зеленоглави патета в Патешкото езеро на Борисовата градина, съобщиха от Столичната община. Това са първите бебета, които се появяват в езерото, след като през 2017 г. от „Московска“ 33 възстановиха първоначалния му облик и започнаха да отглеждат в него зеленоглави патици.\n\nЕзерото с водоплаващите птици е създадено през 1972 г. През годините то променя характера и предназначението си, докато през 2017 г., във връзка с отбелязването на 135 години парк „Княз-Борисова градина“, бе възстановен оригиналния му вид. За да се създаде подходяща среда за живот на птиците, езерото беше оградено с дървена ограда, която позволи отглеждането им независимо, че паркът е предпочитано място за разходка на домашни кучета.\n\nПървите зеленоглави патици бяха предоставени на Столична община от Спасителния център за диви животни в Стара Загора. Управата на Борисова градина полага всекидневна грижа за отглеждането на птиците, обясниха от кметството.\n\n                    ", "date": "2018.04.25", "title": "Излюпиха се първите патета в Борисовата градина"}
{"url": "http://www.monitor.bg/a/view/42538-%D0%9F%D0%BE%D0%BF%D0%B8%D0%BD%D1%86%D0%B8-%D0%B3%D0%BE%D1%82%D0%B2%D0%B8-%D0%BF%D1%80%D0%BE%D1%82%D0%B5%D1%81%D1%82-%D1%81%D1%80%D0%B5%D1%89%D1%83-%D1%81%D0%BE%D0%BD%D0%B4%D0%B0%D0%B6%D0%BD%D0%B8-%D0%BF%D1%80%D0%BE%D1%83%D1%87%D0%B2%D0%B0%D0%BD%D0%B8%D1%8F-%D0%B7%D0%B0-%D0%BC%D0%B5%D0%B4%D0%BD%D0%B0-%D1%80%D1%83%D0%B4%D0%B0/", "text": "\n                    Жителите на село Попинци са изпратили декларация в община Панагюрище с 955 подписа, с която казват“не“ на проучвания на залежи от медна руда. Това съобщиха инициатори на депешата, която наложи въпросът да бъде оттеглен от предстоящата сесия на ситипарламента. Сондажните проучвания са инициирани от Медно-обогатителния комбинат“ Асарел Медет“, откъдето в писмо до кметството в Попинци обясняват, че имат  намерение да прокарат 11 бр. сондажи върху площ от 500 кв. м в местността \"Петелово\", в частност \"Коминско чукарче\", с цел проучване наличие на залежи от медна руда. От дружеството сочат, че имали разрешение от МОСВ и Министерството на икономиката и енергетиката, с последващо евентуално разработване и добив на мед чрез открит рудник след няколко години. Местните жители, разтревожени от бъдещото проучване на медните залежи, обаче са готови да участват в мирен протест на 1 май на пешеходната пътека срещу старата Ветеринарна лечебница. „Веднъж вече се преборихме за живота и здравето на нас и нашите деца. Възнамеряваме и този път да направим всичко възможно Попинци да не се превърне в едно от многото изчезващи села в България. В региона има вече достатъчно действащи и недействащи (но не и безвредни) мини, които тровят водата, почвата и въздуха ни. Откриването на още един рудник би било равносилно на екологична катастрофа. Всички знаем за завишения брой онкологични, белодробни и алергични заболявания сред възрастни и деца в общината.Ние, попинчани, не искаме заради икономически интереси да жертваме живота и здравето си!“, пише в откритото писмо, разпространено в социалните мрежи. Депешата и заявените протестни действия на хората от Попинци станаха повод кметът на община Панагюрище Никола Белишки да оттегли точката от дневния ред на сесията на Общинския съвет в средногорския град.\n\n \n                    ", "date": "2018.04.25", "title": "Попинци готви протест срещу сондажни проучвания за медна руда"}
{"url": "http://www.monitor.bg/a/view/30226-%D0%A1%D0%9E%D0%A1-%D0%B8%D0%B7%D0%B4%D0%B0%D0%B2%D0%B0-%D0%B7%D0%B0%D0%BF%D0%BE%D0%B2%D0%B5%D0%B4-%D0%9A%D0%BB%D0%B8%D1%81%D1%83%D1%80%D0%BE%D0%B2-%D0%B4%D0%B0-%D0%B7%D0%B0%D0%BC%D0%B5%D1%81%D1%82%D0%B8-%D0%98%D0%B2%D0%B0%D0%BD%D1%87%D0%B5%D0%B2%D0%B0/", "text": "\n                    \n\nСтоличният общинския съвет ще гласува утре заповед, с която зам.-кмета на “Младост” Владимир Клисуров да поеме временно правомощията на Десислава Иванчева. Това заяви шефът на СОС Елен Герджиков след извънреден председателски съвет. Той обясни, че Иванчева е депозирала отпуската си и е посочила Клисуров като нейн заместник, но не със заповед. Това е и причината СОС да се намеси и да запълни пропуска на Иванчева. “Не искаме да противоречим на волята на действащ, мажоритарно избран кмет, затова с извънреден доклад, СОС ще издаде заповед Клисуров да бъде назначен за временно изпълняващ длъжността, каквато е волята на Иванчева”, каза Герджиков. Той добави, че работата на администрацията е блокирана и двамата заместник-кметове трябва да подходят отговорно. Шефът на СОС заяви, че Клисуров ще има всички правомощия на районен кмет докато Иванчева е в отпуск. Тя е подала молба за 11 дни. “След това трябва да се върне на работа, или да издаде заповед, с която да посочи кой ще изпълнява правомощията й”, обясни Герджиков.\n\n\n                    ", "date": "2018.04.25", "title": "СОС назначава Клисуров за и.д. на Иванчева "}
{"url": "http://www.monitor.bg/a/view/28558-%D0%90%D0%B2%D1%82%D0%BE%D0%B4%D0%B6%D0%B0%D0%BC%D0%B1%D0%B0%D0%B7%D0%B8%D1%82%D0%B5-%D0%BF%D0%BE%D1%81%D1%8F%D0%B3%D0%B0%D1%82-%D1%81%D0%B0%D0%BC%D0%BE-%D0%BD%D0%B0-%D0%9C%D0%B5%D1%80%D1%86%D0%B5%D0%B4%D0%B5%D1%81-%D0%9F%D0%BE%D1%80%D1%88%D0%B5-%D0%B8-%D0%91%D0%9C%D0%92/", "text": "\n                    \nАвтоджамбазите посягат на все по-скъпи автомобили от луксозните марки. Това се казва в писмен отговор на вътрешния министър Валентин Радев до депутат от ГЕРБ относно разкриваемостта на кражбите на коли. Така през 2017 година бандитите най-често са посягали на „Мерцедес“, следвани от „Ауди“, „Фолксваген“, „Порше“, „Шкода“, както и БВМ. 90% от собствениците им пък се прощават завинаги с автомобилите си.\nВ отговора на Радев се посочва, че от ценовия диапазон се определя и предназначението на открадната кола. Така по-скъпите се преправят, пререгистрират, а след това се изнасят или се пускат на вътрешния пазар. За сметка на това по-евтините се продават на трети лица или пък отиват за части. През 2017-та се отчита спад с 29 % на кражбата на коли, а разкриваемостта пък е скочила с около 4 на сто от 9,8 % през 2016 година на 13,6 % миналата година.\n\nОбщо 2023 коли са били откраднати през 2017-та, като година по-рано техният брой е бил 2820. Най-много автомобили се крадат в големите градове – София, Варна, Бургас, Пловдив, както и в най-посещаваните морски и планински курорти, особено в активния туристически сезон.\n\n\"Активният криминален контингент целогодишно гастролира и осъществява престъпните си намерения в най-оживените места на страната\", признава Радев.\n\nИменно затова полицията извършва превантивна дейност в проблемните региони. За тази цел редовно се проверяват автоморги и незаконни депа за разкомплектоване на коли. МВР готви и законови промени, с които да се създаде регламент за осъществяване на сервизна дейност и търговия с авточасти втора употреба, се посочва в отговора на Радев. \n\n                    ", "date": "2018.04.25", "title": "Автоджамбазите търсят „Мерцедес“ и \"Порше\", откраднали 2023 коли "}
{"url": "http://www.monitor.bg/a/view/67100-%D0%9D%D1%8E-%D0%B8%D0%BC%D0%B8%D0%B4%D0%B6-%D0%91%D1%8A%D0%BB%D0%B3%D0%B0%D1%80%D0%B8%D1%8F-%D0%BA%D1%83%D0%BF%D1%83%D0%B2%D0%B0-50-%D0%BE%D1%82-%D0%A2%D0%B5%D0%BB%D0%B5%D0%B3%D1%80%D0%B0%D1%84-%D0%BC%D0%B5%D0%B4%D0%B8%D0%B0/", "text": "\n                    \nПредварителен договор за продажбата на 50% от капитала на издателската група „Телеграф Медиа“ ЕООД, подписаха собственикът на групата - „Интръст“ ЕАД и „Ню имидж България“. Контрактът е парафиран днес, 25 април, а новината бе оповестена в съвместно съобщение от управителите на дружеството-продавач „Интръст“ и дружеството-купувач „Ню имидж България“. \"Телеграф Медиа\" издава вестниците „Телеграф“, „Монитор“, „Политика“ и „Меридиан Мач“ и е акционер в регионалната медия „Издателска къща „Борба“\n\nПриключването на сделката ще се извърши след произнасяне на Комисията за защита на конкуренцията. Печатните издания, предмет на сделката, са сред водещите в страната, като всекидневникът „Телеграф“ е изданието с най-висок тираж и продаваемост на българския вестникарски пазар, се подчертава в съобщението. „Ню Имидж България“ ЕАД създава специално за целта на сделката ново дъщерно дружество, което да придобие дяловото участие.\n\n„Ню Имидж България“ ЕАД е част от американската компания „Nu Image Inc.“, чиято дейност е производство на филми, собственик e на филмовото студио „Ню Бояна Филм“ и е добре позната в България. Посредством сделката страните желаят да развият дейността на печатните медии, като ще работят съвместно за създаване на високи журналистическите стандарти и утвърждаването на медийния плурализъм.\n\n                    ", "date": "2018.04.25", "title": "“Ню имидж България” купува 50% от „Телеграф медиа“"}
{"url": "http://www.monitor.bg/a/view/88463-%D0%92%D0%9A%D0%A1-%D0%BE%D0%B1%D1%81%D0%BB%D1%83%D0%B6%D0%B8-%D0%B0%D0%B2%D0%B5%D1%80-%D0%BD%D0%B0-%D0%9B%D0%BE%D0%B7%D0%B0%D0%BD-%D0%9F%D0%B0%D0%BD%D0%BE%D0%B2/", "text": "\n                    \nПодопечния на скандалния Лозан Панов Върховен касационен съд обслужи авера на шефа си - бившия военен министър и лидер на едва кретащия БЗНС Николай Ненчев. Върховните магистрати оправдали Ненчев по делото за казуса с военните униформи. Освен бившия министър, обвиняем по този случай бе и бившият служител на министерството Венислав Цанов. Прокуратурата ги даде на съд по обвинение за извършване тежко длъжностно престъпление, довело до загуба на 259 000 лв. Въпреки, че има доказателства, че министър е нарушил закона, като е наредил на подчинения си да даде обществена поръчка за ушиване на военни униформи на конкретна фирма, ВКС чете оправдателна присъда. Информацията за решението на подопечния на Панов съд пък очаква се появи в едно от изданията от Фабриката за фалшиви новини на олигархията - „Медиапул“. Там обаче решението на съда е „допълнено“ от разсъждението, че оправдателната присъда показвала, че делото е прокурорски натиск над Ненчев. Междувременно друг съд, станал известен с това, че обслужва олигархичните интереси на задкулисието – Софийски градски съд, също се прояви. Магситаратите учудващо решиха да пожалят друг авер на престъпните босове у нас – Дългия инкасатор Румен Овчаров. Енергетика, който е подсъдим заради това, че е дал под наем \"Мини Бобов дол\" на близка до енергийния бос Христо Ковачки фирма и така е ощетил бюджета с близо 9 млн. лв., засега оттърва съдебен процес. Причината е, че съдът благосклонно прие тезата на един от защитниците на мафията – Васил Василев, че обвинителният акт е неясен и затова го върна на прокуратурата за отстраняване на грешките. Според експерти обаче целта на забавянето е Р. Овч. да отърве съдебния процес по давност, тъй като престъплението е извършено преди 11 години.\n\n                    ", "date": "2018.04.25", "title": "ВКС обслужи авер на Лозан Панов "}
{"url": "http://www.monitor.bg/a/view/16229-%D0%91%D0%BE%D0%B9-%D0%B2-%D1%83%D1%87%D0%B8%D0%BB%D0%B8%D1%89%D0%B5-%D0%B2%D0%BA%D0%B0%D1%80%D0%B0-%D1%88%D0%B5%D1%81%D1%82%D0%BE%D0%BA%D0%BB%D0%B0%D1%81%D0%BD%D0%B8%D0%BA-%D0%B2-%D0%B1%D0%BE%D0%BB%D0%BD%D0%B8%D1%86%D0%B0/", "text": "\n                    Две деца са се били в училище в Димитровград. Инцидентът е станал вчера по обед по време на междучасие в коридора на школото. Свидетели на случката са били трима дежурни учители и помощник-директорът на местното училище \"Любен Каравелов\", които веднага са реагирали, съобщи Дарик.\nСпоред запознати побоят е след обидна реплика, която е била казана от един от шестокласниците. Тогава съученикът му го ритнал в корема. На пострадалия шестокласник е извършен преглед първо от медицинската сестра в школото, а в хасковската хирургия вече са му направили и задълбочени изследвания. Според хирурзите няма тежки наранявания, но детето ще остане под наблюдение.\n\nДиректорът на училище \"Любен Каравелов\" Валентин Христов заяви пред Дарик, че ситуацията е \"играчка плачка\", а не става дума за агресия. Според Христов момчето, нанесло удара в корема на съученика си, до момента не е проявявало агресия и няма противообществени прояви. Наши източници твърдят, че биячът е проблемно дете за класа. \nНа мястото освен полиция са били извикани и родителите на двете деца. \n                    ", "date": "2018.04.25", "title": "Бой в училище вкара шестокласник в болница "}
{"url": "http://www.monitor.bg/a/view/13619-%D0%91%D1%8A%D0%BB%D0%B3%D0%B0%D1%80%D0%B8%D1%8F-%D0%BC%D0%BE%D0%B6%D0%B5-%D0%B4%D0%B0-%D0%BE%D1%81%D1%82%D0%B0%D0%BD%D0%B5-%D0%B1%D0%B5%D0%B7-%D0%BF%D1%80%D0%BE%D0%B3%D0%BD%D0%BE%D0%B7%D0%B0-%D0%B7%D0%B0-%D0%B2%D1%80%D0%B5%D0%BC%D0%B5%D1%82%D0%BE/", "text": "Институтът по метеорология протестира с черен екран на сайта си \n                    \n\nБългария може да остане без метеорологични прогнози заради протест на служителите от Националния институт по хидрология и метеорология на Българската академия на науките (НИМХ при БАН) за начина на разпределение на средствата за работа на службата през 2018 г.\n\n „НИМХ протестира срещу несправедливото разпределение на бюджетната субсидия за 2018 година от страна на Общото събрание на БАН, което застрашава функционирането на националната хидрометеорологична служба\". Такова съобщение на черен екран посреща всеки, който иска да посети официалния сайт на НИМХ, показа проверка на „Монитор“.\n\n„Опасността държавата да остане без метеорологична прогноза е абсолютно реална“, заяви пред \"Монитор\" синоптикът от института Красимир Стоев.\n\nРъководството на НИМХ е разпратило писма за съдействие за решаването на проблема до принципала си – Министерството на образованието и науката, както и до всички останали институции, които имат отношение към разрешаването на проблема. Дали стачката на метеоролозите ще стане ефективна, зависи от техните отговори, стана ясно днес.\n\n„В началото на януари Министерски съвет добави към бюджета на академията още 15 млн. лв. Четири месеца по-късно се оказа, че средствата са разпределени така – 80% от тях са за стимулиране писането на публикации, 15% за научни степени и едва 5% отиват за дейности в полза на обществото, в които влиза и метеорологичния институт. „Това е скандално преразпределение. Все още не мога да повярвам, че се случи. Ние не искаме да се разпределят парите на калпак, но все пак това да е в полза на обществото“, коментира проф. Йгор Няголов, зам.-председател на НИХМ към БАН. Нягулов обясни, че преразпределението е правено на общо събрание на БАН. В същото време е съгласувано и утвърдено от Министерството на образованието и науката.\n\n„Ако на едно семейство му трябва един хляб, за да се нахрани, а имаш половин, на кого по-напред да го дадеш?“ Така председателят на финансово-икономическата комисия от Общото събрание на БАН проф. Никола Малиновски обясни ситуацията и изрази пълната си подкрепа към своите колеги. Светлина в тунела има, но чак през идната година, обясни още той. Тогава се очаква да бъдат финансирани 3 отделни бюджета – нормативно възложени ангажименти, административни (към които спадат и оперативните дейности на НИМХ) и основни дейности.\n\n„Няма средства за нощен труд и празнични дни, а имаме около 220 души, които работят в този режим. Аз съм длъжен да им ги плащам, в противен случай има опасност да напуснат. Ако служителите на НИМХ декларират, че няма да изпълняват задълженията, спирането на работния процес ще стане обективна даденост. Можем да си представим до какво може да доведе спирането на системата за ранно предупреждения за бедствия“ коментира за „Монитор“ директорът на Института по метеорология проф. Христомир Брънзов.\n\n„След преразпределението на средствата средната заплата на метеоролозите е 569 лв. Това е един вид оценка за тяхната работа и те не могат да я приемат. Как да приемат, че са най-големите мързеливци и некадърници. Средства няма дори персоналът да стигне до обсерваториите, които са извън населените места“, разкри проф. Брънзов. Парите за нощен труд и извънредни дежурства директорът на института набавял от бюджета, предназначен за оперативни дейности. И тук според Брънзов идва другата опасност – когато тези средства свършат някое от звената ще бъде принудено да прекрати дейност. А спре ли, другите също няма как да продължат своята работа. „Разчетите показват, че са ни необходими 1,190 млн. лв.“, обясни още проф Брънзов.\n\n\n                    ", "date": "2018.04.25", "title": "България може да остане без прогноза за времето "}
