{"url": "https://www.monitor.bg:443/bg/a/view/da-izchistish-syvestta-si-149531", "text": "„Почитай баща си и майка си, за да ти бъде добре и за да живееш дълго на земята.“ Една от десетте Божи заповеди, помните ли? Малцина обаче я следват. Жестоката истина е, че децата са неблагодарни. Каквото и да са направили родителите за тях. Та спомнете си за крал Лир, който реши да разпредели кралството си между две от трите си дъщери. И то според тяхното ласкателство. Ласкателство, често пъти цинично. Защото тъжната истина е, че старите хора се превръщат в бреме за децата си. Нека бъдем честни пред себе си и да си го признаем. Поемаме по своя път и след това не се прибираме в бащината къща с месеци. Правим го набързо, някак си по задължение, за да изчистим съвестта си. Просто като ангажимент. И след като ги видим за ден, палим колата и потегляме някак си с облекчение към големия град. Махаме от прозореца, а те остават на прага. Със сълзи на очите и с трепет за новото гостуване. Тъжна картина, нали. Защото няма нищо по-страшно от самотата. А представете си едни други хора, които дори нямат дом или близки. Или пък децата им са ги изпратили в институция, защото не искат да се грижат за тях. Нали младите все нямаме време, забързаното ежедневие ни зове. Та така много лесно решаваме проблема. Само че как, след като се оказва, че институциите ни за възрастни са с едни от най-лошите условия в ЕС. Показа го преди време и проучване. Сега пък справка на експерти го доказа. В много от домовете липсват специалисти, храните са с изтекъл срок, а стаите - с мухъл. В същото време в някои места възрастните хора дават по 79% от пенсията си. Недопустимо, нали. А примерите са не един и два, и съвсем не са от днес. Помните ли скандалния случай от дома за стари хора в Кулата - мухъл, студ, лоша храна и неадекватно обслужване. Репортажите предизвикаха остра реакция. В същото време зрители изпращаха кадри от институции в Берлин - за сравнение. Домове със скъпи коледни украси, самостоятелни бани и тоалетни, с табелка на вратата, на която е изписано името на настанения човек. Едва ли коледната украса би заменила липсата на топлина и прегръдката от близък човек. Не може да излекува самотата. Но поне дължим уважение на тези хора. Защото те заслужават да имат достойни старини. И колкото и да посрещнахме възторжено новината за коледните надбавки за пенсионерите, не може да си позволяваме някои да живеят в мизерия. Все пак става дума за нашите родители. Дължим им поне по една блага дума, защото не знаем от какво са се лишили, за да ни осигурят добър живот. Старостта е неизбежна и всички ние сме се запътили по този път. И нека не забравяме картината със старата жена на прага. Тази, която винаги ни очаква. Но не само заради съвестта ни.", "date": "2018.11.14", "title": "Да изчистиш съвестта си"}
{"url": "https://www.monitor.bg:443/bg/a/view/muhyl-i-razvalena-hrana-v-domovete-za-invalidi-149538", "text": "Мухъл, влага и развалена храна в домовете за възрастни хора с увреждания в страната установиха проверките на Агенцията за социално подпомагане (АСП). От януари до момента са проверени 48 специализирани институции, като инспекторите ще обходят още 10 до края на годината, съобщиха за „Монитор“ от Агенцията. Междувременно в началото на август, след среща на хора с увреждания с Бойко Борисов, министър-председателят разпореди да бъде направена инспекция на дневните центрове за хора с увреждания. Причината беше, че според инвалидите услугите не били на ниво. В част от специализираните институции освен храните с изтекъл срок на годност не се осигурява и личен избор на хранене на настанените, обясняват от АСП. Констатирано е и несъответствие между складовата наличност и водените по документи хранителни продукти. Инспекторите се установили още недостатъчен брой спални и санитарни възли в част от центровете за възрастни хора с увреждания. Проблем се оказала и липсата на обзавеждане на спалните помещения или наличието на неподходящо такова съобразно потребностите на хората. Липсват и разработени образователни и адаптирани програми, в съответствие с възрастта на потребителите. Проверките констатират още неспазване на разпоредбите на Тарифата за таксите за социални услуги, финансирани от републиканския бюджет. Част от задължителната документация, свързана с предоставянето на социални услуги или липсвала, или била неправилно водена.", "date": "2018.11.14", "title": "Мухъл и развалена храна  в домовете за инвалиди (ТЕМАТА)"}
{"url": "https://www.monitor.bg:443/bg/a/view/sled-12-godini-saga-bez-vyzmezdie-za-alabin-149558", "text": "След 12 години точене, сагата със срутената сграда на ул. „Алабин“ в София приключи с оправдателни присъди на първа инстанция. Така смъртта на две млади жени – 26-годишната Деница Ченишева и 24-годишната Петрина Христова, остава без възмездие. За смъртта им бяха обвиняеми четирима души – собственикът на сградата Георги Кирчев (човек от най-близкото обкръжение на бившия премиер Иван Костов), управителят на фирма „А3 - Архитектура и изпълнение“ арх. Николай Симеонов, който имал договор за разчистване на обекта, инж. Петър Петров, натоварен да контролира дейностите, и крайният изпълнител - строителят Манчо Антонов, собственик на фирма за ремонти. След пледоарии, продължили цял ден, току що състав на Софийския градски съд обяви и четиримата за невинни. Това стана, след като първата шесторна експертиза, според която основите на сградата са били бутнати при ремонта и именно затова тя е паднала, бе „съборена“ от втора – тройна експертиза. Тя реално бе в полза на четиримата подсъдими. Прокурорът по делото Милко Момчев поиска от съда да разреши нова експертиза, но му бе отказано от съдия Величка Маринкова от СГС. По време на пледоариите Момчев поиска съдът да ги признае за виновни за причиняване на смърт по немарливост, но СГС не прие доводите му и обяви подсъдимите за невинни. Мотивите на съда трябва да излязат до 1 месец, но по време на четенето на присъдата съдебният състав упрекна прокуратурата, че разследването й е било много дълго. Делото може да бъде обжалвано на втора инстанция в 14-дневен срок пред Софийския апелативен съд.", "date": "2018.11.14", "title": "След 12 години сага: без възмездие за „Алабин“ "}
{"url": "https://www.monitor.bg:443/bg/a/view/kzk-proverjava-verigi-benzinostancii-za-monopol-149556", "text": "Комисията за конкуренцията проверява шестте вериги бензиностанции дали спазват поетите през март 2017 г. антикартелни мерки, с които се гарантира, че няма да си разменят информация относно цените на горивата у нас. Регулаторът ще проследи дали „Лукойл България” ЕООД, „Еко България“ ЕАД, „Шел България“ ЕАД, „ОМВ България“ ООД, „НИС Петрол“ ЕООД (руската верига „Газпром”) и „Петрол“ АД. „Във връзка с наблюдаваното увеличение на цените на горивата за крайните потребители и поетите задължения от дружествата комисията намира за необходимо да провери изпълнението на одобрения комплекс от мерки, състоящи се в задължения за приемане на вътрешни процедури, които да гарантират ефективната конкуренция на съответния пазар“, съобщиха от регулаторът. Поетите през 2017 г. задължения целят да се препятства и възможността за възникване на евентуални антиконкурентни проблеми, свързани с прозрачността на пазара и координиране на пазарното поведение на дружествата при вземане на стратегически решения по начин, който ограничава конкуренцията. Разследването ще протече паралелно със започналото проучване на конкурентната среда на пазарите на производство и реализация на бензин и дизел за крайни потребители, съобщават от антимонополния орган. Припомняме, че през март 2017 г. регулаторът излезе с решение, че на пазара на горива у нас картел няма, но въпреки това разследваните страни предприеха мерки, с които да не допускат подобен. Шестте вериги поеха ангажимент за забрана на контакти и обмен на информация с конкуренти дружества и техните служители, забрана на всякакви контакти между служителите на собствените и конкурентните бензиностанции, забрана на обсъждане, получаване или предоставяне на търговска информация в рамките на работата в Сдружение с нестопанска цел „Българска петролна и газова асоциация“. Тогава компаниите се заеха и с това да налагат дисциплинарно наказание и да уволняват служители, които не спазват изискването за конфиденциалност на търговската информация. В решението на регулатора от март миналата година се казва, че предложеният от компаниите комплекс от мерки е \"адекватен и достатъчен да предотврати възникване и поддържане на антиконкурентно координирано поведение, независимо дали то се осъществяват формално или дори безмълвно\". Според Комисията това препятства възникването на антиконкурентните проблеми, свързани с прозрачността и възможността за координиране на пазарното поведение на ответните страни и другите участници на пазара.", "date": "2018.11.14", "title": "КЗК проверява вериги бензиностанции за монопол"}
{"url": "https://www.monitor.bg:443/bg/a/view/pomakyt-nuri-vse-po-nedolubvan-vyv-fermata-149484", "text": "Ако в началните дни от живота в предаването „Фермата“ помакът Нури будеше възхищение заради всеотдайността си в работата и способността си да обединява хората около себе си, то с наближаването на финала той все повече дразни по-голямата част от съфермерите си. Тази седмица новият лидер на стопанството Роман, който откровено признава, че не харесва мюсюлманина, се надяваше, че ще успее да го изпрати първо като ратай, а след това и като дуелист. Плановете му обаче се провалиха, тъй като за поредна седмица помакът успя да си извоюва имунитет. А предвид факта, че в тези битки той определено се изявява като лидер, едва ли някой лекомислено ще го избере и за втори дуелист. Именно стремежът на Нури задължително да се добере до имунитет, вече много започва да дразни IT търговеца Жоро. Освен че вече многократно отбеляза, че помакът използва религията си, за да не се включва в част от игрите, в разговор с Александра двамата стигнаха до заключението, че Нури е вманиачен в това да спечели на финала на предаването, въпреки че упорито не го признава. Че Нури подмолно и с лицемерие се опитва да се добере до финала, е ставало тема не веднъж във „Фермата“. Докато Милена и Александър бяха ратаи миналата седмица, те коментираха, че мюсюлманинът е прикрит и злобен, и че постоянно говори, че ако спечели, ще дари парите за благотворителност. Те искрено се усъмниха, че тoй в действителност ще се раздели със 100 000 лева, тъй като за типичен човек-бачкатор, това не е малка сума, от която така лесно да се откаже. Христина и Роман пък са най-големите критици на Нури във „Фермата“. Сприхавата софиянка първа се усъмни, че помакът крие истинската си същност и обеща, че ще направи всичко възможно, за да му изкара дяволите навън.", "date": "2018.11.14", "title": "Помакът Нури все по-недолюбван във „Фермата“ "}
{"url": "https://www.monitor.bg:443/bg/a/view/zakopchaha-selin-dion-149525", "text": "Притисната до земята и закопчана с белезници се озова Селин Дион при челен сблъсък с органите на реда. Сцената не е част от криминалните хроники отвъд Океана, а част от рекламната кампания на новата й модна линия Célinununu. Идеята, около която гравитира колекцията на прочутата певица, е половият неутралитет сред децата. „Модата има силата да формира човешките нагласи. Вдъхновете децата си да бъдат свободни и да намерят своята индивидуалност чрез дрехите“, гласи мотото на кампанията. Сред артикулите, които могат да бъдат намерени в сайта на бранда, са детско кожено яке за 290 долара, клин и пантофи за по 44 долара и др. За важността на модата в живота на един човек, Дион е говорила неведнъж. „Невероятно е как малко фантазия може да оправи настроението ти. Винаги съм обичала модата, откакто се помня. Но както всеки знае, преминах през големи трудности последните години и напоследък разпервам отново крила, благодарение на красивите дрехи и аксесоари“, изповяда се тя скоро след смъртта на брат си и съпруга си Рене Анжелил преди повече от година.", "date": "2018.11.14", "title": "Закопчаха Селин Дион"}
{"url": "https://www.monitor.bg:443/bg/a/view/oligarhijata-nastryhna-sreshtu-polojitelnija-doklad-na-bruksel-149557", "text": "Положителния доклад на ЕК за България предизвика серия от сериозни смущения в олигархичните кръгове в страната. Досега използван от тях като бухалка за притискане на управляващите и за изкривяване на действителността у нас, този път докладът е очевидно позитивен и отчита сериозен напредък на България в областта на съдебната реформа и битката с организираната престъпност.   Така задкулисните играчи като олигарсите Иво Прокопиев, Сашо Дончев, Огнян Донев, Цветан Василев и техните издания, обединени във Фабриката за фалшиви новини, останаха без основния си арсенал за атака срещу неудобните им врагове. Свикнали да плашат българската общественост с брюкселски шамари, медийните манипулатори се оказаха по бели гащи и буквално обезоръжени и шокирани. Първоначалният шок на Фабриката обаче скоро бе заменен с добре познатия им прийом – родоотстъпничество и публично оплюване на държавата. Тон за песен даде проваленият правосъден министър и настоящ сламен лидер на ГМО партия Христо Иванов. В огромен текст, публикуван на фейсбук профила му (за да може всички болтчета от медийната машина за манипулации безпроблемно да го препечатат – б.а.) Иванов се нахвърля върху комисарите от Брюксел, че не са очернили страната ни и нарича доклада „гротеска., която оставя усещане за тежък пристъп на институционален \"ишиас\"“. Подобни усещания Иванов обаче нямаше, когато ходеше да топи страната ни зад граница и със зъби и нокти се бореше за поредния мониторингов документ, пълен с упреци към България. Нито когато тези доклади се пишеха от група избрани от олигархията чиновници, които „събираха информацията“ за него и успяваха да пробутат всички тези на задкулисните си ментори. Очевидно обаче тези времена са отминали и днес олигархията и нейните пионки много страдат за доброто старо минало, в което поръчваха „публични отстрели“ на враговете си през доклади и заключения на задгранични експерти.", "date": "2018.11.14", "title": " Олигархията настръхна срещу  положителния доклад на Брюксел"}
{"url": "https://www.monitor.bg:443/bg/a/view/mej-poluchi-podkrepa-za-sdelkata-s-bruksel-149560", "text": "Британският премиер Тереза Мей получи подкрепата на кабинета си относно черновата за сделка с Брюксел за излизане от Европейския съюз, предаде Би Би Си. \"Правителството ще реши какви стъпки да предприеме в интерес на Великобритания. Уверена съм, че това ще ни доближи по-близо до изпълняването на волята на британския народ, изразена на референдума. Ще дойда отново в парламента, за да го известя за резултата\", каза по-рано пред парламента Мей. Мей свика министрите на среща в 14 часа местно време, за да ги уведоми за постигнатата договорка с Брюксел за Брекзит. Мей предупреди правителството, че Обединеното кралство ще трябва да започне подготовка за Брекзит без споразумение от 1 декември, ако дотогава не подпише с Европейския съюз договор за излизане от съюза, пише \"Файненшъл таймс\". Тя обясни на министрите, че ако откажат да подкрепят нейния проект за Брекзит, планираната за ноември среща на лидерите на ЕС, на която се очаква те да одобрят споразумението за напускане на Великобритания, няма да може да се състои. След петчасово заседание на министрите Мей получи подкрепа.  Председателят на долната камара на британския парламент Джон Бъркоу заяви, че му е било казано да очаква изявление на правителството за Брекзит в четвъртък.", "date": "2018.11.14", "title": "Мей получи подкрепа за сделката с Брюксел "}
{"url": "https://www.monitor.bg:443/bg/a/view/vyvejdat-nova-sistema-za-izvestjavane-za-nalichen-donor-149554", "text": "Подготвя се въвеждането на система за автоматизация и контрол на дейността относно оповестените в Изпълнителната агенция по трансплантации донори – какъв е донорът, къде се намира, кой и как го кондиционира. Това съобщи заместник-министърът на здравеопазването д-р Бойко Пенков по време на среща по проблемите, свързани с донорството в страната и мерките за преодоляването им. Тя беше между ръководството на Министерството на здравеопазването, координаторите по донорство и директорите на многопрофилните болници с над 50% държавно участие. Министър Ананиев запозна присъстващите с действията, предприети от министерството за насърчаване на донорството. В момента тече подготовка на Национална програма за донорството и Пътна карта към нея. „Работим и по изменението на Наредба № 29, която урежда финансирането на трансплантациите. В постоянен контакт сме с най-добрите центрове по трансплантология в Европа за обмяна на опит и обучение на наши специалисти“, посочи здравният министър. Кирил Ананиев обясни, че очаква през месец декември Негово Светейшество Патриарх Неофит и Светия синод да излязат с официално становище относно донорството. Предстои среща и с Националния съвет на религиозните общности в България. „Броят на хората, които чакат за органи се увеличава, а броят на донорите, съответно и на трансплантациите, намалява. Имаме проблем и не можем да си затваряме очите. Ето защо е важно да работим не само на национално ниво, но и по места чрез вас, координаторите по донорство“, беше категоричен министърът на здравеопазването. С негова заповед ще бъдат създадени и три работни групи, които да предложат по-добър механизъм за организация на процесите по донорство на ниво областни структури, както и да изработят препоръки, ръководства и насоки за работата на координаторите по донорство.", "date": "2018.11.14", "title": "Въвеждат нова система за известяване за наличен донор"}
{"url": "https://www.monitor.bg:443/bg/a/view/izvejdat-680-hlapeta-ot-specializirani-institucii-do-2021g-149542", "text": "680 деца ще бъдат изведени от специализираните институции до 2021 г., съобщиха от социалното министерство. За целта са осигурени 74 млн. лв., които ще обезпечат затварянето на останалите 30 институции за деца и младежи. Благодарение на средствата други 32 000 лица ще получат достъп до социални и здравно-социални услуги. Бюджетът за изграждане на социална инфраструктура е 55,605 млн. лв. С него ще бъдат създадени центрове за настаняване от семеен тип за деца, преходни жилища за деца от 15 до 18 г. и наблюдавани жилища за младежи от 18 до 21 г. Ще бъдат осигурени услуги за спешен прием на деца и родители при кризисна ситуация. Планирано е изграждането на Дневни центрове за деца с увреждания. С останалите 18,444 млн. лв. Министерството на здравеопазването ще изгради центрове за специализирана здравно-социална грижа за деца с увреждания с потребност от постоянни медицински грижи, центрове за специализирана здравно-социална грижа за деца с високо рисково поведение и потребност от специални здравни грижи. Средства ще бъдат насочени и към подбор и обучение на персонала в новите услуги. Очаква се, да бъде разработена патронажна грижа за деца и семейства във всички 28 области в страната.", "date": "2018.11.14", "title": "Извеждат 680 хлапета от специализирани институции до 2021 г."}
{"url": "https://www.monitor.bg:443/bg/a/view/vsjako-3-to-momiche-pushi-ot-momchetata-vsjako-5-to-149544", "text": "Всяко трето момиче на 15 години (30%) пуши, от момчетата всяко пето (21%). Това се отнася и за България, показва европейско проучване, цитирано от Министерството на здравеопазването. Не по-малко от 28 на сто от възрастното население, включително повече от един на всеки трима (35 %) мъже, пушат ежедневно. Съгласно оценките на Световната банка цената, която плаща здравната система на дадена държава за последствията за здравето от употребата на тютюневи изделия съставлява между 0.1% и 1.1% от брутния вътрешен продукт в различните страни. Тютюнопушенето е една от водещите предотвратими причини за болестност и смъртност сред населението. Данните в България показват, че 13.5% от всички болести и 12.4% от смъртните случаи възникват вследствие употребата на тютюневи изделия. Изчислено е, че в Европейски мащаб всяка година приблизително 650 000 активни и пасивни пушачи умират преждевременно. Във връзка с това Министерството на здравеопазването определя за мото на кампанията на 15 ноември 2018 г.: „Спри сега за по-добро здраве утре”. Основната цел на кампанията е активните пушачи да преустановят употребата на тютюневи и свързаните с тях изделия.  ", "date": "2018.11.14", "title": "Всяко трето момиче пуши, от момчетата - всяко пето"}
{"url": "https://www.monitor.bg:443/bg/a/view/nasilieto-nad-deca-v-centrovete-precedent-149547", "text": "Насилието над деца в центрове за настаняване от семеен тип за деца със и без увреждания е прецедент. Така зам.-председателят на Държавната агенция за закрила на детето Валери Йорданов обобщи проверките в институциите, които трябва да приключат в края на ноември. Центровете от семеен тип у нас са 279. По думите на Йорданов при проверките инспекторите наблюдавали средата и взаимоотношенията между служителите и подрастващите. От агенцията за закрила на детето проверили и водената документация. Освен да се видят условията, проверките имали и още една цел – подкрепа на децата и персонала. За целта е извършено изследване, обсъждани са казуси, както и тяхното решаване. Основните проблеми в центровете били свързани с образованието на децата и търсене на стимули за посещение на училище.", "date": "2018.11.14", "title": "Проверките установиха: Насилието над деца в  центровете е прецедент"}
{"url": "https://www.monitor.bg:443/bg/a/view/nova-izlojba-retrograden-merkurij-na-kalojan-iliev-kokimoto-149546", "text": "Новата изложба на Калоян Илиев – Кокимото, която варненци очакват с нетърпение, е озаглавена „Ретрограден Меркурий“, съобщи авторът.   „Наблюдавайки планетите от Земята изглежда, че се движат напред. В един момент забавят движението си, спират и започва да ни се струва, че се връщат назад. Всъщност това е оптична илюзия. В действителност планетите само забавят своя ход. Това състояние се нарича ретроградно, а от всички тях Меркурий е с най-силен ефект върху хората. Когато една планета е ретроградна, тя се намира в покой, а тогава не може да контролира дейностите, за които отговаря и затова настъпва объркване, граничещо с хаос. И въпреки, че опасността от това в медиите е по-скоро пресилена, отколкото реална, образа на Ретрограден Меркурий се възприема като негативен. Тази публична нагласа ме привлече като изследовател в началото на 2016 година, а след по-задълбоченото ми навлизане в материята и като творец установих позитивните тенденции, които носи периода. В следващия момент от ограничение той се превърна в шанс и от недостатък в предимство, обяснява Кокимото. Ретроградните периоди на Меркурий обикновено са три или четири пъти годишно и траят около месец. След вече зародилата се идея за изложба, изчаках идването на всеки един от тях, за да създам произведенията си. По време на Ретрограден Меркурий се засилва въображението, нараства жаждата за знания, настъпват ползотворни дни за творческите натури. Темпото на работа се забавя, което дава възможност да се вгледаш в себе си и отдадеш на фантазиите. В продължение на две години търпеливо и методично използвах този потенциал, като реализирах идеите си по темата, само и единствено по време на Ретрограден Меркурий. Докато черпя енергия от астрологичния феномен, наблюдавах как той се превръща в заплаха за околните. В астрологията обаче няма добро или лошо, има само принципи, тенденции и влияния с различни характеристики, които нашето полярно съзнание е склонно да абсолютизира. Апокрифни светци и източен фатализъм, съчетан с екзистенциалната европейска тъга се обединиха в серия от рисунки, графики, пластики и колажи, за да напомня чрез тях, че колкото и да е богат и известен човек, все пак е смъртен. Последният за годината ретрограден цикъл е от 17 ноември до 7 декември, в рамките на изложбата, с която завършвам проекта и се оставям на онзи момент, когато човек може да изследва, анализира и съприживява създаденото от него на съзнателно и подзъзнателно ниво, осмисляйки миналото“, обяснява философията на творбите си от изложбата Калоян Илиев – Кокимото. Откриването е на 17 ноември от 19 часа на ул. „Марко Балабанов“ 23 във Варна.", "date": "2018.11.14", "title": "Нова изложба „Ретрограден Меркурий“ на Калоян Илиев - Кокимото"}
{"url": "https://www.monitor.bg:443/bg/a/view/myj-pripadna-zad-parlamenta-pil-benzin-149549", "text": "Мъж е намерен припаднал зад парламента, след като се е нагълтал с бензин, съобщи МВР. Инцидентът е станал около 18,15 часа.  Най-вероятно той е погълнал запалителната течност на друго място, а припадането зад парламента е в резултат от действието на бензина. Мъжът е откаран в болница, след като е открит в безсъзнание.", "date": "2018.11.14", "title": "Мъж припадна зад парламента, пил бензин "}
{"url": "https://www.monitor.bg:443/bg/a/view/kabinetyt-reshi-52-mln-lv-za-koledni-dobavki-kym-pensiite-149553", "text": "51,6 млн. лв. ще бъдат отпуснати за коледни добавки към пенсиите, реши кабинетът днес. Средствата ще бъдат разпределени между 1 290 600 пенсионери. Добавките ще се изплащат на хора, на които пенсията или сборът от пенсиите заедно с добавките и компенсациите към тях за декември 2018 г. е в размер до 348 лева включително, т.е. до размера на линията на бедност за 2019 г. Така възрастните ще получат по 40 лева към декемврийските си пари. Премиерът Бойко Борисов уточни, че допълнителните пари са събрани от приходните агенции вследствие на борбата с контрабандата. Борисов коментира, че по този начин ГЕРБ и патриотите спазват обещанието си за допълнителни пари за възрастните. \"Заради статистиката и данните - това, което с коалиционните партньори обещахме в рамките на третия ни мандат на управление съвместно с „Патриотичния фронт”, с днешната точка стават 200 900 000 лв. допълнителни средства за пенсии\", уточни Борисов. Министър-председателят пресметна, че за трите правителства, които е управлявал за добавки към пенсиите са отпуснати 460 млн. лв. От 1 юли догодина всички пенсии ще се увеличат с 5,7%. Минималната пенсия от 207,60 лв. ще стане 219,43 лв. Социалната пък ще се промени от 125,58 лв. на 132,74лв. От 1 юли ще бъде вдигнат и таванът на пенсиите от 910 лв. на 1200 лв. Мярката се отнася за всички пари за старини без оглед на момента на отпускането. Проектобюджетът за 2019 г. предвижда средният размер на пенсиите да достигне 386,27 лв. В него е отбелязано още, че средният брой на пенсионерите догодина се очаква да намалее до около 2 154 800.", "date": "2018.11.14", "title": "Кабинетът реши: 52 млн. лв. за коледни добавки към пенсиите"}
{"url": "https://www.monitor.bg:443/bg/a/view/es-razsledva-rusija-za-kiberatakite-149543", "text": "Води се разследване за външно финансиране на политически кампании в ЕС, съобщи днес пред Европейския парламент в Страсбург еврокомисарят по правосъдието Вера Йоурова. Тя отбеляза, че в подобна подривна дейност първото място е за Русия, но че други следват примера на Москва. По нейните думи ЕС впряга допълнителни сили, за да установи чии интереси стоят зад кибер нападенията и дезинформацията в Общността. Еврокомисарят призова за съгласувана работа на европейските служби за сигурност в пресичането на хибридните заплахи. Тя съобщи, че според още неогласявано проучване на общественото мнение 73 на сто от европейците са притеснени от дезинформацията и мнозинството искат прозрачност за политическите кампании онлайн. Намесата в изборите на една държава от ЕС се отразява на цялата Общност, посочи Вера Йоурова. Станахме свидетели на съгласувано разпространение на дезинформация, включително отвън, добави тя. По нейните думи до 2020 г. в ЕС ще се състоят 50 избора, сред които и за евродепутати през май догодина. Австрийското председателство на Съвета на ЕС отбеляза, че наскоро Европейският съвет прие решение за въвеждането на санкции за извършителите на електронни удари (увреждане на съобщителни системи, дезинформация). Има нужда от незабавни и постоянни действия за противопоставяне на подобни посегателства, заяви представителят на председателството.", "date": "2018.11.14", "title": "ЕС разследва Русия за кибератаките"}
{"url": "https://www.monitor.bg:443/bg/a/view/pavlova-bylgarskoto-predsedatelstvo-beshe-primer-za-dobri-praktiki-149552", "text": "Българското председателство на Съвета на ЕС доказа, че може да бъде пример за добри практики и да представя натрупания опит, който да бъде споделен пред съмишленици и партньори. Това каза днес министър Лиляна Павлова по време на международна среща, посветена на българското председателство, която се проведе във Виена. Събитието се организира от Асоциацията за външна политика и Обединените нации в Република Австрия, ръководена от бившия австрийски федерален канцлер Волфганг Шюсел и е в продължение на доброто сътрудничество между българското и австрийското председателство, съобщи министерството за Българското председателство на Съвета на ЕС 2018. Пред представители на министерство на външните работи на Австрия, международни организации със седалище във Виена, дипломатически мисии, както и бивши депутати от парламента, студенти, млади хора и членове на асоциацията министър Лиляна Павлова представи основните постижения и сподели опита на нашата страна, постигнати по време на председателството. За първи път на събитие на асоциацията тази година е взето решение да бъде поканен гост лектор от България и тази възможност е отправена именно към министър Павлова. \"Представянето на постиженията и научените уроци от българското председателство на този международен форум допринесе за затвърждаване на положителния имидж на страната ни, както и затвърждава политическата ангажираност и последователност в работата на правителство по отношение на европейските политики\", коментира министърът.", "date": "2018.11.14", "title": "Павлова: Българското председателство беше пример за добри практики"}
{"url": "https://www.monitor.bg:443/bg/a/view/kim-kanie-mirishe-na-mnogo-bogat-chovek-149550", "text": "Риалити сензацията Ким Кардашиян разбуни духовете със странно твърдение относно съпруга си – рапърът Кание Уест. 38-годишната красавица заяви, че половинката й мирише на богаташ. \"Той ухае на нещо много скъпо. Не мога точно да ви обясня, но той мирише на много богат човек. Но в крайна сметка Кание излъчва мирис на много скъп парфюм \"Сен Лоран\", заяви пред изданието Cut тя. Феновете побързаха да се изсмеят на това изказване, визирайки Ким като \"куха материалистка\". Най-популярното попълнение в клана Кардашиян смята, че самата тя ухае на „нещо много хубаво“. защото именно избраната есенция определя настроението ми за деня! Винаги пробвам нови парфюми и хората често ме питат на какво точно ухая!\", допълни тя. Любимите аромати на звездата от Keeping up with the Kardashians са на жасмин, гардения и бегония.", "date": "2018.11.14", "title": "Ким: Кание мирише на много богат човек"}
{"url": "https://www.monitor.bg:443/bg/a/view/amerikanka-vzrivi-bulchinskata-si-roklja-v-chest-na-razvoda-si-149529", "text": "Жена от Тексас отпразнува развода си, като взриви булчинската си рокля и детонацията беше чута на 25 километра разстояние, съобщава агенция ЮПИ. 43-годишната Кимбърли Стайтлър решила да се отдаде на веселие, след като в петък успяла да финализира развода си след 14-годишен брак. Устроила парти, на което да унищожи всички спомени, свързани с брачните окови - снимки, брачна халка и булчинска рокля, която възнамерявала да изгори. Кимбърли събрала близки и роднини на парти във фермата на баща си недалеч от гр. Сан Антонио. \"Мнозина ме посъветваха да даря сватбената одежда за благотворителност\", споделя разведената. \"Но за мен тя бе символ на лъжата и реших да я взривя!\" За да предизвика експлозията с веществото танерит, Кимбърли използвала пушка с мерник. Последвал чутовен взрив, който се чул в цялата околия. \"Беше като във филмов екшън! Експлозията ми подейства освобождаващо, както на мен, така и на всички присъстващи!\", коментира енергичната дама.", "date": "2018.11.14", "title": "Американка взриви булчинската си рокля в чест на развода си"}
{"url": "https://www.monitor.bg:443/bg/a/view/prodavat-izostaven-ot-sobstvenika-si-korab-149535", "text": "3 700 274 лв. е началната цена, за която частен съдебен изпълнител продава злощастния кораб „Amsel“ (IMO 9076387), който повече от година се намира във варненската корабостроителница „Булярд“. Отварянето на предложенията в наддаването на търга е насрочено за 7 декември от 12 часа в сградата на Районен съд – Варна. Украинските моряци от екипажа на кораба напуснаха страната след едногодишен престой без заплати и почти без провизии. Само добрата воля на ръководството на „Булярд“ бе причина те да не останат и без електрозахранване, припомня специализираното морско издание Maritime.bg. Към януари, т.г. задълженията за заплати на собствениците на „Amsel“ възлизаха на повече от $500 000, а сред очакващите да получат дължимите от корабособственика суми са „Фимбанк“, „Пиреус Марин Сървисиз“, „ЛПС“, „Булярд“ и „Моникс марин“. Според условията на търга, желаещите трябва да внесат задатък в размер на 10 % от първоначалната цена. Моторен кораб „Amsel“ е построен в Япония, регистриран e в корабния регистър на Република Кипър с пристанище в Лимасол. Морският съд е с дължина 158,6 м., ширина 27 м. и брутен тонаж – 16 446 бррт.", "date": "2018.11.14", "title": "Продават изоставен от собственика си кораб "}
{"url": "https://www.monitor.bg:443/bg/a/view/19-godishen-zapaljanko-pryskal-sys-sprej-policai-i-protestirashti-149540", "text": "По време на протестното шествие на 12 ноември във Варна е забелязан младеж, който неправомерно е използвал пиротехнически средства, хвърляйки ги сред гражданите, съобщават от ОД на МВР в морския град. Самоличността му е установена и срещу него са взети административни мерки. При полицейските действия за установяване на самоличността му, друг протестиращ е използвал сълзотворен спрей срещу четирима служители на реда. Засегнати са и други граждани от протеста. 19-годишният младеж, който е задържан от полицията, е добре известен на органите на реда футболен запалянко. Срещу него е образувано бързо полицейско производство. При изпълнение на служебните си задължения по осигуряване на обществения ред по време на  протестните действия във Варна, полицейските служители са взели всички мерки за гарантиране на живота и здравето на хората и не са допуснали ескалация на напрежението, уточняват от ОД на МВР-Варна.", "date": "2018.11.14", "title": "19-годишен запалянко пръскал със спрей полицаи и протестиращи"}
{"url": "https://www.monitor.bg:443/bg/a/view/pravjat-novi-3-ekspertizi-po-deloto-za-dobiv-na-gaz-v-dobrudja-149533", "text": "Три експертизи ще бъдат направени по делото, образувано във връзка с жалба на „Русгеоком-БГ“ ЕАД срещу решението на РИОСВ-Варна, с което бе отхвърлено намерението на компанията за добив газ в Добруджа. Това реши състав на Варненския административен съд. Специалистите, които ще правят експертизите, бяха предложени от двете страни по делото. До 15 февруари 2019 година вещите лица трябва да изготвят петорна хидро-геоложка експертиза, както и здравна и екологична експертиза. Стоян Николов е вещото лице, което ще направи екологичната оценка. Той бе избран с жребий, за да се гарантира обективността му. Петорната експертиза ще бъде изготвена от хидрогеолози, геофизици и химици. Предстои да бъде определено и вещото лице, което да направи оценка на влиянието на сондажа върху здравето на хората. Експертният съвет към РИОСВ-Варна мотивира отказа на инспекцията в предишни заседания с риска от замърсяване на водоносните хоризонти в района на ВиК-сондажите и липсата на яснота как тази вода ще бъде пречистена в случай на замърсяване. Делото е от голям обществен интерес, тъй като става въпрос за инвестиционно намерение в района на Генерал Тошево за добив на газ на известен български бизнесмен, който се крие зад „Русгеоком-БГ“ ЕАД, коментират добруджанци. В референдум, проведен през миналата година, 97 процента от местните хора се обявиха категорично против добива на газ с аргумента, че това ще замърси природата и ще унищожи поминъка им. Следващото заседание на съда ще бъде от 11 часа на 5 март догодина.", "date": "2018.11.14", "title": "Правят нови 3 експертизи по делото за добив на газ в Добруджа"}
{"url": "https://www.monitor.bg:443/bg/a/view/jitelite-na-kalgari-ne-iskat-zimni-igri-149530", "text": "Жителите на Калгари гласуваха на референдум против домакинство на зимна олимпиада през 2016 г. От 305 000 участници в него по предварителни данни 56,4% са дали отрицателен вот, твърди канадският телеканал CBS. Окончателните резултати ще бъдат обявени в петък. Ако жителите на Калгари, които са 1,24 млн. изберат да не са кандидати за домакини на игрите, въпросът ще бъде разгледан наново в градския съвет, след което заявката ще бъде изтеглена от МОК, където се намира в момента заедно с тези на Стокхолм и Милано. При такъв отказ провинция Алберта ще се лиши от обещаните 700 млн. канадски долара за организация на игрите. На плакатите в сайта calgary.com се появиха вече лозунгите: \"Не на зимната олимпиада\", \"Ние току що спечелихме златния медал, спестявайки разходите си\" и \"Благодарим на калгарианците за здравия разум\". Калгари има вече едно домакинство на зимни игри - през 1988 г. и сигурно спомените за него още не са затихнали.", "date": "2018.11.14", "title": "Жителите на Калгари не искат зимни игри"}
{"url": "https://www.monitor.bg:443/bg/a/view/valentin-poluchi-20-godini-zatvor-za-ubijstvoto-na-aleks-149541", "text": "33-годишният Валентин Маринов получи 20 години затвор за убийството на Алекс Ангелов от Бяла. 18-годишният младеж издъхна на 15 юли м.г. в болницата, след като изпадна в кома призори на 8 юли при спречкване с група роми в центъра на градчето. Кръвнината, която трябва да плати осъденият на родителите на Алекс, е общо 200 000 лева – по 100 000 лева на всеки. Присъдата е на петчленен състав на Русенския окръжен съд. Съдебното заседание днес бе предшествано от протест на роднини и приятели на Алекс. Те носеха негов портрет и плакати с надпис: „За справедлива присъда за убийството на Алекс!“. Сред дошлите пред Съдебната палата бе и брат му – 15-годишният Павел, вторият от тримата синове на Росица и Слави Ангелови. „Брат ми и снаха ми вече година и половина живеят в ада, нямат и миг спокойствие след смъртта на Алекс. По-малкото му братче, което сега е четиригодишно, спря да говори от шока. Само гледа един клип, на който е с батко си Алекс, и нищо не продумва. Лекарите твърдят, че по този начин изразява мъката си и дават надежда, че ще преодолее проблема с течение на времето“, каза лелята на Алекс Силвия Панайотова. Първа от близките тя го видяла в спешния кабинет на болницата в Бяла малко след инцидента рано сутринта на 8 юли. „Бях там в 6,55 часа. От дясното му ухо течеше кръв и точно над ухото в окосмената част на главата имаше следа от удар – от бутилка ли или от кокалчета на пръстите ли, не знам. Настояваме да бъде осъден виновният. В града се говори, че изправеният на подсъдимата скамейка не е единственият виновник за смъртта на Алекс“, изрази съмнение Силвия. При разпита на свидетелите в предишни заседания по делото стана ясно, че в нощта на 7 срещу 8 юли м.г. Алекс се е веселил с приятели в дискотека „Какафония“ в Бяла. Освен неговата компания в заведението е била и компанията на Валентин. В трета група бил племенникът на Валентин – 15-годишният Йордан Йорданов. Към 5,30 часа заведението затворило и всички се разотишли. Спречкването между групата роми и Алекс е станало пред дюнерджийницата в центъра на града и за този най-важен за делото момент свидетелските показания са противоречиви. Няма и пълно съвпадение при хронологията на действията на всеки един от групата младежи – Светлин, Йордан, Ник и Живко и присъединилият се по-късно към тях Валентин. Едни твърдят, че Валентин е нанесъл силен удар в главата на Алекс, други, че Живко го ударил с бутилка. Сигурно е обаче, че всички младежи са употребили алкохол в дискотеката, като кръвните проби са установили средна степен на алкохолно опиянение както при Валентин, така и при Алекс. Сигурно е и също, че е имало взаимна размяна на псувни и обиди, някои от които с елементи на расизъм. Заради противоречивите показания на предното заседание бе поискана повторна съдебно-медицинска експертиза, заключението на която е, че не са констатирани следи от силен юмручен удар по лицето на Алекс. „Ако такъв е имало, трябва да има и следи от травматични увреждания по лицето“, каза д-р Пламен Димитров, който е прегледал Алекс на 10 юли и е направил аутопсията на 16 юли. За да се изясни кой къде се е намирал на мястото на произшествието и да се проверят показанията на свидетелите, адвокатът на Валентин – Венцислав Великов, поиска да се направи следствен експеримент. „Тази допълнителна експертиза ще внесе нов момент в целия казус, особено след като техническата експертиза на записите от камерите не даде информация какво се е случило“, обоснова се Великов. Адвокатът изтъкна, че и в досъдебното производство, и в хода на съдебното следствие Валентин твърди, че не е удрял Алекс, а това са сторили племенникът му Йордан и Живко. Смятал, че трябва да носи вина само за това, че не е помогнал на пострадалото момче, след като то паднало на земята, а единствено го побутнал с крак и хукнал да бяга с останалите от групата. Съдът обаче отхвърли искането на защитата за следствен експеримент като неоснователно. Обвинението срещу Валентин Маринов бе за умишлено умъртвяване, като деянието е извършено по хулигански подбуди. Прокурорът Андрей Ангелов се обоснова, че Маринов е ударил Алекс, който не бил предизвикал с нищо 32-годишния тогава мъж. С действията си Маринов искал да покаже превъзходство си и съзнавал, че Алекс може да получи тежко увреждане вследствие на удара. Искането на държавното обвинение бе за 20 години лишаване от свобода при първоначален строг режим. Прокурорът посочи като смекчаващи вината обстоятелства чистото съдебно минало на Валентин и липсата на противообществени прояви. Представителят на частните обвинители Росица и Слави Ангелови – Емил Тодоров, подкрепи искането на прокуратурата за 20 години затвор за Маринов. В заключителните си думи адвокат Великов каза, че съдебният процес не е изяснил кой е нанесъл фаталния удар на Алекс и имало ли е убийство, извършено по хулигански подбуди. Според него в действията на Валентин е нямало умисъл за убийство и обвинението трябва да е по чл. 124, ал 2 от Наказателния кодекс – при условия на силно раздразнение, предизвикано от пострадалия. След произнасянето на присъдата Великов каза пред репортери, че тя ще бъде обжалвана в законния 15-дневен срок пред Апелативния съд във Велико Търново.", "date": "2018.11.14", "title": "Валентин получи 20 години затвор  за убийството на Алекс"}
{"url": "https://www.monitor.bg:443/bg/a/view/kanim-evrokomisari-za-medien-debat-u-nas-obob-sht-enie-149539", "text": "Държавата ще покани европейски комисари на дискусия за медийната среда у нас. Това съобщи премиерът Бойко Борисов по повод мониторинговия доклад на ЕК. Документът бе публикуван във вторник, като отчита сериозен напредък, затваря три от общо 6 направления на мониторинга и дава анонс, че наблюдението над нас ще падне догодина, ако реформите останат също толкова стабилни. В същото време, в политическата му част е вкаран абзац за медийната ситуация в страната, на който акцентираха медиите около Прокопиевата „Икономедиа“ и изданията на партньорите му, част от тях също подсъдими. „Аз искам да провокирам дебат за медиите и да покажем, че няма нищо в темата, което да ни притесни. Има страни, в които 2, 3, 5 пъти в годината се правят На кой какво е забранено?”, попита Борисов и допълни, че в най-гледаните часове по телевизията се показват средни пръсти и се правят живи връзки, в които членове на кабинета се наричат мърши и боклуци. Премиерът се възмути, че всеки вече може да си направи сайт, където да пише каквото си иска, а в същото време се говори за цензура. “Олигарх, създал си медия, за да защитава това, което е откраднал. Изведнъж ние не трябва да го пипаме този олигарх, който и да е той. Говоря по принцип. Всеки подсъдим може да си направи сайт в рамките на часове. Няма нещо, което да е скрито в България, да не е публикувано, напротив - фалшиви и жълти новини - колкото искате\", продължи премиерът. Борисов коментира, че докато се говори за влияние върху словото, е взимал участие в публични срещи на най-опозиционните медии, по тяхна покана. Министър-председателят обърна внимание и на другите точки от доклада и благодари на вицепрезидента на ЕК Франс Тимерманс за начина, по-който се е изказал за напредъка на България. Премиерът подчерта също, че ако Холандия, която блокира членството ни в Шенген, чете внимателно доклада, има голяма вероятност до края на мандата на ЕК България Като цяло политическите коментари и в парламента за доклада бяха, че е добър за страната ни. От ДПС подчертаха, че е обективен и най-добрият от началото на мониторинга, като по думите на депутата от движението Йордан Цонев напредъкът е очевиден. Цонев обърна внимание и на критиките в доклада относно прозрачността на медийната среда. По думите му, ако управляващите не бяха бавили промените в медийния закон, които внесли той, Делян Пеевски, Хамид Хамид и Велислава Кръстева, то той щял да бъде отразен в доклада и в него нямало да има критики за прозрачността на медийната среда. По думите му в доклада има критики за влияние от издатели към определени журналистически позиции. \"Помните изтеклите мейли на издателите на пресгруата \"Капитал\" с нарежданията към журналисти как да изглеждат, какви да са позициите и с признания, че участват в назначения в изпълнителната власт\", каза Цонев. Всички тези неща са отразени в доклада, отбеляза той. Единствените критики дойдоха от БСП, като веднага след излизането на документа червените акцентираха не върху затворените показатели, а че остават още три незатворени.", "date": "2018.11.14", "title": "Каним еврокомисари за медиен дебат у нас (ОБОБЩЕНИЕ)"}
{"url": "https://www.monitor.bg:443/bg/a/view/kvotite-za-naemane-na-hora-s-uvrejdanija-ostavat-149532", "text": "Квотите за наемане на инвалиди остават в закона за хората с увреждания. Това стана ясно, след като народните представители от социалната комисия не подкрепиха предложението на „Обединени патриоти“ между първо и второ четене на закона да отпадне регламентираното наемане на определен брой хора с увреждания, предаде БТА. Това означава, че работодателите с 50 до 90 служители ще трябва да наемат поне един човек с трайно увреждане, а тези със сто и над сто - 2 на сто от средносписъчния си състав. Омбудсманът Мая Манолова заяви, че въвеждането на квоти е едно от най-важните достойнства на този закон. По думите й те отразяват модерното разбиране за социално-отговорен бизнес. Междувременно депутатите подкрепиха предложението на ГЕРБ председател на Националния съвет за интеграция на хората с увреждания да остане министърът на труда и социалната политика, а не както беше предвидено в първоначалния вариант това да бъде ресорният вицепремиер. Срещу промяната се изказа Вера Иванова, представител на протестиращите майки, която каза, че истинската реформа означава политиките за хората с увреждания да не са ресор само на социалното министерство, а на всички министерства - МОН, МЗ, МТСП, МРРБ и логично би било националният съвет да се председателства от вицепремиер.", "date": "2018.11.14", "title": "Квотите за наемане на хора с увреждания остават"}
{"url": "https://www.monitor.bg:443/bg/a/view/probacija-za-varnenski-tyrgovec-na-menteta-149537", "text": "35-годишен варненски търговец беше осъден на 6 месеца пробация при две пробационни мерки – задължителна регистрация по настоящ адрес с периодичност два пъти седмично, както и  задължителни периодични срещи с пробационни служители. Наказанието е за извършеното престъпление против интелектуалната собственост (по чл.172б, ал.1 от НК) и е наложено по силата на постигнато в съдебна зала споразумение. На 10 август, 2017 г., при извършена проверка в търговски обект в централната градска зона на Варна – магазин, стопанисван от фирма на подсъдимия, е установена продажба на дрехи, чанти, колани и обувки, носещи знаци със запазените марки на общо 5 световно известни търговски компании, без съгласието на притежателите на изключителните им права. При проверката подсъдимият не представил договори с притежателите на марките или документи, удостоверяващи легалния произход на стоките. Според назначената експертиза знаците, поставени върху намерените в магазина на подсъдимия стоки, са сходни със защитените регистрирани търговски марки, което може да предизвика както объркване у потребителите, така и предпоставки за несправедливо облагодетелстване на търговеца от известността на оригиналните марки. Общата стойност на инкриминираните стоки е над 90 000 лева. 35-годишният търговец е неосъждан. Веществените доказателства – предмет на престъплението, се отнемат в полза на държавата и се предават за унищожение по съответния ред. Съдебният акт е окончателен.     ", "date": "2018.11.14", "title": "Пробация за варненски търговец на ментета   "}
{"url": "https://www.monitor.bg:443/bg/a/view/djokovich-pregazi-sasha-zverev-za-chas-i-16-minuti-149536", "text": "Лидерът в световното ранглиста на АТР Новак Джокович продължи перфектното си представяне на финалния турнир на АТР в Лондон. Сърбинът се разправи с Александър Зверев (Гер) с 6:4, 6:1 само за 1 час и 16 минути и може да си осигури място на полуфиналите още тази вечер, ако късният двубой между Марин Чилич и Джон Иснър се реши в три сета. Срещата стартира с дълги размени от дъното на корта, при които Джокович имаше лек превес заради отличната си защита. Зверев обаче би сервис на ниво и поддържаше равенството до 4:4. Тогава изненадващо стигна до два скрити сетбола в сервис гейма на петкратния шампион. Ноле обаче спаси първия с перфектен начален удар, а при втория германецът с руски корени не успя в опита си за лоб от бекхенд. После направи двойна грешка и това стигна на световния №1 да спечели. След като изпусна добрия си шанс в първия сет, Зверев задълбочи грешките си във втория сет и показа явни признаци на изнервяне. Джокович пък показва пълния си репертоар, като отигра както майсторски къси топки и минаващи удари и си осигури аванс от 4:1 гейма бързо. С добър форхенд той направи нов пробив на нула и получи сервира за мача при 5:1. Шампионът не се поколеба и след нов гейм на нула сложи точка на двубоя. В последния мач от групата Джокович ще се изправи срещу Марин Чилич. Зверев пък играе решаващ двубой с Джон Иснър.", "date": "2018.11.14", "title": "Джокович прегази Саша Зверев за час и 16 минути"}
{"url": "https://www.monitor.bg:443/bg/a/view/specprokuraturata-privleche-kato-obvinjaemi-dvama-dushi-po-kazusa-dji-pi-grup-149522", "text": "Специализираната прокуратура повдигна обвинения на две лица по казуса „Джи Пи груп“. Те са привлечени за това, че от началото на 2014 г. до 7 октомври 2018 г. са се сговорили (престъпление по чл. 321, ал.6) да извършват данъчни и финансови престъпления с цел получаване на имотна облага в особено големи размери. На единия от привлечените е повдигнато обвинение за пране на пари, се казва в официалното съобщение от прокуратурата. Досъдебното производство бе образувано, след пресичането на опит на съдружник във фирмата да нареди 14 млн. евро по банкова сметка в чужбина. Сумата бе запорирана от прокуратурата. Парите са акумулирани от различни банкови сметки в лична сметка на единия от обвинените - съдружник в \"Джи Пи груп\",който наредил превеждането им в друга негова лична сметка в чужбина. На обвинените са наложени мерки за неотклонение „Парична гаранция“ в размер съответно на 30 000 лв. и 15 000 лв.", "date": "2018.11.14", "title": "Спецпрокуратурата привлече като обвиняеми двама души по казуса „Джи Пи груп“"}
{"url": "https://www.monitor.bg:443/bg/a/view/radina-kyrdjilova-se-razhojda-v-parka-na-chudesata-149528", "text": "В ролята на майка на свободолюбиво и диво момиче влиза Радина Кърджилова във филмовото заглавие „Парка на чудесата“. За целта, тя застава зад микрофона, а специфичната й енергия ще бележи цялата анимация, която малките зрители ще могат да гледат от 19 април догодина на 2D и 3D. Това е дебют за звездата на „Народния театър“ в анимациите, с което самата тя се отправя към поредното си предизвикателство. Главната героиня в „Парка на чудесата“ - малката мечтателка Джун, пък е поверена на Михаела Филева, която подобно на персонажа си се впуска смело и с много ентусиазъм в уникалното преживяване. Сюжетът накратко ни пренася в изоставен и опустял парк. Между ръждясалите увеселителни съоръжения се чуват единствено хаотичните разговори на единствените му обитатели – животните, безсилни да възродят приказното място без помощта на Джун. На първо място обаче, тя самата ще трябва да повярва в силата на мечтите и въображението си. Сред животните с адресна регистрация в парка ще видим любезният „домакин“ - син и тромав мечок, отговорникът по сигурността - авторитетен таралеж и маймунка, създателка на вълшебствата.", "date": "2018.11.14", "title": "Радина Кърджилова се разхожда в „Парка на чудесата“"}
{"url": "https://www.monitor.bg:443/bg/a/view/unoshite-do-19-g-trygnaha-s-ravenstvo-v-evrokvalifikaciite-149524", "text": "Отборите на България и Румъния завършиха наравно 1:1 в първи мач от група 13 на европейските кваликации за юноши до 19 години. На стадион \"Хаджи Димитър\" в Сливен домакините стигнаха до точката с попадение на играча на ЦСКА Митко Митков в осмата минута на добавеното. Полузащитникът стреля мощно от 35 метра и прати топката точно до сглобката на вратата. Резултатът в срещата бе открит в 16-ата минута, когато Михай Михълъ бе точен от дузпа, отсъдена за нарушение на Слави Косов. Това бе и единствената интересна ситуация пред българската врата за първото полувреме, докато пред тази на Румъния шансове за гол се откриха пред Преслав Боруков и Мартин Минчев, но северните ни съседи се справиха и при двете положения в 34-ата и 40-ата минута. През второто полувреме играчите на Ангел Стойков потърсиха изравняването и бяха близо в 53-тата минута, когато Методи Стефанов от фаул намери напречната греда на вратата на Андрей Кристя, съобщи БТА. Минута по-късно Румъния изпусна най-чистото си положение от игра в срещата. Футболистът на Грьонинген Антонио Сефер намери непокрития Раул Байку, който от три метра стреля над вратата. До края на срещата българският тим натисна, но двубоят се изнерви много и във втората минута на добавеното време халфът Методи Стефанов получи директен червен картон за нарушение в центъра на терена срещу Михълъ. Макар и с човек по-малко, българите стигнаха до изравняването в края на добавеното време след чудесния гол на Митков. В другия мач от групата Гърция очаквано се наложи над Гибралтар с 4:0 и води еднолично в класирането в групата с 3 точки. България и Румъния разделят второто място с по 1 точка. В следващия кръг на 17 ноември България играе с Гибралтар, а Румъния среща Гърция.", "date": "2018.11.14", "title": "Юношите до 19 г. тръгнаха с равенство в евроквалификациите"}
{"url": "https://www.monitor.bg:443/bg/a/view/prepodavateli-ot-su-iskat-ostavkata-na-bashar-rahal-149520", "text": "Преподаватели от Софийски университет „Свети Климент Охридски“ ще внесат в деловодството на учебното заведение отворено писмо, в което призовават за оставката на директора на телевизия „Алма матер“ Башар Рахал. Настояването е адресирано до ректора проф. Атанас Герджиков и членовете на Общото събрание. То идва няколко дни, след като екипът на телевизията, начело с актьора, се извиниха за „лошия вкус“, според който директорът оглежда студентка, а единствената цел на кандидат-репортерите е снижена до търсене на слава.", "date": "2018.11.14", "title": "Преподаватели от СУ искат оставката на Башар Рахал"}
{"url": "https://www.monitor.bg:443/bg/a/view/tajbe-usein-izprevari-aleksandra-nacheva-i-kobrata-149519", "text": "Световната шампионка по борба Тайбе Юсеин спечели приза за спортист №1 на октомври в анкетата на пресклуб \"България\" сред столичните спортни редакции на медиите. В класацията тя изпревари златната медалистка от младежките олимпийски игри в тройния скок Александра Начева и боксьора Кубрат Пулев, победил Хюи Фюри (Вбр) в мача за претенденската позиция за титлата на IBF. Селекционерът на женския ни национален отбор по борба Петър Касабов пък беше избран за треньор на месеца за втори път тази година след европейското през май, на което Тайбе Юсеин и Биляна Дудова спечелиха титли, а Мими Христова - сребро. На световното националките ни спечелиха през октомври 2 медала - златото на Юсеин и сребро за Биляна Дудова. \"Търпението, усилената работа и желанието да постигна това, което ми е липсвало, са ключът към успеха, коментира Тайбе Юсеин. - Още в началото на годината си пожелах два златни медала от двете големи първенства и ето, че мечтата ми се сбъдна. Много е приятно, че журналистите и хората оценяват това, което правя в залата. Надявам се да продължа да ви радвам с успехите си.\" Само преди дни тя бе посрещната като герой в родното си Мъдрево. А най-голямата изненада за нея била, че в работен ден цялото село се събрало, за да види златното момиче на българската борба. Тайбе до момента е единствената българската състезателка с титли от европейско и световно първенство в олимпийските видове спорт за 2018-а година. \"Последната ни световна титла при жените бе на Станка Златева преди 7 години, разказа пък Петър Касабов. - Много се радвам, че съм и личен треньор на Тайбе, че тя ми вярва и че зарадвахме цяла България с нашите успехи. Няма невъзнаграден труд, момичетата се влагат на тренировките на 100%, а резултатите рано или късно идват.\" Касабов взе 18 гласа от общо 19 редакции, а един получи селекционерът на мъжкия национален отбор по класическа борба Армен Назарян, чиито състезатели спечелиха сребро и бронз от световното в Будапеща. От 3 до 22 декември жените ще имат лагер на Белмекен, като в подготовката ще се включат и тези, които лекуваха травми - бронзовата олимпийска медалистка Елица Янкова, световната вицешампионка Мими Христова и Миглена Селишка, трикратна европейска шампиока за девойки. И трите най-вероятно ще излязат на тепиха още на зимния шампионат през януари.", "date": "2018.11.14", "title": "Тайбе Юсеин изпревари Александра Начева и Кобрата"}
{"url": "https://www.monitor.bg:443/bg/a/view/nad-polovinata-sirena-i-kolbasi-v-superite-bylgarski-149518", "text": "Над половината от сирената и другите млечни продукти, а също и колбасите в магазините на големите търговски вериги са български. Това стана ясно от кръгла маса, в рамките на кампанията „Аз подкрепям българските производители, подкрепи ги и ти“. Земеделският министър Румен Порожанов откри събитието и в изказването си уточни, че при хляба и хлебните изделия, делът на българските производители във веригите е между 77% и 100%. “Направихме проучване сред петте най-големи търговски вериги в страната затова какъв е делът на българските и съответно на вносните храни. При колбасите е между 55 до 70%, а на млечните продукти е между 57 и 75%. По отношение на сертифицираните български биологични продукти - безспорно се забелязва ръст. “От доста време акцентираме върху постиженията на нашето производство на храни, за да надградим това, което нашите производители са постигнали. За да вървим в правилния път, от гледна точка на това, че България вече има добър опит като земеделска страна”, обясни Порожанов. Според изнесените на събитието данни от Порожанов положителна тенденция се наблюдава в производството на бели и червени меса. За първите 8 месеца на 2018 г. в съпоставка в 2017 г., процентът на белите меса се е увеличил с 18,4%, а този на червените с 7,6%. докато на имитиращи продукти намалява, особено след като се направиха промени в наредбата, които забраняват съвместното производство. По предварителни данни износът на селскостопански стоки се е увеличил с 13%. Очакванията са да за 2018 г. надхвърли 4 млрд. евро. За първа година сме експортирали розови домати чрез една от търговските вериги, за нейните филиали в Австрия и Великобритания. Министърът припомни, че финансовата подкрепа в земеделието е добра. Като през 2017 г. средствата за земеделие са били 2,5 млрд. лв. по всички схеми и мерки - директни плащания и Програма за развитие на селските райони (ПРСР). До края на годината земеделските стопани ще получат 600 млн. лв. по схемата за единни плащания на площ за Кампания 2018, увериха от министерството.", "date": "2018.11.14", "title": "Над половината сирена и колбаси в суперите български"}
{"url": "https://www.monitor.bg:443/bg/a/view/stolichnite-obshtinari-slizat-ot-kolite-za-den-149521", "text": "Служителите на Столична община няма да използват личните и служебните си автомобили в Деня за по-чист въздух - 16 ноември, съобщиха от кметството. Кметът на София Йорданка Фандъкова е изпратила и писма до министерства, районни администрации, Народното събрание и Министерския съвет, в които ги призовава да последват примера на общината. „Каним всички граждани, институции, ученици, бизнеси, да се включат в този Ден за по-чист въздух, чрез отказ от личните и служебните си автомобили или чрез други, избрани от тях инициативи. Целта е всички заедно да покажем, че участието на всеки един от нас в преодоляване на този характерен за зимния период проблем, е много важно. Нито една мярка и нито една инициатива сама не може да се справи с предизвикателството „по-чист въздух“. Всички заедно – и институции, и граждани - можем“, коментира инициативата кметът Йорданка Фандъкова. Участие в Деня за по-чист въздух до момента са заявили над 100 училища и детски градини в столицата, които ще го отбележат с различни инициативи, включително с тематични информационни инсталации, тематични „Час на класа“, засаждане на растителност в дворовете или писане на есета, уточниха от общината. Наред с учениците, сред заявилите участие са представители на различни компании с голям брой служители, между които комуникационни оператори, вериги бензиностанции, банки, ИТ компании.", "date": "2018.11.14", "title": "Столичните общинари слизат от колите за ден"}
{"url": "https://www.monitor.bg:443/bg/a/view/mon-shte-finansira-novata-meteorologichna-slujba-kym-ban-149523", "text": "Министърът на образованието Красимир Вълчев пое ангажимент новосъздадената метеорологична служба  в Българската академия на науките - „Институт за изследване на атмосферата, климата и водите“, да бъде финансирана чрез корекция в бюджета на МОН. Това стана ясно по време на среща с председателя на БАН акад. Юлиан Ревалски, по време на която обсъдиха актуални теми, свързани със съвместната дейност между двете институции. Вълчев предложил и експерти от МОН да работят заедно със сформираната експертна комисия от БАН и да разгледат всички спорни въпроси, включително и тези от имуществен характер. От своя страна, по време на разговорите представителите на ръководството на БАН информирали министъра, че са предприети всички стъпки, които са необходими за безпроблемното излизане на НИМХ от БАН и осигуряване на оперативната му дейност, съобразно нормативните актове на Академията и действащото законодателство. Беше отбелязана ролята на учени от Академията, които работят по проекти с висока обществена значимост, възложени от Министерския съвет като: Мерки за преодоляване на демографската криза, Въвеждане на съвременни методи в образованието и работата с младите таланти и др. По време на срещата беше подчертан и приносът на БАН в изпълнение на Националната стратегия за научните изследвания, Националните научни програми, Програмата за млади учени и новите програми за реинтеграция и задържане на учени.", "date": "2018.11.14", "title": "МОН ще финансира новата метеорологична служба към БАН"}
{"url": "https://www.monitor.bg:443/bg/a/view/tereza-m-mej-pred-parlamenta-njama-da-ima-vtori-referendum-149526", "text": "Британският премиер Тереза Мей заяви, че никога няма да позволи втори референдум за Брекзит, пред парламента на страната. Тя съобщи, че проектът на британското правителство за сделка с Европейския съюз по Брекзит отговаря на волята на британците, изразена на референдума през 2016 г. \"Няма да провеждаме втори референдум и ще се съобразим с решението на британския народ. Ще реализираме Брекзит и Великобритания ще напусне Европейския съюз на 29 март 2019 г.\", категорична бе Тереза Мей. \"Правителството ще реши какви стъпки да предприеме в интерес на Великобритания. Уверена съм, че това ще ни доближи по-близо до изпълняването на волята на британския народ, изразена на референдума. Ще дойда отново в парламента, за да го известя за резултата\", каза Мей. Мей свика министрите на среща в 14 часа местно време, за да ги уведоми за постигнатата договорка с Брюксел за Брекзит. Мей предупреди правителството, че Обединеното кралство ще трябва да започне подготовка за Брекзит без споразумение от 1 декември, ако дотогава не подпише с Европейския съюз договор за излизане от съюза, пише \"Файненшъл таймс\". Тя обясни на министрите, че ако откажат да подкрепят нейния проект за Брекзит, планираната за ноември среща на лидерите на ЕС, на която се очаква те да одобрят споразумението за напускане на Великобритания, няма да може да се състои. В резултат на това в началото на декември ще трябва да започне изпълнение на плановете на британското правителство за подготовка за Брекзит без споразумение с ЕС, пише ФТ. Председателят на долната камара на британския парламент Джон Бъркоу заяви, че му е било казано да очаква изявление на правителството за Брекзит в четвъртък. В случай, че британското правителство одобри проекта за сделка за Брекзит, вероятната дата за среща на европейските лидери за Брекзит ще е 25 ноември, заяви ирландският премиер Лео Варадкар в парламента на Ирландия. Той предупреди обаче, че много неща могат да се объркат през идните часове. Все пак ако кабинетът подкрепи Мей, провеждането на среща на Европейския съвет се очаква да е около 25 ноември, посочи Варадкар.  Дори и такова споразумение да бъде одобрено от лидерите на ЕС през ноември, британски служители казват, че подготовката за напускане на съюза без сделка с ЕС ще продължи, защото договорът трябва да бъде одобрен от парламента през декември, а правителството съвсем не е сигурно, че ще събере необходимите депутатски гласове за одобряване на договора, пише „Файненшъл таймс“. Плановете на правителството за излизане от съюза без споразумение предвиждат купуване или наемане на кораби за доставки на храни и лекарства през протока Ламанш, натрупване на допълнителни запаси от храни и лекарства и определяне на регулатори за секторите, в които действат законите на ЕС, посочва вестникът. Ключова точка в проекта за споразумение между Лондон и Брюксел е решението за ирландската граница, но според британски източници то ще бъде взето през юли 2020 г. Лидерът на Демократичната юнионистка партия Арлин Фостър заяви, че не може да подкрепи споразумение, което отдалечава Северна Ирландия от Великобритания в бъдеще. Фостър поясни, че без съмнение настъпват тревожни времена. Тя добави, че ще разгледат текста и ще вземат решение. „Премиерът много добре знае каква ни е позицията. Ние не можем да се отделим от Великобритания“, подчерта тя. Джефри Доналдсън от северноирландската партия потвърди, че са против споразумението. \"От това, което видяхме и чухме, не вярваме, че това е най-доброто споразумение\", каза той пред Би Би Си. Ако Брюксел и Лондон не успеят да постигнат споразумение за отношенията след Брекзит, което гарантира отворена ирландска граница, преходният период може да бъде удължен след изтичането му през декември 2020 г. От друга страна Великобритания може да избере митническо споразумение с ЕС, което ще включва цялата страна, но оставя Северна Ирландия при различни митнически правила и регулации на ЕС в сравнение с останалата част от Обединеното кралство. Докато течеше обсъждането на проекто текста за договор, „Гардиън“ съобщи, че се подготвят две оставки. Едната е на министъра по международното развитие Пени Мордаунт, а другата на е на социалния министър Ешър Маквей. Според ирландски медии, в съгласувания текст се казва, че ще има само една \"мрежа за сигурност\", която се създава, за да се избегне проблемът с \"твърда\" граница между Северна Ирландия и Ирландия. Съобщава се, че сделката включва временно митническо споразумение между Лондон и ЕС, което ще се прилага за цяла Великобритания, но с някои конкретни положения за Северна Ирландия. Тези клаузи се отнасят за единния пазар на ЕС и включват по-дълбоко обвързване в сравнение с останалата част от Острова. Споразумението също включва клауза, съдържаща механизъм за преразглеждане на договореността.              ", "date": "2018.11.14", "title": "Тереза Мей пред парламента: Сделката е най-доброто за британците  "}
{"url": "https://www.monitor.bg:443/bg/a/view/italija-ne-iska-da-chue-za-iskanoto-ot-es-namaljavane-na-budjetnija-deficit-149509", "text": "Правителсвото на Италия няма да уважи исканията на ЕС за намаляване на бюджетния дефицит в проекто-сметките на страната за 2019 г. За отказа на Рим да се съобрази с Брюксел свидетелства изпратения в белгийската столица нов проектобюджет, но със заложени в него основни параметри като в предишния – годишен прираст на брутния вътрешен продукт от 1,5% и превишаване на държавните разходи над приходите с 2,4%. По този повод силният човек в кабинета – вицепремиера и министър на вътрешните работи Матео Салвини заяви в прав текст, че правителството въобще нямало да слуша чиновниците от Европейската комисия и да се съобразява с тях. В нарочно писмо обаче министърът на финансите Джовани Трия се опита да обясни на ЕС, че дефицитът и другите важни параметри в програмния документ въобще нямало да нарушат балансите на Съюза. За съжаление паричните пазари на Стария континент не му повярваха и т.нар. спред, който е разликата в цените на десетгодишните облигации на Германия и Италия скочи с цели 12 пункта, достигайки трудната за финансиране от хазната в Рим квота 315. В същото време се срутиха котировките на Фондовата борса в Милано, като регистрираните загуби я направиха „черната овца“ на финансовите тържища из Европа.", "date": "2018.11.14", "title": "Италия не иска да чуе за исканото от ЕС намаляване на бюджетния дефицит"}
{"url": "https://www.monitor.bg:443/bg/a/view/nokaut-za-hazartnata-onlajn-mafija-na-italija-149508", "text": "Хазартната „онлайн“ мафия на Италия тази сутрин бе буквално нокаутирана – при съвместна акция на полицията, корпуса на карабинерите и финансовата гвардия в различни градове на страната бяха арестувани 68 души. В същото време в полза на държавата бяха конфискувани принадлежащи на въпросната организирана престъпност движими и недвижими имоти, пари и ценности на обща стойност над 1 милиард евро. Срещу задържаните босове, техни съратници и работещи за тях специалисти по информатика са отправени обвинения, за които законът гарантира дълги години затвор - участие в престъпно сдружение от мафиотски тип, пране на пари, нелегално събиране на залагания и неплащане на данъци. Операцията, която продължава с обиски из цяла Италия, е ръководена от шефа на Националната дирекция за борба с мафията и тероризма - прокурор Федерико Кафиеро де Рао. Той посочи в изявление пред журналисти, че предварителното разследване на нелегалния „он-лайн“ хазарт с годишен оборот от 4,5 млрд. евро е доказало твърденията за обединеняването напоследък на трите основни видове организирана престъпност в южната част на страната – сицилианската мафия, калабрийската ндрангета и „Сакра корона унита“ от областта Пуля. „Вече не съществуват ндрангета, сицилианска мафия или калабрийска корона – каза антимафиот №1 на Апенините, подчертавайки: - Днес те са прелели се една в друга организации, които управляват различни далавери, договаряйки се предварително помежду си!“ Прокурор Де Рао посочи още, че въпросната „флуидна форма“ на сътрудничество е наложила участието в операцията на трите основни сили за сигурност в страната – карабинери, полиция и Финансова гвардия. Освен арестите и конфискацията на имущество за над 1 млр. евро, специалистите по информатика в униформа днес са хакнали всички незаконни сайтове за залагания от Италия, базирани както в страната, така и в чужбина.", "date": "2018.11.14", "title": "Нокаут за хазартната „онлайн“ мафия на Италия"}
{"url": "https://www.monitor.bg:443/bg/a/view/tehnicheskijat-universitet-vyv-varna-s-nov-rektor-149517", "text": "Министърът на образованието и науката Красимир Вълчев назначи проф. д-р инж. Розалина Стефанова Димова за временно изпълняващ длъжността ректор на Техническия университет – град Варна. Тя ще бъде на мястото на отстранения от длъжността за плагиатство проф. Росен Василев. Миналата седмица Вълчев отстрани бившия ректор, след като Комисията по етика констатира нарушения както в процедурата за професура на Василев, така и за тази за защита на дисертацията му за „голям докторат“. Тогава от Комисията обясниха, че след като бъде назначен служебен ректор, от него ще се изиска да прекрати взаимоотношенията с настоящия. До момента проф. Димова бе заместник–ректор по научната, научно-приложна и проектна дейност в университета. Тя е преподавател по „Комутация и мултиплексиране в телекомуникациите“, „Телекомуникационни мрежи“ и „Цифрови преносни системи“. Проф. Димова ще изпълнява длъжността до избирането на нов ректор, като ще има всички правомощия и задължения на ректор на висшето училище, включително да освободи от академична длъжност предшественика си и да организира провеждането на предсрочни избори за нов ректор.", "date": "2018.11.14", "title": "Техническият университет във Варна с нов ректор"}
{"url": "https://www.monitor.bg:443/bg/a/view/federer-zapazi-shansove-s-pobeda-nad-tijm-149527", "text": "Роже Федерер постигна първа победа на финалния тенис турнир на АТР в Лондон снощи. Във втория кръг швейцарецът се наложи с 6:2, 6:3 над Доминик Тийм (Ав). С това Маестрото запази шансове за продължаване към полуфиналите, въпреки тежката загуба от Кей Нишикори в неделя. За Федерер това беше първа победа над тенисист от топ 10 от февруари насам. За последно той надигра Григор Димитров на финала в Ротердам. След това имаше серия от 5 последователни поражения от тенисистите в елита. Лидер в групата е Кевин Андерсън без загубен сет. Той играе с Федерер в последния кръг, а Тийм среща Нишикори. Загубата на Федерер от Нишикори доста притесни феновете му. Два дни по-късно обаче той показа познатото си ниво срещу Тийм. Швейцарецът обясни промяната в играта и кондицията си с почивката, която беше цял ден. \"Ще направя същото и утре, защото проработи, каза той. - Важното не беше форхендът или бекхендът ми, моят сервис или нещо такова. Беше в главата ми. Затова понякога се нуждаеш от почивка. Играя много тенис в последните два месеца. Изгледах мача с Нишикори на път към хотела. Добро, дълго пътуване. Беше позитивно. Имах време да говоря. Стигнахме до извода или треньорът ми каза: \"Спокойно, наслади се на деня с твоето семейство и се върни щастлив\". Турнирът в Лондон е шанс за Федерер да спечели титла №100 на АТР тура. \"Когато играеш с Тийм е важна главата, не ударите, разказа той. - Ударите ги има. Чувствах се добре, много съм щастлив, че взех правилното решение и успях да реагирам след мача ми в първи кръг. - Мисля, че съм готов за следващия мач - с Андерсън. Не знам какво се случи срещу Нишикори. Може би форматът на групова фаза ми повия. Не усещаш да си с опрян в гърба нож като на другите турнири, когато ако страдаш в първия кръг, знаеш, че трябва да се стегнеш или си аут след 30 минути.\"", "date": "2018.11.14", "title": "Федерер запази шансове с победа над Тийм"}
{"url": "https://www.monitor.bg:443/bg/a/view/zakrivat-vtorodivizionnija-cska-1948-sled-kraja-na-sezona-149506", "text": "ЦСКА 1948 ще доиграе сезона във Втора лига и след това почти сигурно ще приключи съществуването си. Това стана ясно след проведеното във Военния клуб в София общо събрание на акционеритe. На сбирката се разбра, че перспективите пред отбора не са добри. Футболистите ще завършат сезона, след което ще има нова сбирка, за да се реши окончателната съдба на клуба. Засега вариантите са два – закриване на клуба или ново начало от четвърта дивизия. Припомняме, че ЦСКА 1948 бе основан през лятото на 2016 година, когато оригиналният ЦСКА фалира. През първия сезон \"червените\" спечелиха \"А\" областна група, достигайки до Трета лига след дузпи срещу „Брацигово“. На следващата година тимът на Валентин Илиев триумфира в Югозападна Трета лига, оставяйки зад себе си преследвача „Хебър“ (Пазарджик). Сега във Втора лига ЦСКА 1948 държи място в зоната за баражи за влизане в елита. Клубът обаче се радва на изключително ниска подкрепа, въпреки че играе домакинските си мачове на стадион „Васил Левски“. Огромната част от „червените“ фенове пък подкрепят първодивизионния ЦСКА, който вече единствен има право да претендира за автентичния „армейски“ клуб, след като плати 8 милиона лева за активите и емблемата на обявеното във фалит дружество.", "date": "2018.11.14", "title": "Закриват втородивизионния ЦСКА 1948 след края на сезона"}
{"url": "https://www.monitor.bg:443/bg/a/view/fulym-uvolni-jokanovich-klaudio-ranieri-go-smeni-149505", "text": "Английският „Фулъм“ уволни мениджъра Славиша Йоканович. Бившият наставник на „Левски“ е мениджър на тима от 2015 година, като успя да го вкара във Висшата лига. Стартът обаче там е отчайващ и в момента \"котиджърс\" са на последно място с 5 точки от 12 мача. От “Фулъм” направиха изключително бърза рокада и обявиха едновременно уволнението на Йоканович и назначението на негов наследник. Това е Клаудио Раниери, който преди две години направи “Лестър” шампион на Англия. \"Не очаквах, че ще се налага да правя такова изказване във връзка със Славиша, но обстоятелствата са такива и представянето този сезон ме накара да взема решението. Знам, че в момента правя това, което е правилно за клуба, за играчите, за феновете. Славиша винаги ще има моето уважение и благодарност. Желая му много успехи и щастие. Клаудио Раниери е голямо име и е напълно започнат с Висшата лига. Той е точно това, от което се нуждаем ние в момента. Приветстваме го с добре дошъл\", коментира босът на „Фулъм“ Шахид Уан по адрес на новия мениджър. За последно Раниери води френския “Нант”, където обаче претърпя провал.", "date": "2018.11.14", "title": "„Фулъм“ уволни Йоканович, Клаудио Раниери го смени"}
{"url": "https://www.monitor.bg:443/bg/a/view/ustremyt-na-margi-hranova-snimki-149514", "text": "Вдъхновение, стил, същински устрем – с тези думи можем да обобщим спектакъла на Маргарита Хранова снощи, когато естрадната прима поля 45 години на сцената. „Трудно и е да говоря след такъв концерт. Вълнението е огромно, любовта на публиката се усещаше, както и магията и връзката между нас. разказа пред „Монитор“ тя. Зала 1 на НДК се пръскаше по шевовете, а верните почитатели на изпълнителката на „Оставаме“ припяваха заедно с нея както вечните й хитове, така и песните от новия й двоен албум. Хранова заложи предимно на актуалните парчета, които не отстъпват по качество на до болка познатите ни шлагери. През близо двучасовото шоу периодично фенове, композитори и колеги се качваха при Марги, за да засвидетелстват уважението си към нея с букети. „Първо много се притеснявах, но когато усетих любовта на хората, се успокоих. Трябва да притежава голям професионализъм, особено след 45 години.“, категорична е тя. За доброто настроение на присъстващите се погрижиха и нейните приятели от формата „Като две капки вода” – Софи Маринова, Славин Славчев и Боби Турбото. Софка предизвика сълзи от смях с чаровните си опити за изпълнение на песни от своя „английски репертоар“. Концертът в София сложи край на турнето на Хранова по случай професионалния й юбилей. Тя отправи музикален поздрав към феновете си още във Варна, Бургас и Добрич, където й се наложи да пее под дъжда. спомня си Марги с усмивка, тъй като тя и добричлии издържаха стоически шоуто под капките. Звездата няма време за почивка. Още утре ще извие глас рамо до рамо с Орлин Горанов за проекта „ Обичам българската музика“. „Мен това не ме натоварва, тези концерти ги обичам. За мен е удоволствие“, сподели ни още тя. Покрай множеството си концерти, Марги се готви и за участие в предаването „Черешката на тортата“. По традиция естрадната прима ще си отдъхне около Коледните празници, когато ще е отдадена на семейството си, а за Нова година ще пътува до курортното селище Кранево. „Хем ще си отдъхна за два дни, хем ще се забавляваме с новогодишната програма“, намигна тя.", "date": "2018.11.14", "title": " Устремът на Марги Хранова (СНИМКИ)"}
{"url": "https://www.monitor.bg:443/bg/a/view/52-obshtinski-uchilishta-v-plovdiv-s-profili-za-oblachni-tehnologii-149513", "text": "До края на календарната година всички 52 общински училища ще имат активирани профили за облачни технологии. Това означава, че през 2019 година над 3000 ученика ще имат имейли за достъп до облачната система на училището с лични профили, така че да могат да работят с нея и с възможностите, които тя предоставя - домашни, класни работи, групови и проектни задачи, контакти с учителите, работа в интернет. Това заяви в рамките на „Световен образователен форум България”, проведен в Пловдив, зам.-кметът Стоянов. Според зам.-министъра на науката и образованието Деница Сачева предстои иновативните училища да се затвърдят като практика през учебната 2019/2020 година, като за тях се обмислят и финансови стимули под формата на грантове. „Пловдив се очертава като лидер по отношение на въвеждане на иновациите в българското образование“, заяви тя. Как да се модернизира образователната система, така че да е адекватна на бързо променящата се среда бе основно дискутираната тема. По думите на зам.-кмета Стефан Стоянов трябва да се работи на няколко нива – как променяме класната стая, как правим часовете по-интерактивни и интересни за децата, работа по групи и внедряване на технологии, които да подпомогнат образователния процес да напред, давайки на децата важни умения, които те да имат и да използват в бъдеще.  „Употребата на технологиите повишава авторитета на учителите и е мотивационен фактор за младите преподаватели. Технологиите са инструмент за постигане на по-високи резултати. През миналата учебна година 294 училища са получили статут на иновативни училища, което е със 100 повече в сравнение с предходната година. 33 от тези училища са в Пловдив, което поставя града на второ място след столицата, където са 77“, уточни Сачева и посочи, че изключителен интерес децата проявяват към роботика, изкуствен интелект и 3D принтиране. В Пловдив има 12 иновативни училища. Община Пловдив трета година работи по реализиране на Монтесори педагогиката в 6 детски градини, където са обхванати над 700 деца. От тази учебна годинав „Св. Св. Кирил и Методий“ пилотно стартира и първият 1-и клас за обучение по метода на Мария Монтесори. Във форума взеха участие 220 специалисти по образованието от 50 населени места, които обмениха опита си от внедряване на иновациите в класната стая. Гостуват лектори от Финландия, Холандия, Белгия, а ръководна роля в първия панел от програмата е на Тон Дайф – президент на Световен образователен форум и експрезидент на Европейската асоциация на училищни директори.", "date": "2018.11.14", "title": "52 общински училища в Пловдив с профили за облачни технологии"}
{"url": "https://www.monitor.bg:443/bg/a/view/kolekcioner-izvadi-45-grafiki-ot-papkite-si-za-da-gi-podredi-pod-lipite-149516", "text": "Притежателят на една от най-големите лични графични колекции у нас, възпитаникът на факултета по изящни изкуства при великотърновския университет „Свети свети Кирил и Методий“ Румен Райков подреди 45 графични лиса от 32 съвременни български и балкански художника в първата по рода си изложба в старозагорската галерия „Байер“. Райков, който освен график е и последният роден печатар – литографист със специално образование, поставил началото на колекцията си през 2002 година, когато започва работа като началник на графичната база във великотърновската Алма Матер. Към момента е притежател на над 700 творби от стотици художници, които в различни периоди са използвали услугите на базата. Междувременно, една по една са захлопнали вратите си базите на СБХ в Самоков, Бургас и Пловдив, а в София работи само ателието при Художествената академия, където обаче не се приемат външни автори. Райков възнамерява след време да събере всички притежавани от него работи в своеобразна антология на българската литография от началото на ХХІ в. Сред художниците, чийто произведения са подбрани за уникалната изложба, личат имената на Никола Хаджитанев, Милко Божков, Деница Янева, Иван Бонев и разбира се на старозагореца доц. Злати Златев.", "date": "2018.11.14", "title": "Колекционер извади 45 графики от папките си, за да ги подреди под липите"}
{"url": "https://www.monitor.bg:443/bg/a/view/voennijat-ministyr-na-izrael-liberman-podade-ostavka-zaradi-gaza-149510", "text": "Израелският министър на отбраната Авигдор Либерман подаде оставка в знак на протест срещу постигнатото примирие с бойците от ивицата Газа, съобщиха световните агенции.  В специално изявление за медиите Либерман призова за предсрочни избори. Крайнодесният политик посочи, че постигнатото с египетско посредничество примирие с ръководството на палестинското ислямистко движението Хамас, което управлява Газа, е било \"капитулация пред тероризма\".  Оставката на Либерман значително отслабва консервативното коалиционно правителство на премиера Бенямин Нетаняху, смятано за най-дясното в историята на Израел, и може да доведе до предсрочни избори, тъй като след като партията на военния министър \"Израел бейтену\" (\"Нашият дом Израел\") напусне коалицията, Нетаняху остава с крехко мнозинство в Кнесета, където \"Израел бейтену\" има петима депутати, отбелязва Ройтерс.  Сега Нетаняху може да разчита на 61 депутати в 120-местния парламент, година преди следващите редовни избори. Военният министър настояваше за много по-твърд израелски отговор на най-интензивния ракетен обстрел срещу Израел след 50-дневната война през 2014 г. Той каза, че е категорично против разрешението, дадено миналата седмица от Израел на Катар, за предоставяне на помощ на стойност 15 млн. долара на Газа. Оставката на Либерман влиза в сила след 48 часа след като я подаде писмено. Пред журналисти Либерман каза, че така \"държавата си купува спокойствие в краткосрочен план с цената на сериозни щети за националната сигурност в дългосрочен план\", предаде АФП.", "date": "2018.11.14", "title": "Военният министър на Израел Либерман подаде оставка заради Газа"}
{"url": "https://www.monitor.bg:443/bg/a/view/spipaha-imanjari-vyv-velingradski-sela-149496", "text": "Културно-исторически ценности и металдетектор са били иззети от къщите на двама мъже, жители на велинградски села. Единият е 39-годишният Н.Н. от село Света Петка, а другият - връстникът му Й.Д. от съседното село Долна Дъбева. В домовете на двамата били открити няколко предмета с културно-историческа стойност, металдетектор и 72 бойни патрона в калибър 7.62 мм. Органите на реда се натъкнали на нелегалните археолози по време на полицейска акция, проведена от служители на сектор „Противодействие на криминалната престъпност“ при Областната дирекция на МВР в Пазарджик, съвместно с колегите им от Районното управление на полицията във Велинград. Откритите предмети, уреди и боеприпаси са иззети, а спрямо двамата се водят бързи производства. Полицаите от управлението в Септември след проверка на гараж на мъж от Белово са открили незаконно притежавани боеприпаси. МВР-служителите извършили претърсване в жилището на 66-годишния Х.М. В гаража полицаите открили 31 патрона за карабина и още 37 за късо нарезно оръжие. Мъжът ги съхранявал там без да има необходимото за това разрешение. Боеприпасите са иззети, а спрямо Х.М. е образувано бързо производство.  ", "date": "2018.11.14", "title": "Спипаха иманяри във велинградски села"}
{"url": "https://www.monitor.bg:443/bg/a/view/alegri-se-jeni-za-deset-godini-po-mlada-aktrisa-149507", "text": "Треньорът на „Ювентус“ Масимилиано Алегри ще се жени за популярната италианска актриса и бивша тв-водеща Амбра Анджолини – гръмна днес седмичникът „Ки“. Двамата са гаджета от пролетта на 2017 г. – запознават се на купон в Торино, където бъдещата булка снима филм. Според вещото в светската клюка списание сватбата е насрочена за юни догодина, тоест след края на шампионата в Серия „А“ и турнира на Шампионската лига. Независимо от факта, че до тогава има доста време, кандидат-младоженците вече били изготвили списък с имената на 200 души, които смятали да поканят на сватбата си. Четирийсет и една годишната Амбра, която бе известна преди години като водеща на популярното тийнейджърско шоу „Нон е ла РАИ“, ще се омъжва за пръв път. Има две деца – дванайсетгодишната Йоланда и десетгодишния Леонардо. Алегри пък е на 51 години и има зад гърба си един брак – женен е бил за дизайнерката Глория, от която е 23-годишната му дъщеря Валентина. ", "date": "2018.11.14", "title": "Алегри се жени за десет години по-млада актриса"}
{"url": "https://www.monitor.bg:443/bg/a/view/germanskijat-alianc-v-grupata-na-marica-za-shampionskata-liga-149515", "text": "Германският \"Алианц МТФ\" ще играе в групата на \"Марица\" (Пд) в Шампионската лига по волейбол за жени. Тимът от Щутгарт се класира за груповата фаза, елиминирайки вицешампиона от 2017 г. \"Волей Алба Блаж\" (Рум). В първия мач в Сибиу румънският отбор с бившата разпределителка на \"Марица\" Лора Китипова и Мария Каракашева в състава победи с 3:1 (18, 20,-17, 26). При реванша в Германия \"Алинац\" пък спечели с 3:0 (19, 27, 11) и 15:7 в \"златния гейм\" и си осигури място в следващата фаза, в която започва участието си \"Марица\". В състава на \"Алинац\" има само 4 германки, останалите са 5 американки и волейболистки от Бразилия, Унгария, Финландия и Холандия, а треньор е гъркът Янис Атанасопулус. През миналия сезон той игра полуфинали за купата на CEV, носител е на купата на Германия за 2017 г. и е втори в първенството на страната след 3 загуби от \"Палмберг\" (Шверин) във финалите. \"Марица\" ще гостува в Щутгарт в третия кръг от групата между 22 и 24 януари, а ще посрещне германките в 6-ия - на 26 февруари. В група А са още френският шампион \"Безие\" и носителят на световната и европейска титла \"Вакъфбанк\" (Тур). Новият капитан на \"Марица\" пък ще е 26-годишната Нася Димитрова, централна блокираща, висока 190 см. Тя ще наследи на поста прекратилата кариерата си Радосвета Тенева. В предсезонната подготовка селекционерат Иван Петков беше поверил тази рола на Ана Гърбац (Хър), с която клубът се раздели. Нася Димитрова вече изведе като капитан шампионките в първия им мач от Националната волейболна лига - срещу \"Славия\" в неделя, след което наставникът взе окончателното решение тя да поеме ролята и занапред. Нася е националка и играе вече трети сезон с екипа на \"Марица\".", "date": "2018.11.14", "title": "Германският \"Алианц\" в групата на \"Марица\" за Шампионската лига"}
{"url": "https://www.monitor.bg:443/bg/a/view/bylgarija-za-30-ti-pyt-s-shtand-na-zelena-sedmica-berlin-2019-149497", "text": "Правителството реши България да участва с национален щанд на Международното изложение за земеделие, хранително-вкусова промишленост и градинарство „Зелена седмица Берлин 2019“. То ще се проведе в периода от 18 до 27 януари 2019 г., като страната ще бъде на събитието за 30-ти път. Участието на държавата ни на Международното изложение „Зелена седмица Берлин 2019“ е отлична възможност за представяне на българските идеи и концепции за развитието на хранителния сектор, както и популяризиране на родни храни и напитки на германските потребители и пазар. Разходите за подготовката и участието на страната ни в изложението са за сметка на бюджета на Министерството на земеделието, храните и горите, с изключение на разходите, които са допустими по Държавна помощ SA. 47097 „Помощ за участие в изложения“.", "date": "2018.11.14", "title": "България за 30-ти път с щанд на „Зелена седмица Берлин 2019“"}
{"url": "https://www.monitor.bg:443/bg/a/view/iztegliha-jrebija-na-boksiorkite-za-svetovnoto-v-indija-149502", "text": "В Делхи бе теглен жребият за световното първенство по бокс за жени, на което България ще участва в 6 свои представителки. Световната шампионка от Корея 2014 Станимира Петрова (кат. до 57 кг) почива в първия кръг, а във втория среща американката Риос. Златната медалистка в категорията от последното първенство на планетата в Астана през 2016 г. Алесиа Месиано (Италия) е в другия поток и може да се срещне със Станимира чак на финала. Стойка Петрова (54) също почива в първия кръг, а във втория чака победителката от мача между Рахимова (Узбекистан) и Залиа Мунга от Конго. Стойка е световна вицешампионка от Астана, а с победилата я на финала тогава Дина Жоламан от Казахстан може да играе на 1/4-финалите. Бронзовата от 2016 г. Деница Елисеева (60) също почива на старта, а във втория среща Кодирова от Узбекистан, която също започва от тази фаза. В потока на българката е вицешампионката на Европа и на света Анастасия Белякова (Русия), с която би се срещнала на полуфинал. Еврошампионката от София 2018 Мира Потконен (Финландия) е в другия поток и евентуално би срещнала Елисеева на финала. При най-леките (до 48 кг) Севда Асенова започва с австралийката Кармело Угарте. Габриела Димитрова (51) в първия кръг излиза срещу Чин от Китайско Тайпе, а при победа във втория я очаква ирландката Смит. Мелис Йонузова излиза за първи мач срещу чехкинята Шморанзова.", "date": "2018.11.14", "title": "Изтеглиха жребия на боксьорките за световното в Индия"}
{"url": "https://www.monitor.bg:443/bg/a/view/ns-reshi-eksperti-ot-biznesa-shte-prepodavat-vyv-vuz-te-149503", "text": "Изявени специалисти от практиката и бизнеса ще могат да провеждат лекции от общия хорариум в университетите. Това стана възможно, след като НС гласува на второ четене промените в Закона за висшето образование, но като условие се поставя това да става с решение на съответния факултетен съвет. Другото условие е часовете да са до 10% от учебния план на бакалаврите и до 20% от този на магистрите. Поправките бяха гласувани със 72 гласа „за“, само 11 „против“ и 7 „въздържали се“. В момента различните ВУЗ-ове и специалности канят гост лектори, но те не се водят като часове от общия учебен план. Другите промени предвиждат бизнеса да участват в разработването на учебните програми, а техни представители да бъдат включени и в изпитните комисии за дипломиране. Представители на бизнеса и на студентите ще могат да бъдат включени и в постоянните комисии на Националната агенция за оценяване и акредитация, която одобрява направленията, в които университетите обучават студенти и докторанти. Това обаче няма да важи за вече стартирали процедури. Тези предложения предизвикаха критики от страна на БСП. Соцдепутатът Драгомир Стойнев определи това като прибързано и призова първо да се приложат пилотни програми, преди да се стигне до промени в закона. В тази връзка той призова представителите на бизнеса да изнасят лекции, но не и да участват в оценъчните комисии. Освен това той изтъкна, че няма и критерии как ще се избират тези експерти от бизнеса. Шефката на образователната комисия Милена Дамянова от ГЕРБ обаче изтъкна, че предложението идва от страна на бизнеса и синдикатите, а в чужбина е практика. Мотивът на ГЕРБ е, че именно бизнесът оценява подготовката на студентите, когато тръгне да наема кадри.", "date": "2018.11.14", "title": "НС реши: Експерти от бизнеса ще преподават във ВУЗ-овете"}
{"url": "https://www.monitor.bg:443/bg/a/view/levski-i-kluj-s-oferta-kym-fenomena-149500", "text": "„Левски“ е отправил оферта към „Валядолид“, чийто президент в момента е легендата на бразилския футбол Роналдо. Феномена придоби 51% от контролния пакет на елитния клуб през месец март, а интересът на „сините“ е към халфа Антонио Котан. Играчът към момента не попада в плановете на треньора Серхио Гонсалес, което предоставя на 26-краните шампиони Според информацията от Испания, за Котан е получена оферта и от румънския „Клуж“. Желанието на самия играч е да продължи кариерата си в Испания, но ако до конкретно предложение не се стигне, е готов за ново предизвикателство на Балканите. Към днешна дата предложението на „Левски“ се приема като по-атрактивно, така че „сините“ са с по-големи шансове за привличането на талантливия халф. Съществува и вероятност от „Валядолид“ да му предложат нов договор, въпреки че вече година и половина Котан Халфът е на 23 години, а през миналия сезон изигра 8 двубоя в Сегунда дивисион като само в три бе титуляр. През настоящата кампания пък той изобщо не попада в групата. Иначе Котан е юноша на „Севиля“, като при андалусийците кариерата му преминава главно във втория отбор, но има и няколко двубоя за първия. В случай, че Котан реши да напусне испанското първенство последна дума по трансфера ще има и президентът на „Валядолид“ - Роналдо. Междувременно стана ясно, че докторът на „синия“ тим Мариян Добрев е получил огромната чест да асистира на светилото Рамон Кугат при операцията на Холмар Ейолфсон. Интервенцията се състоя в сряда в Барселона, а Кугат е известен с успешните си операции на играчи като Карлес Пуйол, Андрес Иниеста, Самуел Ето’о, Сеск Фабрегас и други.", "date": "2018.11.14", "title": "„Левски“ и „Клуж“ с оферта към Феномена"}
{"url": "https://www.monitor.bg:443/bg/a/view/anglijskata-grupa-still-corners-startira-evropejskoto-si-turne-v-sofija-149499", "text": "Английската dream pop/synthpop група Still Corners ще се качи за първи път на българска сцена. Вокалистката Теса Мъри и Грег Хюз ще пристигнат за концерта си у нас на 19 ноември, а мястото на срещата им с родните меломани е Sofia Live Club. Освен с музиката си, базираното в Лондон дуо ще впечатли и с дрийми атмосфера с приглушена светлина и абстрактни прожекции на филми ноар. С концерта си у нас пък Мъри и Хюз стартират европейското си турне. Still Corners става факт в музикалните среди през 2007 г., когато е създадена от вокалистката Теса Мъри и продуцента и музикант Грег Хюз. Рекордьори в стила на вълшебните тонове, те успяват да продадат 700 сингъла в един ден, което бележи и началото на музикалния им прогрес. Именно тогава групата бива забелязана от култовия американски инди лейбъл Sub Pop, зад които стоят имена като Fleet Foxes, Foals, Beach House. С тях Still Corners издават три албума, които се радват на популярност в независими медии като Spin, NME и Pitchfork. С четвъртия си албум Dead Blue, който привлича вниманието на много фенове на dream pop и lo-fi жанра, бандата вече издава за собствен лейбъл — Wrecking Light Records. Последния си албум Slow Air музикантите записват в Остин, Тексас. Както загатва и името, албумът пренася слушателите в лежерната атмосфера на безкрайния тексаски хоризонт. Песента им Don’t Fall in Love е част от саундтрака на най-новия сериал на Netflix – The Innocents.", "date": "2018.11.14", "title": "Английската група Still Corners стартира европейското си турне от София"}
{"url": "https://www.monitor.bg:443/bg/a/view/slagan-gumen-lenin-v-mavzoleja-149485", "text": "Тленните останки на Ленин да бъдат погребани с подобаваща траурна церемония, а на тяхно място да бъде положено гумено или восъчно копие на тялото на вожда и учителя на октомврийската социалистическа революция. С подобна инициатива излезе депутатът на местното законодателно събрание на Ленинградска област Владимир Петров, съобщават агенциите. Народният избраник предлага погребението да бъде организирано през 2024 година, когато се навършват 100 години от рождението на Ленин. Според Петров по този начин ще бъдат икономисани сериозни финансови средства, които сега се харчат за поддръжка на мумията. От руската комунистическа партия остро реагираха на предложението на депутата от Ленинградска област, наричайки идеята му „налудничава“ и „провокационна“. „Ако у Петров са останали поне малко съвест и здрав осмислен поглед върху историята, то задължително ще му стане неудобно за тази негова псевдоинициатива“, заяви зам.-председателят на червената партия Дмитрий Новиков. По думите на съпартиеца му депутата от Думата Александър Юшенко, „вече 30 години се опитват да погребат Ленин и ще продължат да се опитват всички онези, които разпалват антикомунизъм и ненавист в обществото“.", "date": "2018.11.14", "title": "Слагат гумен Ленин в мавзолея "}
{"url": "https://www.monitor.bg:443/bg/a/view/izdirvat-26-uchastnici-v-protesti-za-da-gi-globjat-149495", "text": "26 водачи на автомобили, взели участие в протест срещу цените на горивата на 11 ноември ще бъдат глобени за груби нарушения на обществения ред, съобщиха от ОД на МВР-Сливен. От там припомнят, че в неделя голяма група жители на областния град и околните селища са се включили в протестно шествие като към 13,00 часа са паркирали и  и изоставили колите си  автомобилите си по път ІІ-53 в района на село Крушаре, в посока автомагистрала  \"Тракия\". По този начин те са  блокирали  движението в двете посоки - от и към пътната магистрала  и селото. Около 16,30 часа, движението по АМ Тракия е било  възстановено, но все съществували проблеми за колите на МВР като са се образували  километрични опашки от тежкотоварни автомобили. След допълнителната намеса на полицията, автомобилите са били  избутани от пътното платно. За издирването на нарушителите ще бъдат използвани снимки и видеозапис, както на действията на протестиращите, така и на полицията, с цел да се избегнат спекулации. Водачите на 26 автомобила, предизвикали затварянето на път ІІ-53, ще бъдат издирени и спрямо тях ще бъдат взети съответните административно - наказателни мерки. Служителите на реда ще бъдат безкомпромисни към нарушителите на закона, към грубите нарушения на обществения ред и престъпленията по време на протестните действия, подчертават от ОД на МВР – Сливен в съобщението си до медиите. На 13 ноември от Сливен министърът на вътрешните работи Младен Маринов заяви, че „всеки има право на протест, но и всеки има право на свободно предвижване“.  ", "date": "2018.11.14", "title": "Издирват 26 участници в протести, за да ги глобят"}
{"url": "https://www.monitor.bg:443/bg/a/view/transportnijat-ministyr-obmislja-prestrukturirane-na-bdj-149504", "text": "Транспортният министър Росен Желязков обмисля да преструктурира \"Холдинг БДЖ\". По думите му в момента вече няма нужда да дружествата за пътнически и товарни превози да бъдат под шапката на холдинг, обяви той пред депутатите от ресорната комисия, която заседава в момента. Желязков иска да има пряк контрол върху двете дъщерни дружества. Но преди да се тръгне към промяна в структурата ще бъде направен анализ за преценка необходимостта от съществуващата структура. \"Холдингът си свърши работата, дълговете към облигационерите и кредиторите са изплатени. Всяко преобразуване е свързано с процедури по Търговския закон, една от тях е 6-месечно предизвестие към държавата, на която се дължат от холдинга 197 млн. лева\", напомни Желязков. Ако се ликвидира холдинга трябва да се прецени как ще бъдат разпределени тези суми между двете дружества и как ще се погасяват. \"Хубавото е, че тези пари са безлихвени, тоест няма да се променят с времето\", коментира още темата Желязков. Припомняме, че кредитите бяха отпуснати от държавата с цел спасяването на закъсалия жп превозвач от кредиторите му. Наскоро правителството гласува да удължи срока на издължаването на борча с още една година, иначе по него щяха да започнат да текат и лихви. Тема без завършек към момента продължава да бъде поисканите от Желязков оставки в ръководството на държавния холдинг. Миналата седмица транспортният министър обоснова   на членовете на Съвета на директорите (СД) на железниците с \"липсата на комуникация в ръководството\". По думите му тя е започнала с възложен одит от изпълнителният директор на \"Холдинг БДЖ\" Владимир Владимиров в средата на годината. Той е извършен от звеното за вътрешен одит в холдинга и излиза с предварителен доклад, които бива разгледан от СД по него има бележки, след което става окончателен. Но преди две седмици Владимиров възлага на Мирослав Писов от \"Вътрешна сигурност\" в холдинга и Тодор Тороров \"Вътрешна сигурност\" в дъщерното дружество за пътнически превози да проверят отново провереното. Двамата изпракащ писмо до изпълнителния си директор, към което прилагат предварителния доклад на вече приетия от него и СД одит. Този предварителен доклад  изпращат до ДАНС. \"Ипращат чужд труд на службите, а не собствения си\", коментира Желязков, който го прочел в медиите, но не го получил на бюрото си. Принципалът на холдинга все още не е взел решение с кого от членовете на ръководството - Владимир Владимиров, заместника си Велик Занчев и Филип Алексиев, да се освободи, и кого да остави. Очаква първо доклада от назначения от него нов одит в пътническите превози на железниците, който трябва да приключи до края на месеца. До него се стигнало след серия други проверки, писма и докладни, разменяни между СД на холдинга, шефът на пътническите превози Пламен Пешаров и изп. директор Владимиров.  Междувременно Желязков призна за проблеми с ремонтите в дружеството, били повече непредвидените, отколкото планираните. Подвижният състав и на двете дъщерни дружества е в окаяно състояние - голям брой от локомотивите отдавна е трябвало да минат на ремонт, призна министърът. Забавянето на обществените поръчки също е част от проблемите. Във връзка със спряния вчера от Комисията за защита на конкуренцията (КЗК) търг за нови мотрисни влакове министърът поясни, че БДЖ няма да оспорва решението на регулатора. \"Документите на общественото поръчка ще бъдат преработени и ще се върви към нова процедура, вместо да оспорваме решението на КЗК, защото ще падне пред Върховния административен съд\", обясни Желязков. В рамките на този месец вече изготвеното и съгласувано с общините разписание отново ще бъде разгледано. Пред депутатите Желязков изрази притеснение, че с наличния състав ще може да се изпълнява безопасно графика за движение. По думите му е възможно да се редуцират влакове.", "date": "2018.11.14", "title": "Транспортният министър обмисля преструктуриране на БДЖ (ОБНОВЕНА)"}
{"url": "https://www.monitor.bg:443/bg/a/view/s-obshti-marshruti-i-produkti-bylgarija-i-turcija-privlichat-turisti-ot-dalechni-strani-149501", "text": "България и Турция заедно могат да привличат туристи от далечни и перспективни пазари като Китай, Близкия изток, САЩ. Това заяви министърът на туризма Николина Ангелкова на първата сесия на смесената комисия за сътрудничество в туризма. Делегацията от турска страна се води от зам.-министъра на културата и туризма на Турция Йомер Аръсой. Форумът е в навечерието на втория Международен конгрес на световните цивилизации и историческите маршрути, организиран от Световната организация по туризъм към ООН, чийто домакин за втора година е България. Вярвам, че има голям потенциал България да бъде популяризирана още по-активно като дестинация пред Турция, както и за повече възможности за пътувания на българите в южната съседка, е казала Ангелкова и е допълнила, че чрез трансграничното сътрудничество и разработваните съвместни маршрути. Министър Ангелкова е информирала, че над 636 хил. турски туристи са посетили България през миналата година, което е 12,5 на сто ръст спрямо предходната. Турция е била на четвърто място в класацията за входящ туризъм. За първите девет месеца на настоящата година отново се отчита ръст. Потенциалът е още по-голям, е посочила тя. Турция е основен наш пазар за зимния туризъм и разчитаме представителите на специализираните ни курорти, а също и турският бизнес да споделят в детайли необходимото за засилване на потока туристи. Турският зам.-министър на културата и туризма Йомер Аръсой е заявил, че основната цел е увеличаване на туристопотока между двете страни. Като положителна практика Аръсой е посочил и реставрирането на културно-исторически паметници в двете страни със съвместни усилия, което също ще стимулира притока на туристи. Той е предложил стажове в Турция за български кадри за туризма, както и да се организират Дни на културата и туризма на България в Турция и на Турция в България.", "date": "2018.11.14", "title": "С общи маршрути и продукти България и Турция привличат туристи от далечни страни"}
{"url": "https://www.monitor.bg:443/bg/a/view/ms-odobri-oshte-4-37-mln-za-raketi-sreshtu-gradushki-149498", "text": "Правителството одобри допълнителни разходи в размер на 4 374 000 лв. по бюджета на МЗХГ за 2018 г. за разплащане на доставени противоградови ракети. Изпълнителна агенция „Борба с градушките“ извършва дейности по защита на земеделската продукция в областите Видин, Монтана, Враца, Плевен, Пазарджик, Пловдив, Стара Загора и Сливен на площ над 17 милиона декара. В началото на активният сезон по градозащита за 2018 г. агенцията разполагаше с 8 608 противоградови ракети, от които 3 608 - остатък от сезон 2017 г. и 5 000 бяха доставени през месец април. Високата честота и интензивност на градовите процеси през този сезон наложиха изразходването на много по-голям брой ракети в сравнение с предходните години. През 2018 г. до момента са заявени и доставени 14 068 ракети за 10 128 960 лв. На изпълнителя по договора досега са платени 5 760 000 лева е ДДС. Остават дължими още 4 374 000 лева с ДДС, за противоградови ракети на стойност 4 368 960 лв. и за транспорт на ракетите през годината - 5 040 лв.", "date": "2018.11.14", "title": "МС одобри още 4,37 млн. за ракети срещу градушки"}
{"url": "https://www.monitor.bg:443/bg/a/view/chetirima-v-aresta-za-alo-izmami-149489", "text": "Четирима ало измамници от Козлодуй са оковани, след като прибрали тлъсти пачки от две възрастни жени в града на Първа атомна, съобщиха от областната дирекция на МВР във Враца. Млади мъже на 18 и 22 години задигнали от 75-годишна пенсионерка 5 бона, след като в понеделник й се обадил „комисар Петров” и поискал от нея 29 000 лева под претекст, че дъщеря й е претърпяла злополука и парите са нужни, за да бъде оперирана. Щом бабата признала, че разполага само с 5000 лева, по инструкция от „комисаря” тя оставила парите до дърво на улица в Козлодуй. При разследване по горещи са били задържани двамата мошеници, които не са криминално проявени. В тях са намерени част от парите – 3750 лв.  Същият ден е била измамена и 68-годишна жена от Козлодуй, която била заблудена, че участва в полицейска операция по залавянето на група измамници.  Жената дала 5806 лв. и 150 евро. След получения сигнал, полицейските служители предприели незабавни оперативно-следствени действия, в резултат на които установили и задържали извършителите. Това били двама мъже на възраст от 21 и 22 години от Козлодуй, криминално проявени и осъждани. Полицейските служители са намерили и иззели 3 200 лева, които са част от парите, оставени от измамената жена.  По двата случая са образувани досъдебни производства.", "date": "2018.11.14", "title": "Четирима в ареста за ало измами"}
{"url": "https://www.monitor.bg:443/bg/a/view/okonchatelno-kasting-za-alma-mater-tv-njama-da-ima-149488", "text": "Кастингът за университетската телевизия „Алма матер“ се отменя, съобщи директорът й Башар Рахал преди минути. Новината идва ден, след като актьорът обяви, че набирането на нови надежди на медията ще се състои единствено в София, а останалите дати извън столицата ще се проведат по-късно поради „организационни причини“. казва Рахал, който вече се извини за проблематичния промоклип, в който той се заглежда в късата пола на студентка. Видеото се появи преди седмица, а против него се обявиха преподавателите от Факултета по журналистика и масова комуникация към СУ. Малко по-късно с позиция излязоха и Управителния и Програмния съвет на Телевизия „Алма матер“: „Стилистиката и посланието на клипа не са в съответствие с академичния тон, който се очаква от всяко звено на най-стария и най-авторитетен университет в страната.“, гласи част от въпросното становище.", "date": "2018.11.14", "title": "Окончателно: кастинг за „Алма матер“ тв няма да има"}
{"url": "https://www.monitor.bg:443/bg/a/view/kradci-obezkostiha-katastrofiral-sitroen-149492", "text": "Собственичка на катастрофирал автомобил «Ситроен» намери колата си напълно обезкостена двайсетина дни след инцидента. 32-годишната жителка на град Твърдица претърпяла ПТП на 23 октомври в близост до летището край Казанлък и поради невъзможност да го транспортира предпочела да го остави на място. На 13 ноември жената отишла с механик и влекач, но констатирала че на практика от колата й е останало само купето и две ог гумите. Неизвестни крадци отмъкнали нацилиндрова глава, акумулаторна батерия, газов и бензинов инжекцион;хидравлична помпа, компютърната конфигурация, водния радиатор и двата фара. Обирджиите не били лишени от чувство за хумор, разказват свидетели на извършения полицейски оглед, при който в купето била намерена бележка с надпис: \"Ако нямате намерение да го ремонтирате – следващият път ще вземем и останалите части!\". По случая е образувано досъдебно производдство по описа на РУ - Казанлък за престъпление по чл.195, ал.1, т.4 от НК.Иззети са записи от намиращите се в съседство охранителни видеокамери, но те едва ли щели да бъдат от полза поради ниската разделителна способност.", "date": "2018.11.14", "title": "Крадци обезкостиха катастрофирал Ситроен"}
{"url": "https://www.monitor.bg:443/bg/a/view/ralica-paskaleva-trudno-se-vyzstanovila-sled-rajdaneto-149491", "text": "Актрисата Ралица Паскалева трудно се възстановила сред раждането на сина си Максим. Това призна самата тя пред Нова тв. \"Имах тежко възстановяване. в един момент човек се побърква, не исках да се свързвам по някакъв начин с болницата, не харесвам болници\", разказа тя. Паскалева преодоляла по-лесно страха си от лечебното заведение благодарение на медицинската драма „Откраднат живот“, където спечели симпатиите на зрителите в престилката на д-р Стилянова. “Никога не ми се е налагало да влизам в болница, но чувствах се спокойна”, допълни тя. Чаровната брюнетка е готова да съчетава отглеждането на детето с актьорската си кариера. Тя обаче няма да е толкова често на снимачната площадка, тъй като графикът й на първо място ще е посветен на бебето. Припомняме, че Паскалева дари волейболният национал Теодор Салпаров с момченце в началото на юли. Гордият татко присъства на самото раждане. Максим е второ дете за спортиста, който възпитава още един син – Георги, плод на любовта му с бившата му съпруга Бойка Делиева.", "date": "2018.11.14", "title": "Ралица Паскалева трудно се възстановила след раждането"}
{"url": "https://www.monitor.bg:443/bg/a/view/bojana-podobrjava-rekord-na-gines-149494", "text": "Да организира най-масовия пикник, достоен за рекорд на „Гинес“ – с това се е захванала Божана Кацарова, която доскоро се подвизаваше в Женското царство на Биг Брадър. Планът е това да се случи през идното лято, а междувременно Кацарова, която триумфира в третия сезон на MasterChef, ще стяга собствен ресторант. Темпераментната кулинарка неведнъж е показвала афинитета си към артистичното представяне на храната, като още след победата си в шоуто на bTV обяви желанието си да прави арт фестивал по родното Черноморие. Хубава музика, изкуство, йога и храна – това са основните компоненти, на които Божана подчинява събитията си. Преди да продаде личния си живот срещу хонорар на Големия брат пък Кацарова се подвизаваше и със собствено предаване в 24Kitchen - “Новата балканска кухня с Божана“.", "date": "2018.11.14", "title": "Божана подобрява рекорд на „Гинес“"}
{"url": "https://www.monitor.bg:443/bg/a/view/stanislav-todorov-rogi-stava-vodesht-v-kato-na-kino-149490", "text": "Режисьорът Станислав Тодоров-Роги ще застане начело на „Като на кино“ за епизод време. Авторът на „Дъвка за балончета“ ще се появи на малкия екран на 17 ноември от 12,30 ч. по bTV Cinema, като няма да пропусне да сподели със зрителите и своя опит в телевизионното изкуство. Сред акцентите в предаването ще бъде работата му по новия 13-и сезон на „Столичани в повече“, който феновете ще могат да гледат от следващата пролет. Припомняме, че снимките към продукцията вече започнаха, а екипът обещава и този път да засегне актуални за обществото ни теми, пречупени през сатиричния поглед, характерен за сериала. В броя, посветен на сериалите, Роги ще разкаже и за началото на своя път в професията с друго обичано от родните телеманиаци заглавие – „Тя и той“. „Като на кино“ ще представи още възкръсналото кино „Култура“. Мариета Мелроуз пък ще влезе зад кулисите на сериала „Къмпинг“, а кинокритикът Деян Статулов ще представи филмовите премиери на големия и малкия екран.", "date": "2018.11.14", "title": "Станислав Тодоров-Роги става водещ в „Като на кино“"}
{"url": "https://www.monitor.bg:443/bg/a/view/chetiri-legendi-na-bg-pynka-pravjat-kultov-koleden-koncert-149493", "text": "Четирима любими герои на родната пънк и рок сцена - Кольо Гилъна, Светльо Витков, Ерол от „Уикеда“ и Сърмата Хари, ще стартират коледните празници с “Култов Коледен КонЦерт” на 7 декември в столичния клуб “Микстейп 5”. Първото “Хо-хо-хо” за вечерта ще дойде от Сърмата Хари, чиято визия е доста близка до тази на Белобрадия старец. След него рефрена ще поеме Ерол от „Уикеда“, които изчезна за известно време от сцената. През юни обяви края на групата, но тази му изява явно показва, че разформирането на бандата не означава, че е приключил с изявите пред публика. След Ерол следва още по-ексклузивното участие на Кольо Гилъна, който съвсем отсъства от концертния живот в последните години. Той ще излезе заедно с музикантите на “Svetlio&The Legends” и ще изпълни емблематични парчета от репертоара на КГБ и \"Контрол\". Финалът ще дойде със Светльо Витков. Той и настоящата му банда “Svetlio&The Legends” всеки момент ще изкарат третия си албум „Пени се!“, след като в 11 годишната си история записаха тавите „Bulgarno” и „Iban”. Билетите вече са в продажба на цена от 25 лв, а в деня на концерта на място ще струват 30 лв.", "date": "2018.11.14", "title": "Четири легенди на БГ пънка правят “Култов Коледен концерт”"}
{"url": "https://www.monitor.bg:443/bg/a/view/trima-raneni-na-pytja-kraj-pavlikeni-149473", "text": "Двама мъже и една жена пострадаха при катастрофа с два леки автомобила. Инцидентът станал във вторник около 14,00 ч. на пътя Павликени – село Дъскот. По първоначална информация от полицията „Фолксваген Голф”, управляван от 74-годишен мъж от Дъскот предприел изпреварване, при която се е ударил странично в насрещно движещо се „Ауди”, управлявано от 26-годишен мъж от село Водолей. След това голфът се завъртял и блъснал отзад трети лек автомобил „Мерцедес”. От удара аудито се преобърнало в канавката. Пострадали са возещите се в него 51-годишен мъж и 42-годишна жена. Те са настанени за лечение във великотърновската болница със закрита гръдна травма и черепно-мозъчна травма, без опасност за живота. Водачът на фолксвагена е настанен в павликенската болница с множество разкъсно-контузни рани в областта на главата и тялото. Водачите са изпробвани за употреба на алкохол, като пробите им са отрицателни. Причините за произшестивето са в процес на изясняване. По случая е започнато досъдебно  производство.", "date": "2018.11.14", "title": "Трима ранени на  пътя край Павликени"}
{"url": "https://www.monitor.bg:443/bg/a/view/myj-obstrelva-bager-s-jajca-149477", "text": "Мъж беше арестуван, след като обстрелва багер с кокоши яйца. Необичайният екшън се разиграл във вторник около 13,30 ч. в района на строителен обект във Велико Търново. Пред пристигналите след получения сигнал полицаи, ръководителят на обекта разказал, че минути преди това, по време на обедната почивка, непознат мъж паркирал лекия си автомобил „Субару” до един от багерите на строителната бригада и започнал да хвърля камъни в кабината по багериста. След като му била направена забележка, непознатият се оттеглил с колата си. Малко по-късно обаче отново се върнал и отново започнал да цели земекопната машина, но този път с кокоши яйца. След което отново изчезнал в неизвестна посока. От проведените действия по разследването извършителят бързо бил установен. Оказало се, че това 26-годишен мъж от В. Търново, известен на полицията и осъждан. Пред служителите на реда мъжът не могъл да даде смислено обяснение за постъпката си. Съставен му е акт по Указа за борба с дребното хулиганство.", "date": "2018.11.14", "title": "Арестуваха мъж, обстрелвал багер с яйца"}
{"url": "https://www.monitor.bg:443/bg/a/view/patriotite-oronvaneto-na-stopansija-inmidj-syshto-da-e-nakazuemo-149479", "text": "Уронването на стопанския имидж също да бъде наказуемо или да подлежи на сериозна имуществена санкция. Това са обсъдили депутати от Обединените патриоти с предсатвители на строителната камара по време на среща в НС, стана ясно от думите на зам.-шефа на групата Искрен Веселинов. \"Тези, които правят организирана кампания срещу българските строители, очевидно работят за чуждите. Политици, които са отговорни към различни стопански отрасли в страната ни, не трябва да си го позволяват.\", каза още той. Поводът за коментара му пък е акцията на БСП с поредното внасяне до АПИ на подписката за проверка на всички пътища у нас. На свой ред шефът на сторителната камара Илиян Терзиев обясни, че те не са против проверките. Бихме желали да не се шуми преди да се докаже каквато и било вина и резултат от проверките, каза той. Терзиев припомни, че това  е една от поредицата срещи, които организират с партиите в НС. Пред депутатите те представили проблемите, които имат, фалшивите новини и промените в ЗОП и ЗУТ, за които те настояват, както и въпросите за привличането на работна ръка. Терзиев уточни, че не за пъври път получават подкрепа от страна на патриотите.  Самият Веселинов пък очерта пет теми, по които са си поставили задача да работят. Една от тях е именно тази за защита на доброто име на строителите и отраслите в БГ индустрията. Втората била за необходимостта професионалното образование да подготвя кадри за бизнеса и строителството. Третата е въпросът за работната ръка и усилията на патриотите да облекчат достъпа на българи от нашата диаспора зад граница до пазара на труда у нас. На последно място е закона за камара, като спред Веселинов те трябва да имат инструменти, с които да се саморегулира. По този начин строители, които имат нарушения и не изпълняват качествено поръчки, да получават санкции и това да се показват  в тяхното CV. Така, когато си партнират с дадена община, това да тежи при тяхната оценка при участието им в обществена поръчка. Строителната камара обучава множество хора в бранша и затова по време на срещата са обсъдили възможността тя да получи достъп до средствата за развитие на човешките ресурси, за да  могат по-организирано и с помоща на държавата, да обучават кадри. ", "date": "2018.11.14", "title": "Патриотите: Уронването на стопанския имидж също да е наказуемо "}
{"url": "https://www.monitor.bg:443/bg/a/view/plovdivchanin-prebiva-bremennata-si-sypruga-drug-udrja-onkobolnata-si-jena-149478", "text": "Пловдивчанин пребивал жестоко бременната си съпруга от години. Тя се опитвала да го напусне, но поради финансови причини се връщала обратно в дома на насилника. При друг случай висшист на добра длъжност и висока заплата пребивал онкоболната си половинка, като я обиждал, че е боклук, развалина и не ставала за нищо. И в двата случая мъжете били много ревниви към половинките си. Ревността е и основната причина за убийствата на жени у нас, подчертаха на пресконференция Рада Еленкова – Рашева и Любомира Цъцарова от фондация „Джендър алтернативи в рамките на финала на проекта „Програми за превенция и преодоляване на домашното насилие в малки и отдалечени населени места”. Те уточниха, че през 2017 г. 29 са били убитите жени у нас. 23 от тях са погубени от бивш или настоящ партньор, като пет от жените са можели да бъдат спасени, защото са подавали жалби в полицията срещу насилника си. Данните на фондацията за тази година сочат, че до момента 25 жени са били убити от партньорите си, което прави по една жена на всеки две седмици. В случая с пребиваната бременна, тя търсела изход да се спаси, но не намерила начин да издържа на свободен наем себе си и двете си деца с ниските си доходи и в крайна сметка се принудила да се върне при насилника си. Жертвата била израснала в дом за деца без родители и нямала близки, на които да разчита. Насилието в техния дом започнало около година след сватбата пред очите на свекървата. В момента съпрузите имат две деца – момченце на 10г. и момиченце на 2г. и половина. „Била е възпирана да ходи на работа. Била е възпирана да се среща с приятели и да излиза като цяло. След раждането на първото дете нещата се укротили, но не съвсем. Насилникът употребявал доста често алкохол, след което ставал още по-агресивен. Побоищата са били ежедневни”, разказа Любомира Цъцарова. Мъжът обикновено се прибирал пиян в малките часове след купони с приятели. Събуждал съпругата си и започвал да я удря без обяснения. „Като се е случвало да има и ритници в главата или главата й била блъскана в стената”, описа Цъцарова. Когато жената забременяла с второто им дете, мъжът продължил да я тормози психически и да я бие. „Дори когато е била бременна я е биел. Когато е родила, той не е отишъл в родилното. Не се е интересувал нито от нея, нито от детето. Но тъй като това момиче няма никакви близки и роднини, се принудила да се върне там, където е той, където е нейното семейство”, разбрали във фондацията. Когато второто дете било прието в яслена група, жената си намерила работа, тъй като мъжът й насилник отказвал да издържа семейството си. Когато обаче тя започнала да работи, побоищата продължили с нова сила, тъй като биячът не й давал да излиза от вкъщи. Настаняването й в кризисен център можело да бъде само за 6 месеца и тя отново решила да се примири с побоищата, като се върне обратно вкъщи. При друг случай от практиката на фондацията обаче жената решила да се разведе с мъжа си насилник. И тя, и той, били висшисти и имали добри заплати. Жертвата имала онкозаболяване, което не възпряло насилника и побоищата продължили. Мъжът е бил болестно ревнив и следял в колко часа жената излиза и се връща от работа. „Закъснението от 5 минути й коства токат в главата, ритник в корема или опрян в гърлото нож. Имат момче на 13 години, което е непряк свидетел и абсолютно засегнат от случващото се. Нещата се обострили и тя потърси помощ от нас след като й открили заболяването и претърпяла операция”, разказаха още дамите от фондация „Джендър алтернативи”. В този момент мъжът й казал: „Ти не ставаш за нищо. Ти си развалина, пълен боклук си”. Насилието продължило и след изписването й от болницата, като докато тя лежала там, биячът отказвал да я посещава. Онкоболната жена решила да се разведе, за да успее да се излекува и да продължи живота си без болка.", "date": "2018.11.14", "title": "Пловдивчанин пребива бременната си съпруга, друг удря онкоболната си жена"}
{"url": "https://www.monitor.bg:443/bg/a/view/ndk-sveti-v-cvetovete-na-dygata-v-denja-na-tolerantnostta-149476", "text": "Фасадата на Националния дворец на културата ще светне в цветовете на дъгата навръх Международния ден на толерантността. Между 20 и 21 ч. този петък, 16 ноември, сградата ще изгрее в багрите червено, оранжево, жълто, зелено, синьо, индиго (тъмносиньо) и виолетово. Инициативата е в знак на уважението към различията, многообразието на култури и традиции, както и в защита на всички форми на индивидуална човешка свобода. Надяваме се, че и други институции у нас ще засвидетелстват чрез подобни жестове подкрепа за своите граждани, някои от които не са хетеросексуални“, казва Симеон Василев, основател и директор на фондация GLAS (Gays and LesbiansAccepted in Society). С осветяването на НДК в цветовете на дъгата, София се нарежда до редица световни градове с подобни кампании, сред които Вашингтон, Ню Йорк, Сан Франциско, Тел Авив, Берлин, Брюксел, Дъблин, Лондон и други. Това е третият път, в който конгресният център свети в цветовете на толерантността. За първи път НДК е осветен по подобен начин през 2015 г.,отново за Международния ден на толерантността. През 2017 г. Емблематичната сграда бе озарена от цветовете на дъгата в навечерието на 10-годишнината от шествието София Прайд.", "date": "2018.11.14", "title": "НДК свети в цветовете на дъгата в Деня на толерантността"}
{"url": "https://www.monitor.bg:443/bg/a/view/vestnik-pogreba-spajk-lij-po-pogreshka-149486", "text": "Новозеландският вестник The Gisborne Herald предизвика скандал, след като погрешно оповести, че режисьорът Спайк Лий е починал. Текстът на изданието е придружен от снимка на легендата на „Марвел“ и съосновател на комиксови персонажи като Спайдърмен и Хълк - Стан Лий, чийто земен път всъщност приключи преди дни. „Спайк Лий почина на 95-годишна възраст“, гласи заглавието, което е изведено и на първа страница на The Gisborne Herald. такъв пък бе отговорът на Спайк Лий, режисьорът на BlacKkKlansman. Въпреки гафа редакторите на изданието не поднесоха извинение нито към Спайк Лий, нито към читателите си. „The Gisborne Herald постижна международна слава след грешка“, написаха само от вестника. Припомняме, че комиксовият гуру издъхна на 12 ноември след дългогодишна борба със заболявания, сред които пневмония. В последните 10 години Стан Лий се появи на малкия и на големия екран с епизодични роли във филми и сериали по негови произведения.", "date": "2018.11.14", "title": "Вестник погреба Спайк Лий по погрешка"}
{"url": "https://www.monitor.bg:443/bg/a/view/osydiha-chasten-izpylnitel-za-prisvojavane-na-slujebni-pari-149481", "text": "Състав на Окръжен съд – Шумен, с председател съдия Румяна Райкова, постанови осъдителна присъда срещу подсъдимия частен съдебен изпълнител Асен Тонев. Тонев е признал всички факти от обстоятелствената част на обвинителния акт, което е позволило съдебното производство да се гледа по съкратената процедура, коментира говорителят на съдебната палата в Шумен Стилиян Стилиянов. Асен Тонев е признат за виновен в извършването на длъжностно престъпление. В качеството си на частен съдебен изпълнител , в периода 2007-2016 година присвоил чужди пари в размер на 243073.97лв., които му били връчени да ги пази и управлява в качеството си на частен изпълнител. Успоредно с това мъжът е признат за виновен и да извършването на две данъчни престъпления, при които, в периода 2009-2010 и 2011-2015 лично и с посредственото извършителство на други лица, избегнал установяването и плащането на данъчни задължения общо в размер на 66 631.73 лева, като подал и неверни данъчни декларации. Частният изпълнител е осъден на 2 години и 10 месеца затвор условно при 5 годишен изпитателен срок. Отделно му е наложено и наказанието „ Лишаване от право да заема длъжност и право да заема професия „съдия изпълнител“ за срок от 3 години. По време на процеса бяха приобщени и искове от засегнати страни, като съдът е постановил Тонев да плати 121 712.04 лева на 7 юридически и физически лица. Това са суми представляващи нанесени имуществени вреди от престъпленията, за които е признат за виновен.", "date": "2018.11.14", "title": "Осъдиха частен изпълнител за присвояване на \"служебни\" пари"}
{"url": "https://www.monitor.bg:443/bg/a/view/kontuzija-izvadi-plamen-iliev-ot-machovete-s-kipyr-i-slovenija-149483", "text": "Проблеми с вратарския пост налегнаха селекционера Петър Хубчев преди важните заключителни срещи от Лигата на нациите. Титулярът Пламен Илиев бе освободен от лагера на националния отбор преди гостуването на Кипър и домакинството на Словения. Въпреки огромните усилия на медицинския щаб, футболистът все още не е напълно възстановен от контузията, която получи на мача с Норвегия в Осло. Това е наложило да не се рискува с евентуалното му участие в следващите срещи. Така за последните мачове от груповата фаза на Лигата на нациите селекционерът Петър Хубчев ще разчита на останалите си трима вратари - Георги Петков, Димитър Евтимов и Благой Макенджиев, който бе повикан на пожар от „Черно море“. Според информация на „Монитор“ обаче изборът в щаба на националите ще падне между 25-годишния страж на английския „Бъртън Албиън“ или ветерана от „Славия“. Евтимов прави отлично впечатление със силните си изяви в Лига 1 и класирането на четвъртфинал в турнира за Купата на Лигата на Англия, докато при Петков натежава опитът в подобни решаващи двубои. Ако не се стигне до дебют на шуменеца, то стражът на „Славия“ е на път да запише рекорд, попадайки в топ 3 на най-старите вратари в историята, играли за националните си отбори. Срещу Кипър на 16 ноември Петков ще бъде на 42 години и 246 дни и В момента първото място се държи от Елиша Скот, който записва своя рекорд през 30-те години на миналия век. Тогава стражът е на 42 години и 200 дни. Първото място в световен мащаб държи Есам Ел Хадари от Египет със своите 45 години и 161 дни. В лагера на съперника ни също имат проблеми с контузен състезател, като крилото Панайотис Захариу бе селектиран по спешност в националния отбор на Кипър. 22-годишният играч на „АЕП Пафос“ ще замени в състава получилия травма в глезена Фотис Папулис, който бе освободен от лагера на тима. Това е първа повиквателна за Захариу за представителния отбор на Кипър, като той се включи в заниманията на тима вчера. Всички останали футболисти се готвят нормално и на пълни обороти. Островитяните приемат България в петък, а четири дни по-късно са домакини на Норвегия.", "date": "2018.11.14", "title": "Контузия извади Пламен Илиев от мачовете с Кипър и Словения"}
{"url": "https://www.monitor.bg:443/bg/a/view/gryckata-centralna-banka-iska-da-oprosti-42-miliarda-losh-dylg-na-bankite-149482", "text": "Гръцката централна барка възнамерява да опрости 42 милиарда лоши дългове на банките в страната, съобщи Блумбърг. Целта е да се върне доверието във финансовата система на страната. Според условията на предложението гръцките кредитори ще прехвърлят близо половината от отсрочените си данъчни вземания на дружество със специална цел, което ще продаде облигации и ще използва постъпленията, за да купи лоши кредити на стойност 47 млрд. долара (42 млрд. евро), според източниците, които искат да не разкриват самоличността. Акциите на гръцките банки са изгубили около 40% от стойността си тази година, вследствие на продължаващите опасения, че не могат да се справят с огромния лош дълг, нaтpyпaн пpeз нaй-тeжĸaтa peцecия в нoвaтa иcтopия нa cтpaнaтa. Идеята на гръцката централна банка е бил представен на Единния механизъм за надзор към Европейската централна банка и на гръцкото министерство на финансите. Органите по защита на конкуренцията в Европейската комисия трябва да одобрят плана на гръцката централна банка, отбелязва Блумбърг. Междувременно главното управление на съюзите на държавните служители в Гърция обяви 24-часова стачка. Тя е обявена и от медицинския персонал в системата на общественото здравеопазване. Държавните служители настояват за увеличаване на заплатите и пенсиите, за постепенно възстановяване на размера на доходите им и за връщане на 13-ата и 14-ата заплата. Сред исканията им са увеличаване на необлагаемия минимум до 12 хиляди евро, отмяна на Единния данък върху недвижимото имущество и намаляване на ставката на ДДС на 15 процента. Държавните служители искат още да бъдат назначени нови служители, които да попълнят нуждите на сектори като образованието, местното самоуправление, осигурителните фондове, социалните услуги), както и да бъдат отменени гъвкавите форми на заетост във вреда на постоянните работни места. Исканията им включват още добавки за условия на труд, промяна в системата за атестация, спиране на приватизацията на публични организации и социални услуги и на комерсиализацията на социалните блага. Лекарите и медицинският персонал настояват за връщане на заплатите от преди 2012 г., изплащане със задна дата разликата в трудовите възнаграждения, масово назначаване на лекари на пълен трудов договор, 30 часова работна седмица и др. Гръцката служба за борба с узаконяването на доходи от незаконна дейност е поискала да получи достъп до сметките на бившия премиер Костас Симитис, членове на семейството му и двама членове на кабинета му, съобщава \"Та неа\". Повод за искането са публикации в печата във връзка с показанията на Мишел Жосран, служител на френската компания \"Талес\", на която е била възложена модернизацията на фрегати от гръцките военноморски сили през 2003 г. и заради която наскоро беше задържан бившият министър на отбраната в правителството на Симитис Янос Папандониу. Имената на Симитис и други фактори в гръцкото правителство са споменати с общи думи в показанията на Жосран. Според агенция АНА-МПА във Франция срещу Жосран са повдигнати обвинения в корупция и той се е съгласил да сътрудничи с властите в разследването. Той е дал показания, че поръчката за осигуряването на сигурността на сигурността на Олимпийските игри в Атина през 2004 г. е била възложена на американска компания, защото от \"Талес\" \"са се целели много ниско\" в политическото ръководство на страната. Освен сметките на Симитис, службата срещу прането на пари е поискала да бъдат разкрити сметките на бившия министър на обществения ред Михалис Хрисохоидис, на заместника му Евангелос Малесиос и на брата на Симитис Спирос.", "date": "2018.11.14", "title": "Гръцката централна банка иска да опрости 42 милиарда лош дълг на банките "}
{"url": "https://www.monitor.bg:443/bg/a/view/zlatka-i-djizysa-planirat-svatba-149480", "text": "Най-коментираната напоследък светска двойка у нас, в лицето на Златка Райкова и Благой Георгиев, вече се готвят за сватба. Това призна русата изкусителка по време на разговор със съквартирантите си в предаването „Биг Брадър: Most Wanted“, където в момента се подвизават плеймейтката и футболистът. отсече тя. Райкова изповяда страховете си, че никога няма да стане булка, защото няма кой да я търпи. Причината – тя притежава „много мъжки качества“. Според нея обаче с Благой много си приличат и се грижат един за друг, които би ги превърнало в идеалното семейство. Райкова и Джизъса са заедно официално от три месеца, а дебютната си целувка запечатали на 13 септември в кола. Тук феновете направиха сметка, че ако датите са правилни, то първият месец изобщо не са се целували. Преди дни двойката предизвика фурор с твърдението, че правят секс средно по 20 пъти на седмица.", "date": "2018.11.14", "title": "Златка и Джизъса планират сватба"}
{"url": "https://www.monitor.bg:443/bg/a/view/velikijat-mihail-barishnikov-idva-v-bylgarija-149472", "text": "До седмица ще бъде финализиран договорът за гастрола на великия балетист Михаил Баришников на българска сцена, научи „Монитор“ от шефката на балета на Софийската опера Сара-Нора Кръстева. Танцьорът, чието име експертите нареждат сред най-великите балетисти на всички времена като Вацлав Нижински, Рудолф Нуреев и Владимир Василиев, ще изнесе две представления на своя нашумял моноспектакъл „Бродски/Баришников“ на 19 и 20 януари в Операта. Сара-Нора Кръстева започнала да работи за осъществяване на идеята за гостуването му у нас още миналата година, но ударила на камък. Оттам, с по-големите си финансови възможности, задачата подела благодарение на която гастролът на звездата в България ще стане факт в началото на идната година. Боршош разкри, че лично се познава с балетиста, но въпреки това преговорите са били тежки. В „Бродски/Баришников“ 70-годишният балетист по уникален начин с глас и движения пресъздава поезията на своя приятел, нобелиста Йосиф Бродски. „Това, което Миша прави с тялото си, наподобява своеобразна, спонтанна електрическа енергия”, обяснява режисьорът на забележителния драматично-танцов спектакъл Алвис Херманис. От 2015 г. постановката се играе по световните сцени с нестихващ успех, билетите се разпродават за броени часове, а софийските дати ще станат част от европейското й турне. „Тази постановка е специален момент в моя живот – преход от балетната игра към театъра“, споделя Баришников. Според концепцията сцената наподобява прекрасна зимна градина, от която гениалният балетист произнася стихове и проза на своя дългогодишен приятел от емигрантските години в САЩ – Йосиф Бродски. Освен с пластичната си виртуозност, в нея Баришников впечатлява и с драматичен талант, твърдят очевидци. Въздействащата му игра се допълва със запис на оригиналния глас на поета Бродски. Представленията в София ще се играят на руски език, със субтитри на български. Продължителността на спектакъла е 90 минути. Цените на билетите ще са от 90 до 200 лв. Михаил Баришников има специален сантимент към страната ни, защото славната му световна кариера през 1966 г. Тогава той печели златен медал в категория за деца и юноши. След обещаващ професионален старт в Ленинградския балетен театър „Киров“(днес Мариински театър), през 1974 г. той успява да избяга в Канада заради повечето възможности, които Западът може да даде на артиста. След като работи с много танцови компании, се присъединява като премиер-солист към New York City Ballet, на който по-късно става арт директор. Оглавява American Ballet Theater, а през последните години управлява Baryshnikov Art Centre в Манхатън. Освен като танцьор и хореограф е известен и като киноартист – от сериала „Сексът и градът“, от филма „Бели нощи“, където си партнира с Хелън Мирън и Изабела Роселини. От дългогодишната си връзка с актрисата Джесика Ланг роденият в Латвия руснак има дъщеря Александра и още 3 деца от бившата балерина Лиса Райнхарт, за която през 2006 г. се жени.", "date": "2018.11.14", "title": "Великият Баришников гастролира у нас през януари (ОБНОВЕНА)"}
{"url": "https://www.monitor.bg:443/bg/a/view/borisov-vrychi-nagrada-paisij-hilendarski-na-vasil-mihajlov-149464", "text": "Актьорът Васил Махайлов е тазгодишният носител на държавната награда “Паисий Хилендарски”. Тя му бе връчена от премиера Бойко Борисов на специална церемония в Министерския съвет. Наградата се присъжда от 2000 г. за стимулиране на български творци и изпълнители на произведения, свързани с българската история и традиции. Премиерът коментира, че този път наградата съвпада с един от любимите му артисти. “Той действително е един народен будител, не само с артистичното му майсторство, допринесе много за възпитанието на нацията”, каза Борирсов и допълни, че народът му е дал най-голямата оценка. Премиерът отчете, че в новия бюджет е заложено 20 млн. лв. повече за културата. От своя страна Васил Михайлов заяви, че е щастлив, че точно тази награда го спохожда. “Най-много ме радва това, че сте ме сложили в отбора на най-големите майстори в изкуството и културата”, каза актьорът.", "date": "2018.11.14", "title": "Борисов връчи награда “Паисий Хилендарски” на Васил Михайлов"}
{"url": "https://www.monitor.bg:443/bg/a/view/knsb-syglasni-sys-skoka-na-danyka-za-starite-koli-149467", "text": "КНСБ са съгласни със скока на данъка за старите коли. Това стана ясно от думите на президента на КНСБ Пламен Димитров, след срещата на синдикатите с БСП в парламента.   Соцлидерът Корнелия Нинова отбеляза, че БСП днес ще внесат в деловодството на парламента промени в закона за корпоративното  подоходно облагане, с които да отпадне по-високия данък за старите коли. Само преди ден пък президента Румен Радев наложи вето върху закона и го върна за повторно разглеждане. Със закона се въвежда екокомпонент при определяне на налога.  По думите на Нинова синдикатите смятат, че този въпрос не бил съществен. Това пък бе повод за отговор от страна на Димитров. Той заяви, че КНСБ винаги са били против неравенство, но такова се генерира от плоския данък. 8 пъти е разликата в заплащането на труда в обществото, изтъкна Димитров. Това според него се бори с по-високи доходи и заплати. Синдикатите искали над 1 млрд. лева за заплати, а в бюджета средствата са с над 800 млн.лева. Именно затова са и сравнително доволни от финансовата рамка.  Относно данъка върху старите коли, Димитров обясни, че приходите ще са 20 млн.лева. Така Според Димитров парите от данъка ще отидат в общинските бюджети, а темата е преувеличена. По думите му централна тема трябва да бъде данакът върху дивидентите и облагането на капитала, а не данакът за старите автомобили.  Иначе синдикатите са тръгнали на совалки с партиите в НС, като преди ден бе тази с ГЕРБ, а днес и с останалите групи в НС. Поводът пък е бюджетът за 2019 г., като синдикатите отбелязват, че има сфери, които са останали недофинансирани, наред с това искат и скок на обезщетението за безработица  и майчинство. Именно по тези теми БСП и синдикатите имат съвпадение. както и ДДС-то за лекарствата  Относно скока на парите за безработица БСП предлагат 16 лева минимален праг, а синдикатите искали той да е 12 лева. В момента той е замръзнал на 9 лева. КНСБ и БСП са на едно мнение, че е нужна и промяна на данъчната политика и данъчното облагане.  След това КНСБ проведе срещи с ДПС и с Обединени патриоти. След разговорите с първите стана ясно, че имат противоложни позиции. при гледането на бюджета за 2019-а. Кои тепърва ще се уточнява, като Искрен Веселионов даде да се разбере, че става въпрос за сметки и кои от идеите могат да бъдат защитени и аргументирани.  Пламен Димитров обясни, че са срещнали сходни виждания с патриотите. Едно тях било промяната на данъчната политика, което обаче нямало да стане с този бюджет. колкото е 60 % от новия максимален доход, както и увеличение на обезщетението за майките от 380 на 420 лева. Срещнахме разбираме и подкрепа, каза Димитров. Наред с това те искат 45 млн. лева повече за сферите земеделие, култура и държавно управление, за да могат да бъдат гарантирани увеличението на заплатите в тези сектори. ", "date": "2018.11.14", "title": "КНСБ съгласни със скока на данъка за старите коли (ОБНОВЕНА)"}
{"url": "https://www.monitor.bg:443/bg/a/view/djado-podari-9-hil-lv-na-alo-izmamnici-v-kustendil-149466", "text": "77-годишен дядо подари 9 хил. лв. на ало измамници в Кюстендил. Поредният нелеп случай е регистриран вчера, когато възрастния мъж получил телефонно обаждане от мъж, който се е представил за служител на полицията. „Отново е използвана старата схема. Измамникът е поискал парите от наше име, за да бъде разкрита престъпна схема. Въпреки многото апели от наша страна, възрастния кюстендилец се е доверил. Най-вероятно измамниците са гастрольори“, коментираха работещи по случая. 77-годишният кюстендилец е успял да събере всичките си налични спестявания в размер на 9 хил. лв., а след което ги опаковал прилежно в черна торбичка, изчакал измамникът пред дома си и предал сумата. Едва два часа по-късно дядото разбрал, че е станал обект на измама и подал сигнал в полицията. „Не давайте пари на непознати. Полицията не изисква съдействие от гражданите чрез даване на пари. При обаждане по телефона от лица, които се представят за полицаи, прокурори, лекари и искат пари, не се доверявайте, а веднага сигнализирайте на тел.112“, призова говорителят на ОДМВР – Кюстендил, Катя Табачка. Само в рамките на няколко часа през вчерашния ден десетки кюстендилци са сигнализирали за подобен вид обаждания от страна на ало измамници.  ", "date": "2018.11.14", "title": "Дядо подари 9 хил. лв. на ало измамници в Кюстендил"}
{"url": "https://www.monitor.bg:443/bg/a/view/sybirat-darenija-za-rushashta-se-sgrada-na-chitalishteto-v-batak-149471", "text": "Старата сграда на читалище „4 май“ – гр. Батак се руши и за да бъде спасена, местните откриха кампания за набиране на дарения. Нанесените от времето щети са огромни, както във вътрешността, така и по покрива и фасадата на сградата. Покривът капе, стените поддават, мазилката отдавана е олющена, сградата е опасна и не позволява да се направят снимки на опустошението, нанесено от времето и липсата на средства. Сградата има нужда от спешен ремонт, твърдят читалищни дейци. Най-наложителна е реконструкцията на покрива, за да бъдат спрени течовете и разрухата. Необходими са средства за ремонт на покрива на сградата, приблизително 100 000 лева, за да може да се спре разрушението както отвън, така и отвътре. А в бъдеще ще са необходими немалко средства, за да се възстанови и вътрешността на сградата-приблизително между 300 000-500 000 лева, изчисляват от читалищното настоятелство. На това място преди 120 години е имало библиотека, театрален салон, литературен клуб, а по-късно и киносалон, но след 1991 г. въпреки положените огромни усилия за поддържане на сградите на читалището, заради недостатъчни средства зданието се руши и става все по-трудно да се възстанови.", "date": "2018.11.14", "title": "Събират дарения за рушаща се сграда на читалището в Батак"}
{"url": "https://www.monitor.bg:443/bg/a/view/aleksandyr-dimitrov-e-menidjyr-na-godinata-2018-149463", "text": "Александър Димитров, председател на управителния съвет и главен изпълнителен директор на А1, бе избран за „Мениджър на годината 2018” в най-престижния конкурс за мениджърски постижения в България. Наградата бе връчена от президента на Република България Румен Радев на официална церемония снощи след няколкомесечен процес по оценка и селекция на кандидатите на база утвърдена методология на Делойт България. Той получи още две отличия - наградата на зрителите на една от големите телевизии и за „Мениджър на годината”, определена чрез онлайн гласуване на сайта на медията, и специалната награда „Мисия в полза на обществото”, която се връчва от един от всекидневниците в България. „Това е огромно признание за А1 - компанията, която ми дава възможност да реализирам нещата, които вярвам, че са правилни. Признание е за моя екип, част от който тази вечер е тук - без вас нищо около мен няма да е същото. Признание за това, че пътят, който сме избрали за развитие на нашата индустрия, е правилен. Признание за усилията, които аз и моят екип полагаме, за да свържем хората с дигиталния начин на живот. Днес знаем само 5% от това, което ще знаем след 30 години. В никоя друга епоха знанието не е било толкова лесно достъпно, но и никога способността да учиш нови неща не е била толкова определяща за добруването на индивида. Светът се променя. И вече не е достатъчно само да знаем. Вече е важно да продължаваме да учим и да се развиваме. Защото само така ще можем да посрещнем бъдещето”, сподели Александър Димитров при получаването на наградата. Новият „Мениджър на годината” е в основата на трансформацията на една от най-големите компании у нас - А1. Той превърна познатата като мобилен оператор компания в телеком от ново поколение. Неговото управление се свързва с новия възход на А1, която за втора поредна година отчита положителни финансови резултати и възвърна лидерската си позиция на телеком пазара. През 2018 г. Александър Димитров осъществи една от най-мащабните ребрандинг кампании, предприемани на българския пазар, превръщайки Мтел в А1. През последните две години компанията разшири значително своето портфолио, което в момента освен мобилни услуги включва високоскоростен домашен интернет, цифрова и сателитна телевизия, три собствени спортни канала под бранда MAX Sport, cloud и IoT решения за бизнеса и крайни клиенти, музикалната стрийминг платформа A1 Xplore Music, финансови услуги като A1 Wallet и А1 Кредитна карта и много други. Александър Димитров има повече от 15 години опит в телекомуникациите. Той заема настоящата си позиция от 1 октомври 2015 година, когато се присъединява към екипа на A1 от Виваком, където заема поста главен търговски директор от 2008 година. Преди това е бил търговски директор (2001 - 2006) и главен изпълнителен директор (2006 - 2008) на Германос Телеком България. Притежава магистърска степен по електрически машини и апарати от Техническия университет в София и магистърска степен по мениджмънт и маркетинг от Университет за национално и световно стопанство в София. „Мениджър на годината” е конкурс за постижения в областта на висшия мениджмънт в България. Целта му е да отличи тези ръководители, които успешно управляват компаниите в България, като използват най-добрите практики в управлението и притежават необходимите за един отличен мениджър личностни характеристики. През 2018 г. конкурсът се организира за единадесети пореден път и се проведе на три етапа в периода юни - октомври. Участници в конкурса са хора на най-високо управленско ниво - управители, изпълнителни директори, председатели на ръководните органи, представляващи водещите компании в България и отговорни за вземането на стратегически решения за тяхното функциониране и развитие.", "date": "2018.11.14", "title": "Александър Димитров е „Мениджър на годината 2018”"}
{"url": "https://www.monitor.bg:443/bg/a/view/v-stara-zagora-policija-blokira-geto-syboriha-24-nezakonni-kyshti-149469", "text": "24 незаконни постройки бяха съборени в съществуващо от две десетилетия ромско гето в крайния старозагорски квартал „Кольо Ганчев“. Багер навлезе сред бараките, обитавани от над 50 мъже, жени и деца след като още в 7,00 часа на 14 ноември махалата беше блокирана от тежко въоръжени и снабдени с щитове и каски полицаи. От съображения за сигурност и за да не се нагнетявало напрежение, журналистите не бяха допуснати до обекта. Официална информация беше дадена едва три часа по-късно. Живеещите в района трябваше да удостоверяват адресната си регистрация с личните карти, за да бъдат допуснати до домовете си. До принудителното премахване се стигна след продължила близо 2 години административна процедура за общо 58 постройки, половината от които били съборени доброволно от обитателите им през м.г., коментира инж. Ангел  Стоманярски, началник – отдел „Контрол по строителството“ при община Стара Загора. Около 40 000 лв. от бюджета на общината ще струва събарянето и разчистването на терена от близо 4 дка, те ще бъдат платени на кооперация „Синвекс“,която е спечелила обществената поръчка за тази дейност. Тепърва съществуващото УПИ 1/838 в квартала ще бъде разделяно на парцели, които ще се продават на търг. Част от незаконните обитатели са поискали да им бъдат предоставени имоти на същото място, но след като разбрали, че ще трябва да играят на търг, се отказали. Бараките, някои от които с масивни основи, са били вдигани по различно време. Няма улици,канализация, течаща вода и съответно адреси. По неизвестен начин обаче е прокарано осветление, така и не станало ясно на чие име и по какъв път е открита партида за заплащане на тока. Акцията по събарянето съвпадна с предварително обявения ден за отчет на кмета Живко Тодоров за свършеното от него и администрацията му в предпоследната година от втория му мандат. Като чиста случайност определиха чиновниците това съвпадение. Сметките показват, че за 7 години в тези два мандата са били съборени освен тези 48 бараки още 60 в изцяло ромския квартал „Лозенец“. Там вървяла процедура за още 56 незаконни къщи, тяхното събаряне обаче нямало да се случи до края на годината. Обитателите на гетото мълчаливо товареха мебелите и покъщнината си на каруци, за да се изнесат при приятели и роднини в града и околните села. Никой от тях не пожела да коментира случващото се под погледите на полицаите от кордона. Служители на МВР, пожелали да останат анонимни, съобщиха, че в акцията са били привлечени свободните от наряд униформени, за да не бъде „оголван“ града от охрана.", "date": "2018.11.14", "title": "Полиция блокира гето, събориха 24 незаконни къщи"}
{"url": "https://www.monitor.bg:443/bg/a/view/ustrojstvo-za-pokriva-dobiva-energija-ot-slynceto-i-ohlajda-sgradata-149465", "text": "Преди няколко години бе представена със система за охлаждане, разработена от екип, ръководен от професор Шанхуй Фен от Станфордския университет (Stanford University), която улавя топлинната енергия от дадена сграда и я излъчва в космоса посредством процес, наречен излъчващо охлаждане (radiative cooling), който не се нуждае от никакъв външен източник на енергия. Климатиците са големи консуматори на енергия, а глобалното затопляне ще влошава проблема. При представянето на излъчващата охладителна система, разработена от Фен и неговите сътрудници през 2013 г., предполагаше пасивните панели за покрива да заменят слънчевите панели, използвани за генериране на електричество за захранване на климатичните системи или за охлаждането на сгради, в райони без електричество. Но сега екипът е намерил още по-добро решение създавайки устройство с двойно предназначение, което позволява, заради пасивното охлаждане да не се жертва добиването на електроенергия от покрива на сградата. Хибридното устройство представлява двуслоен слънчев панел, като горният покриващ слой, се състои от същите полупроводникови материали, използвани при съществуващите слънчеви панели поставяни на покривите, докато долният слой е направен от материали, които превръщат излъчваната от сградата топлина във инфрачервена светлина с определена дължина на вълната, която може да премине директно през атмосферата, позволявайки да бъде излъчвана в космоса. За да изпробва потенциала на концепцията, екипът изградил прототип на устройството с диаметър на малка чинийка, и го монтирал на покрива на сграда в Станфорд. Тъй като прототипът не включва слой  метално фолио, което обикновено се среща в слънчевите панели, но би предотвратило излъчването на инфрачервената светлина, не е било възможно да се провери дали устройството произвежда електричество. Въпреки това, най-горният слой, който поглъща слънчевата светлина, достигнал температура над околната, докато температурата на излъчващия охлаждащ слой, била по-ниска от околната температура. Демонстрирайки възможностите за охлаждане на системата, екипът вече работи по проектирането на слънчеви панели, които не използват метални слоеве, за да едно може устройство да охлажда сградата и да генерира електричество.", "date": "2018.11.14", "title": "Устройство за покрива добива енергия от слънцето и охлажда сградата"}
{"url": "https://www.monitor.bg:443/bg/a/view/energetikata-i-eso-zapochvat-proverki-na-toplofikaciite-149468", "text": "Екипи на министерството на енергетиката и на електроенергийния системен оператор (ЕСО) започват съвместни проверки на топлофикационните дружества в страната относно ангажиментите им за поддържане на определени запаси от горива за зимния сезон, от ресорното министерство. Обект на инспекциите относно спазването на Наредба 11 за резервите от горива ще бъдат ТЕЦ „Марица-изток 2“ ЕАД, ТЕЦ „Марица 3“ АД - Димитровград, ТЕЦ „КонтурГлобал Марица изток 1“ ЕООД, гр. Гълъбово, ТЕЦ „Брикел“ ЕАД, ТЕЦ „Бобов дол“ ЕАД, „Топлофикация-Русе“ ЕАД, „Топлофикация-Габрово“ ЕАД, „Топлофикация-Сливен“ ЕАД и „Топлофикация-Перник“ АД. ЕСО ЕАД ще инспектира техническата изправност и поддържаните запаси на доставчиците с договори за осигуряване на разполагаемост за студен резерв - ТЕЦ „Бобов дол“ ЕАД, ТЕЦ „Марица 3“ АД - Димитровград и „Топлофикация-Русе“ ЕАД. Проверките ще продължат до 29 ноември. Съвместните инспекции са част от мерките за постигане на сигурно, безопасно и ефективно функциониране на електроенергийната система през зимния сезон.", "date": "2018.11.14", "title": "Енергетиката и ЕСО започват проверки на топлофикациите"}
{"url": "https://www.monitor.bg:443/bg/a/view/robi-uiljams-pravi-sobstveno-shou-v-las-vegas-149470", "text": "Роби Уилямс ще последва примера на звезди от ранга на Елтън Джон, Лейди Гага, Селин Дион и Бритни Спиърс, като обяви, че следва да зарадва феновете си в Лас Вегас със собствено шоу в местно казино. „Изключително съм развълнуван да обявя серията си от концерти в Невада. Да последвам стъпките на такива страхотни имена в шоубизнеса е мечта за мен. Нямам търпение“, каза изпълнителят на Angels по повод новия си ангажимент. Концертите му ще стартират от напролет, като първите дати са 5, 8, 9, 13 и 16-и март. Продажбата на пропуски за събитията стартира още тази седмица, като билетите ще струват по 60 долара. Тази година бе особено натоварена за Уилямс. Припомняме, че той откри световното първенство по футбол, където влезе в медийните хроники и с размахването на среден пръст. След това певецът бе жури и в английския X Factor, където пък се срещна с българските участници там – Стоян Любенов и Иво Димчев, който успя да премине към следващия кръг на шоуто, но в крайна сметка също отпадна.", "date": "2018.11.14", "title": "Роби Уилямс прави собствено шоу в Лас Вегас"}
{"url": "https://www.monitor.bg:443/bg/a/view/lubimka-na-lechev-s-novo-parche-149462", "text": "Атрактивната и гласовита Нели Гергова, която бе от отбора на Иван Лечев в миналото издание на риалити формата „Гласът на България“, е готова с втори самостоятелен сингъл. Парчето носи провокативното заглавие „Не ми пали фитила“, а Нели отново се подвизава с артистичния си псевдоним Nels. Песента е смесица от поп и регетон и според музикални експерти се очертава като тотален хит. Младата надежда на поп музиката у нас се е доверила на млад и амбициозен екип, но отказва да издаде повече подробности около проекта, който ще се появи до седмица. Във видеото към песента, Nels показва една невиждана до момента част от себе си- на класна и провокативна дама, която пали пожари по пътя си, отстоявайки позицията си на жена.", "date": "2018.11.14", "title": "Любимка на Лечев с ново парче"}
{"url": "https://www.monitor.bg:443/bg/a/view/mareshki-se-otkaza-ot-bojkot-na-ns-dobrovolno-dava-imuniteta-si-149457", "text": "Лидерът на \"Воля\" Веселин Марешки и неговите съпартийци се отказаха да бойкотират заседанията на НС, както се зарекоха преди около седмица, ако двамата вицепремиери  Валери Симеонов и Красимир Каракачанов не подадат оставка. Марешки поясни, че продължават да искат оставките на Симеонов и Каракачанов, а народът нямало да прости предателството на двамата вицепремиери. Въпреки това той поясни, че хората, които протестират, очакват от депутатите да работят активно. Неявяването на работа в момент на покачване на цените, инфлация и корупционни сделки за милиарди, е абдикация от отговорност, аргументира се Марешки. Именнно това им казали и техните симпатизанти из страната. Лидерът на \"Воля\" призна, че са обсъждали тази възможност - да бъдат извън парламента и да не влизат в пленарна зала, но решили, че това не е в техния стил. \"Воля\" не е политически рекетьор\", каза той и допълни, че ще влизат в зала, особено във важен момент като сега, когато се очаква гласуването на бюджета за 2019 година. Не може да абдикираме от нашата отговорност, обясни Марешки и добави - \"Ще поставим националния интерес пред тяснопартийния\".  Марешки призна, че заедно с неговата колежка Кръстина Таскова вече са подали заявление до НС за доброволен отказ от имунитета си. Преди седмица главният прокурор Сотир Цацаров поиска депутатската защита на 6-ма народни представители, в това число на трима от 'Воля\". Същите вече са разследване за изнудване, а сега ще се сдобият с ново обвинение по същия случай. Накрая Марешки размаха пластмасов кокал в кулоарите на парламента, за да покаже как двамата вицепремиери са \"оглозгали\" държавата. Повод пък се оказа медийна публикация от преди седмица, в която се посочвало, че Марешки е получил кокал от говедо, който бил омирисал целия парламент и откраднат. Сега Марешки показа, че кокалът не истински.", "date": "2018.11.14", "title": "Марешки се отказа от бойкот на НС, доброволно дава имунитета си"}
{"url": "https://www.monitor.bg:443/bg/a/view/do-kraja-na-2018-g-66-ot-stranata-shte-e-s-kadastralna-karta-149458", "text": "66% от територията на страната до края на годината ще има кадастралната карта. Това съобщи за \"Монитор\" зам.-министърът на регионалното развитие и благоустройството Валентин Йовев, преди началото на конференция, посветена на географските информационни системи. Той уточни, че в урбанизираните територии делът на покритието с кадастър е много по-високо, а в малките - по-ниско, защото там гражданският оборот е по-слаб. \"До края на следващата година обаче 96% от площта на България ще е с кадастрална карта. В София остава единствено да се приеме планът на район \"Студентски\", уточни той. По думите му причина за забавянето е връщането на картата от областния управител на столицата. \"Вече процедурата е на финала и в най-скоро време всичко трябва да е готово\", уточни зам.-министърът. Относно трасетата на транспортната инфраструктура и бъдещите магистрали Йовев поясни, че по протежение на жп линиите почти всичко е готово. \"По шосетата и бъдещите магистрали работата се затруднява от фактически грешки допуснати при земеразделянето, но за решаването на проблема се работи непрекъснато\", обясни Йовев.", "date": "2018.11.14", "title": "До края на 2018 г. 66% от страната ще е с кадастрална карта"}
{"url": "https://www.monitor.bg:443/bg/a/view/oficialno-solari-shte-vodi-real-do-2021-godina-149456", "text": "„Реал“ (Мадрид) официално обяви решението си да назначи Сантиаго Солари за постоянен наставник. Специалистът е подписал договор с “Белия балет” до 2021 година. Той замени на поста Юлен Лопетеги, който бе уволнен на 29 октомври. От „Реал“ обявиха, че Солари вече не е временен треньор, а става постоянен такъв за следващите две години и половина. 42-годишният наставник получи вот на доверие от шефовете на клуба, след като изведе отбора до 4 победи от 4 мача. Под негово ръководство “Кралският клуб” победи последователно „Мелила“, „Валядолид“, „Виктория“ (Пилзен) и „Селта“, като в тези мачове тимът вкара впечатляващите 15 гола.", "date": "2018.11.14", "title": "Официално: Солари ще води „Реал“ до 2021 година"}
{"url": "https://www.monitor.bg:443/bg/a/view/prokuraturata-iska-postojanen-arest-za-ubieca-ot-g-orjahovica-149459", "text": "Окръжната прокуратура във Велико Търново задържа за 72 часа в ареста 36-годишният Николай Кънчев. Той е обвинен в извършване на жестоко и умишлено убийство на 45-годишнта си приятелка Мария П. и причиняване на средна телесна повреда на авера си Светльо С., изразяваща се в черепно – мозъчна травма и счупване на кости, проникнали в черепната кухина. Престъпленията, за които е обвинен задържаният, са тежки, а извършеното убийство се наказва с лишаване от свобода от 15 до 20 години или доживотен затвор. Обвиняемият е осъждан и се е укривал от полицията. Поради това и окръжната прокуратура ще поиска от съда на Николай Кънчев да бъде наложена най-тежката мярка за неотклонение „задържане под стража”. Убийството, за което е задържан 36-годишният мъж беше извършено на 9 ноември през нощта в апартамент на ул. Славянска в горнооряховския кв. Пролет. Убиецът, жертвата му и собственикът на апартамента си устроили купон с много алкохол и наркотици. В разгара на купона между тримата избухнал скандал, като Николай обвинил гаджето си и приятеля си, че се свалят под носа му. Той се нахвърлил върху двамата и започнал да им нанася удари с юмруци и ритници. От ударите приятелят му паднал на земята със строшен череп, а Мария починала. След като осъзнал какво е сторил, убиецът бързо напуснал апартамента и в продължение на три денонощия се укривал във входовете на жилищни блокове и на други необитаеми места в железничарския си град. След като е обявен за общодържавно издирване и снимката му е разпространена в медиите, той е разпознат от жители на Горна Оряховица, които подават сигнал в полицията. На 12-ти вечерта Николай Кънчев е арестуван в района на автогарата в Горна Оряховица. При ареста той не е оказал съпротива а в районното управление веднага направил пълни самопризнания. Заради това по време на съдебния процес, убиецът най-вероятно ще поиска делото му да се гледа по реда на съкратеното съдебно следствие и така да избегне доживотния затвор. познатите на Николай Кънчев са силно раздвоени в отношението си към него. според едни той бил изключитено добро, тихо и скромно момче. А според други той бил агресивен и упражнявал физическо насилие както върху приятелката си Мария, така и над родната си майка.      ", "date": "2018.11.14", "title": "Прокуратурата иска постоянен  арест за убиеца от Г. Оряховица"}
{"url": "https://www.monitor.bg:443/bg/a/view/suzuki-vitara-debutira-s-1-0-litrov-turbomotor-i-4h4-149442", "text": "Само месец след световната премиера на новото Suzuki Vitara в Париж, легендарният японски всъдеход беше представен и пред родната публика на сцената на столичната зала „Рейнбоу Плаза”. Обновената Vitara има промени главно в предната част, където виждаме нова маска и броня. Задните LED светлини са издадени навън и придават нова визия на задната част. С нов дизайн са и алуминиевите джанти. В интериорно отношение Vitara е освежена с добавянето на мека пластмаса върху горната част на таблото за управление, което придава още по-голямо усещане за високо качество. Добавен е и преден централен подлакътник като стандартно оборудване във високите версии GL+ и GLX. Клиентите могат да избират между 15 модификации, като дори и базовият модел идва с щедро оборудване от автоматична система Stop Start, централно заключване с дистанционно управление, електрически огледала, асистент при потегляне при наклон, Bluetooth, климатик, 3,5-инчов цветен LCD дисплей, дневни светлини и LED задни светлини. При по-високите нива на оборудване се добавят и системи за максимално улеснение на водача като адаптивен круиз контрол, асистент при спускане при наклон, навигация, камера за задно виждане, безключов достъп и стартиране на автомобила, сензори за паркиране отпред и отзад. В новото Suzuki Vitara има място за всичко, което е необходимо на потребителите за деловите ангажименти през работните дни и за всички аксесоари през уикендите. С широкия отвор на багажника, ниската височина на товарене и внушителното товарно пространство от 710 литра при свалени задни седалки, новата Vitara гарантира, че с лекота ще събере всичко, от което имате нужда. Централно място на таблото с инструментите заема 4,2-инчовият LCD дисплей, който информира водача с данни от поведението и функциите на автомобила. Динамичният дисплей визуализира широк обхват от характеристики, сред които са режима на придвижване на системата AllGrip, мощността и въртящия момент на двигателя, употребата на спирачката и газта. На централната конзола се намира новият 7-инчов мултифункционален сензорен дисплей, който позволява интуитивно управление на мултимедийната система, както и функцията „свободни ръце” на телефона и навигационната система. Водачът може бързо и лесно да свърже своя смартфон със системата, която предлага четири функции – слушане, обаждане, навигация и връзка. Новото Suzuki Vitara се предлага с два бензинови двигателя с турбокомпресор и директно впръскване. По-малкият е 1,0-литров 3-цилиндров BoosterJet с мощност 112 к.с., а по-големият 1,4-литров 4-цилиндров BoosterJet с мощност от 140 к.с. Двигателите са съчетани с 5 и 6-степенни механични скоростни кутии, както и с 6-степенен автоматик. Задвижването може да бъде само на предните колела 2WD или на четирите колела 4WD, от познатата система с четири режима на шофиране AllGrip. Широката моделната линия на новото Suzuki Vitara дава голямо предимство на автомобила пред своите конкуренти, а наличието на двойно задвижване 4WD при 1,0-литровия двигател превръща Suzuki Vitara във високопроходимия модел с най-малък кубичен капацитет и със задвижване на четирите колела на пазара. Освен като е едно от най-сигурните предложения в своя клас, новото Suzuki Vitara е и интуитивен автомобил. Моделът е оборудван с много системи за безопасност, както и със сензори в предната и задната броня. Пакетът Suzuki Safety Support включва спирачен асистент с двоен датчик, асистент за разпознаване на обект в мъртвата точка, предупреждение за странично приближаващ автомобил при движение на заден ход, асистент за разпознаване на пътни знаци, система за предупреждение при смяна на лентата на платното, система за предупреждение при напускане на лентата на движение, предупреждение при криволичене. Тази година Suzuki Vitara отбелязва 30 години от своето успешно развитие. Първото поколение на модела е представено в далечната 1988 г. От тогава Suzuki Vitara е емблема за надежден автомобил, с който хората могат еднакво успешно да се придвижват комфортно в града и да се впуснат безгрижно в приключения извън пътя. Днес богатото оборудване, в комбинация с новите икономични и екологични бензинови двигатели, комфорта и високото качество на конкурентни цени правят Vitara първокласен избор на клиентите в най-бързо развиващия се сегмент в Европа. Официалната премиера на новото Suzuki Vitara в София беше съчетана и с отбелязването на 25-ата годишнина от основаването на „Миркат” като официален вносител на Suzuki в България. Фирмата е регистрирана през 1993 г. и до днес остава единственият официален вносител на Suzuki за България. В продължение на 20 години управляващ директор на компанията беше Елефтериос Анганакис, който допринесе много за популяризирането на марката Suzuki в България. Днес „Миркат” има търговско-сервизна мрежа на Suzuki с 10 представителства в 9 града в цялата страна. Домакините на стилното събитие благодариха на своите многобройни гости, сред които бяха партньори, журналисти, представители на автомобилния бранш в страната, клиенти и служители на компанията. Генералният мениджър Джордж Папаконстантину изказа своята благодарност към присъстващите за доверието в марката и за успешното партньорство. На събитието директорът „Продажби леки автомобили и развитие на дилърска мрежа” Илиян Иванов акцентира върху амбициите на компанията да позиционирана марката сред първите 10 на пазара у нас, разчитайки на гама от модели с екологични бензинови двигатели, подпомогнати от хибридни технологии. Той подчерта позицията на Suzuki като производител с отговорност към здравето на човечеството и съхраняване на природата, чрез премахване на дизеловите двигатели. Във връзка с честването на 25-ата годишнина на „Миркат”, маркетинг експертът Валентина Николова представи имиджовата кампания на „Търсим най-верния автомобил Suzuki в страната”, която в рамките на 20 дни е събрала над 150 регистрации. Победителят в надпреварата за титлата е Suzuki Samurai, регистриран през 1988 г. и с пробег от 704 818 км, който посрещаше гостите на входа на залата. Наградата в размер на безплатно сервизно обслужване според предписанията на производителя за следващите 5 години и уикенд за двама в Боровец с новия Suzuki Vitara, беше връчена на притежателя на автомобила.", "date": "2018.11.14", "title": "Suzuki Vitara дебютира с 1,0-литров турбомотор и 4х4"}
{"url": "https://www.monitor.bg:443/bg/a/view/ekaterina-zaharieva-celta-ni-e-chetirigodishen-mandat-imame-programa-149454", "text": "\"Целта на правителството е четиригодишен мандат и ние имаме такава програма. Наистина всеки има право на свободно изразяване на позиция, включително и чрез протест, но нека да не провокираме ситуацията и да не нарушаваме закона, блокирайки основни пътни артерии.\"  Това каза в ефира на „Здравей, България” вицепремиерът и министър на външните работи Екатерина Захариева по повод на протестите в няколко града в страната заради цените на горивата, предложените промени в засраховката \"Гражданска отговорност\" и финансовото състояние на българите. „Постоянно получаваме сигнали за изключително недоволни граждани, които чакат с часове, за да се приберат вкъщи. Голяма е разликата в ситуацията от 2013 година и сега. Не може да се прави аналогия. Очевидно много им се иска на опозицията да се получи аналогия със ситуацията при протестите за високите сметки за ток. Тогава протестите в началото бяха спонтанно възникнали, след което, разбира се, подстрекавани с провокации към насилие и организирани агитки, които доведоха до насилие, но както виждате органите на реда правят всичко възможно да не се стигне до това. Всъщност и нашият призив е нека да изразяват своята гражданска позиция, но да го правят така, че да не пречат и на другите права на българските граждани”, подчерта тя. Захариева коментира и вчерашния доклад на ЕК за напредъка на България. По думите й той показва, че българското правителство, изпълнявайки най-важните приоритети за България, не е забравило и вътрешната политика: „Ако погледнете и ръста на доходите, разбира се, че повишаването им е цел, но и ние трябва да ги изработим тези доходи. Не случайно основна цел е създаването на добра бизнес среда, намаляването на административната тежест, повече време и пари за бизнеса, за да увеличава заплатите, по-малко бюрокрация, така че доходите нарастват по-бързо от цените, според официалната статистика. Що се отнася до цените на петрола, наистина геополитическата обстановка определя ситуацията”.", "date": "2018.11.14", "title": "Екатерина Захариева: Целта ни е четиригодишен мандат, имаме програма"}
{"url": "https://www.monitor.bg:443/bg/a/view/dps-za-evrodoklada-obektiven-naj-dobrijat-dosega-149461", "text": "Докладът на ЕК е обективен и добър, той е най-добрият от началото на прилагането на този механизъм. Това коментира депутатът от ДПС Йордан Цонев относно доклада на Европейската комисия по механизма за сътрудничество и контрол. Той обясни, че това е оценката на ДПС са документа. По думите му напредъкът е очевиден и се надява този доклад да бъде предпоследен. Според Цонев механизмът е доста изчерпан като възможност за въздействие. Цонев изтъкна, че този положителен доклад е оценка и за свършеното от съдебната власт, медиите и самата опозиция. ДПС също имала принос за това, тъй като участвали активно в дебатите и са съвносители на голяма част от законовите изменения. Неговият колега Хамид Хамид пък изтъкна, че приносът за този доклад е и на съдебната система като цяло, включително и на ВСС. Имало положителни оценки и за новата комисия \"Антикорупция\". На свой ред Цонев обърна внимание и на критиките в доклада за прозрачността на медийната среда. По думите му, ако управляващите не бяха бавили промените в медийния закон, които внесли той, Делян Пеевски, Хамид Хамид и Велислава Кръстева, то той щял да бъде отразен в доклада и в него нямало да има критики за прозрачността на медийната среда. Цонев изтъкна, че относно свободата на словото, думата имат медиите, които има какво да прочетат в доклада. Имаше критики за влияние към определени журналистически позиции. \"Помните изтеклите мейли на издателите на пресгруата \"Капитал\" с нарежданията към журналисти как да изглеждат, какви да са позициите и с признания, че участват в назначения в изпълнителната власт\", каза Цонев и добави - \"Всички тези неща са отразени в доклада\". Цонев коментира, че подкрепят исканията на майките с деца с увреждания за оставката на Валери Симеонов, но не участват в протестите, нито пък ги организират.", "date": "2018.11.14", "title": "ДПС за евродоклада: Обективен, най-добрият досега "}
{"url": "https://www.monitor.bg:443/bg/a/view/institut-kym-ban-predstavja-virtualen-uchilishten-kabinet-149455", "text": "Института по математика и информатика към Българската академия на науки ще представи някои от най-новите разработки на учените, сред които е виртуален училищен кабинет. Събитието ще се състои днес (14 ноември) 14:00 часа в зала „Проф. Марин Дринов“ на Българската академия на науките (ул. „15 ноември“ №1) като част от кампанията „БАН представя своите институти“. Във фоайето пред залата ще бъде разположена изложба, посветена на 70-годишнината на Института. Пред гостите ще бъдат проведени демонстрации и на специализиран софтуер за въвеждане на данни в Археологическа карта на България за мобилни операционни системи, сериозни образователни игри, онлайн курсове за учители и ученици в рамките на образователната платформа VIVA Cognita, виртуален музей на математиката и информатиката в България, пресъздаване и оценка на заплахите и възможностите на дигиталното общество и др.", "date": "2018.11.14", "title": "Институт към БАН представя виртуален училищен кабинет"}
{"url": "https://www.monitor.bg:443/bg/a/view/borisov-shte-pokanim-evrokomisari-na-debat-za-medii-149460", "text": "Четем всяка дума на нашите партньори и ще покани еврокомисари, за да проведем дебат за медиите у нас. Това заяви премиерът Бойко Борисов в началото на правителственото засадение по повод доклада на Европейската комисия. “Аз искам да провокирам дебат за медиите и да покажем, че няма нищо в темата, което да ни притесни. Има страни, в които 2,3, 5 пъти в годината се правят карикатури за премиер, за президент - в България това е всеки ден. На кой е забранено?”, попита министър-председателят. Той коментира, че в най-гледаните часове по телевизията членове на кабинета са наричани мърши и после се говорило за цензура. По думите му вече всеки може да си направи сайт и да пише каквото си поиска. “Олигарх, създал си медия, за да спасява това, което е откраднал. Говоря по принцип. Всеки един подсъдим може да си направи сайт. Няма нещо, което да е скрито в България, да не е публикувано. Фалшиви, жълти новини - колкото искате\", продължи премиерът. Относно протестите в страната Борисов заяви, че като лидер на ГЕРБ е казал да върнат данъка за старите коли, но кметовете скочили. “Трябва да започнем стъпките за промяна, защото можем да станем гробище за дизелови автомобили”, обясни премиерът и допълни, че трябва да се мисли и какво още може да се направи за цените на горивата, за да се изсветли този бизнес. “Наредил съм на финансовия министър да направи така, че на бензиностанцията, като заредиш, да знаеш как се формира цената. Колко е акцизът, колко е печалбата”, каза Борисов. По повод исканета от ПГ на ГЕРБ среща с президента Румен Радев, Борисов коментира, че по значимите теми в страната трябва да има консенсус. Премиерът не вижда нищо лошо в такава среща и заяви: “Интересно как Корнелия Нинова се срещна с него и му представи \"Визия за България\". Покани го на пленум. Значи за БСП може, но ние като правителство не можем да се срещнем с президента\". Премиерът коментира и коледните добавки към пенсиите в размер на 52 млн.лв., които ще бъдат раздадени на над 1,2 милиона възрастни хора. Борисов отчете, че с тези пари третото му правителство, което е в партньорство с патриотите, е отпуснало над 200 млн.лв. допълнителни средства върху пенсиите. „А за кабинетите, които съм управлявал сега са 460 млн. допълнително за Коледа и Великден“, допълни Борисов и уточни, че средствата са от борба с контрабандата, повишаване на събираемостта и ръста на икономиката.", "date": "2018.11.14", "title": "Борисов: Ще поканим еврокомисари на дебат за медиите (Обновена)"}
{"url": "https://www.monitor.bg:443/bg/a/view/myj-zagina-v-katastrofa-kraj-shumen-149446", "text": "Тялото на мъж е намерено в полето в близост до тежко катастрофирал лек автомобил край Шумен, съобщиха очевидци. Произшествието е станало по стария път Шумен - Каспичан в близост до завод \"Алкомет\", предполага се, че автомобилът е излязъл от пътя, а след катастрофата тялото на водача е изхвърчало от колата. За катастрофирала кола без видимо човешко присъствие около нея съобщил на местна репортерка към 7 без 15 сутринта преминаващ в района шофьор. Оттам нататък поведението на всички преминали през мястото през следващия час е пример за това как не трябва да се постъпва, когато се забележи катастрофа. В 6:50 репортерката Хрисимира Милкова споделя в закрит репортерски чат за полицейска информация, в който участват всички криминални репортери в Шумен, че е получила сигнал за тежко ПТП по пътя Шумен - Каспичан. Говорителят на ОДМВР проверява за информация за катастрофа при дежурния в дирекцията и в районното в Нови пазар, но на нито едно от двете места сигнал не е постъпвал.  На разсъмване полето край катастрофиралия автомобил се оказва осеяно със спрели да видят какво е станало шофьори, но никой от тях не се сеща да звънне на 112. Първият сигнал е подаден на спешния телефон едва в 7:42. Дотогава сеирджии щракат, пишат и споделят снимки в социалните мрежи. По първнотачални данни катастрофата е станала още през нощта, вече е установена самоличността на загиналия, 48-годишен мъж от Шумен. Снимки: Хрисимира Милкова", "date": "2018.11.14", "title": "Мъж загина в катастрофа край Шумен"}
{"url": "https://www.monitor.bg:443/bg/a/view/vechnostta-tuk-na-zemjata-149432", "text": "Да си създадеш вечност тук, на земята, звучи твърде двояко. За вярващите е пределно ясно, че вечността е надбитийно понятие. За невярващите, но с търсещ дух и широка култура, тя - вечността, се постига в паметта на следващите поколения с оставеното културно или друго значимо за човешкия род наследство. И за едните, и за другите, пък и за онези, които нямат кой знае какво взимане-даване с религията и с интелектуалните търсения, вечността на земята се ограничава с едни 2 x 1 x 1,5 метра. Това са минималните размери на дължината, широчината и дълбочината на индивидуален гроб според наредба №2 на Министерство на здравеопазването от 21 април 2011 година. Където е възможно, т. нар. парцели са и по-големи. Цената на индивидуално място в общинското предприятие „Гробищни паркове“ за вечни времена е 570 лева (виж стр. 2-3). Допреди десетина години то струваше двойно по-малко. Независимо от поскъпването хората продължиха да ги купуват за во веки веков. Защото, както се вижда, българинът може да е беден, да храни децата си с хляб и лютеница, но прави всичко възможно да придобие жилище и да има осигурен гроб. И това е напълно обяснимо. Според християнските вярвания кремацията е недопустима. Практиката непременно мъртвият да бъде погребан, а не изгарян, се свързва с вярването за всеобщото възкресение на телата при Второто Христово Пришествие. При мюсюлманите и изповядващите юдаизма също има рестрикции по отношение на предаването на тленните останки на огъня. Реалността обаче показва, че е невъзможно гробищен парк, планиран за няколкохилядна някогашна София сега с новите гробища в „Бакърена фабрика“ и „Малашевци“, както и с присъединените някогашни селски гробища в Бояна, Симеоново, Дървеница и Княжево пак не могат да поемат телата на милионната столица. Проблемът се задълбочава от факта, че всеки иска да купи парцела за вечни времена, та дори и после да не стъпва на могилата на починалите си роднини, за да почисти мястото и да го поддържа. Впрочем, Задушница е времето, в което близките се събират на гробищата, но по езически обичай да похапнат като на пикник, да оставят храна до паметника, да забучат запалена цигара в пръстта до чаша вино, бира или ракия, според това, какво е обичал мъртвецът. А боклукът след тях да остане до следващата Задушница. Такава е масовата отколешна дивашка традиция по нашите земи, колкото и мнозина да се пъчат по празници със запалени свещи в храма. Точно тези екскурзиантски набези на гробищата създават и големия проблем със замърсяването. От една страна, общинското предприятие „Гробищни паркове“ трябва да плаща заплати на работниците и служителите с парите от таксите и цените от погребенията. Впрочем, те са най-ниски по отношение на която и да е друга частна фирма и организацията им не отстъпва по качеството на останалите. От друга - предприятието трябва да чисти, поддържа, плаща на охранителна фирма, поема разходите за осветление, вода и достъпна тоалетна, каквито са задължителни. Факт е, че средствата не стигат, както и гробните места. Не е тайна, че последните, когато са купени за вечни времена се продават и препродават на черно и цената им достига до няколко хиляди лева. Затова, напълно резонно е да се изземат гробовете от наследниците, които не ги поддържат в чисто състояние, а паметниците са се превърнали в руини. И в това няма нищо необичайно. Така се действа навсякъде в цивилизована Европа. Вярно, българските гробища не са и няма да станат като тези в Генуа, но поне ще секнат пикниците на Задушница и няма да се спъваме в паднали надгробни плочи, когато отидем да почетем паметта на нашите заминали си близки.  ", "date": "2018.11.14", "title": "Вечността тук, на земята"}
{"url": "https://www.monitor.bg:443/bg/a/view/princ-charlz-na-70-godini-149452", "text": "Принц Чарлз навършва днес 70 години и все още е престолонаследник - роля, която му е отредена като дете, предадоха световните информационни агенции. За рождения му ден хакери откраднаха снимка, която тряваше да се появи днес, писаха британските медии. Когато стане крал след смъртта на майка си кралица Елизабет Втора, принц Чарлз ще е чакал най-дълго в сравнение с предшествениците си да оглави кралското семейство с 1000-годишни традиции. Някои монархисти се опасяват, а републиканците се надяват, че принц Чарлз няма да е добър крал. Почитателите му разчитат мъдростта му, предпазливостта му и загрижеността му за околната среда да му спечелят обществена подкрепа. Качествата на принц Чарлз обаче са засенчени от отношението му към първата му съпруга принцеса Даяна и скандалния им развод. Тя беше любимка на нацията и много хора още са враждебно настроени към втората му съпруга Камила. Чарлз Филип Артър Джордж, принц на Уелс, херцог на Корнуол, херцог на Ротси, граф на Карик, барон на Ренфру, граф на Честър, лорд на Айълс, принц на Шотландия, е роден в Бъкингамския дворец на 14 ноември 1948 г. Той е на четири години, когато умира дядо му Джордж Шести и майка му става кралица. Принц Чарлз мрази отдалеченото си шотландско училище, но е първият престолонаследник, който завършва университет - Кеймбридж. Принц Чарлз е обявен за принц на Уелс (наследник на британския престол) на тържествена церемония през 1969 г. Той е престолонаследник още от четиригодишен, когато майка му се възкачва на трона. Макар и на 92 години, кралица Елизабет Втора е в добро здраве и няма никакви планове да абдикира. През януари 2006 г. обаче тя му прехвърля някои от официалните си функции. Той я придружава в пътуванията в чужбина или я представлява. Рекордът му по чакане за короната е 66 години. До 21 април 2011 г. той принадлежи на крал Едуард Седми (1841 - 1910), син на кралица Виктория. Той трябва да чака за престола 59 години, 2 месеца и 13 дни. Когато принц Чарлз се възкачи на трона, ще подобри възрастовия рекорд на Уилям Четвърти (1765 - 1837), който става крал на 64 години, 10 месеца и 5 дни. Всички - и привърженици и недоброжелатели, признават, че принц Чарлз е отдаден на официалните си задължения. Работният му ден започва със закуската и свършва в полунощ. Почивни дни няма. В личния си живот принц Чарлз обича изкуствата, театъра, литературата, поп музиката. Голям фен е на Ленард Коен. Най-щастлив е в градината си, обича Шекспир, рисува акварели, писал е детски книги. Каузите, които подкрепя, са осигуряване на работа на младите, диалог между хората с различни вяри, опазването на околната среда. Принц Чарлз е патрон на повече от 420 организации, сред които британският Червен кръст, Световният фонд за дивата природа, президент е на Кралската Шекспирова компания и на Кралския балет. Най-голям минус за принц Чарлз в очите на британците е разводът му с принцеса Даяна и последвалата му женитба с Камила през 2005 г. Мнозина обвиняват именно Камила за провала на брака му. Анкета от януари тази година показа, че принц Чарлз е любимият представител на кралското семейство едва за 9 процента от британците. 54 процента имат добро мнение за него, а 24 процента - лошо.", "date": "2018.11.14", "title": "Принц Чарлз на 70 години"}
{"url": "https://www.monitor.bg:443/bg/a/view/pyrvi-snjag-na-mesta-v-kraja-na-sedmicata-149449", "text": "Сняг е възможно да превали на места в петък в Северна и Източна България заради продължаващото понижение на температурите. Преобладаващите минимални температури ще са между минус 1 и 4 градуса, максимални - между 6 и 11 градуса. Минималните температури ще са предимно между 0 и 5 градуса, максималните - между 10-15 градуса, в крайните западни райони до 17-18 градуса. Над Черноморието ще е облачно, на места преди обяд и мъгливо. На отделни места ще преръми. Ще духа слаб северен вятър. По-студено, с максимална температура на въздуха между 10 и 13 градуса. Температурата на морската вода е 15-16 градуса. Вълнението на морето ще е 2-3 бала. Над планините облачността ще е по-често значителна, с повече слънце над масивите от Югозападна България. Ще духа умерен, по високите и открити части и временно силен север-северозападен вятър. Температурите ще се понижават и максималната на височина 1200 метра ще е около 8 градуса, на 2000 метра - около 2 градуса.", "date": "2018.11.14", "title": "Първи сняг на места в края на седмицата"}
{"url": "https://www.monitor.bg:443/bg/a/view/ot-maj-2019-g-roumingyt-v-es-poevtinjava-149445", "text": "От 15 май догодина мобилните оператори няма да имат право да таксуват минутата на повече от 40 стотинки. В момента тарифите международни разговори на българските телекоми са 1,20 лв. на минута. СМС-ът в рамките на ЕС пък няма да може да е повече от 12 стотинки. Евродепутатите приеха нови правила за телекомуникациите, които ограничават цените на обаждания в рамките на ЕС и добавят нови права на потребителите. Същото законодателство ще защити по-добре хората със смартфони, включително на уеб базираните услуги (Skype, WhatsApp и т.н.). Държавите членки ще трябва също така да улеснят въвеждането на 5G мрежа, чрез предоставянето на подходящ радиочестотен спектър до 2020 г., с цел достигане на целта „Пътна карта за 5G в ЕС“, съгласно която трябва да има във всяка страна от ЕС до 2020 г. За постигане на необходимото ниво на инвестиции в инфраструктурата и 5G мрежите, с оглед достигане на нуждите на свързаност новото законодателство предлага по-добра предсказуемост на инвестициите и насърчава риска и споделянето на разходи сред телеком операторите. Въвежда се правото за след прекратяването на договор, както и правото за възстановяване на неизползван предплатен кредит при прекратяване на договор, както и обезщетение в случай на забавяне или злоупотреба с прехвърлянето му. При тежки извънредни ситуации и бедствия засегнатите граждани трябва да бъдат предупреждавани чрез SMS или чрез мобилно приложение. Държавите членки разполагат с 42 месеца за въвеждане на системата след влизането в сила на директивата.", "date": "2018.11.14", "title": "От май 2019 г.: СМС-ът ще струва до 12 стотинки, пазят ни месец номера"}
{"url": "https://www.monitor.bg:443/bg/a/view/izdadoha-mejdunarodna-zapoved-za-arest-na-gruevski-149447", "text": "Унгария съобщи, че бившият македонски премиер Никола Груевски е поискал убежище в страната, като е депозирал молбата си в офиса за мигрантите в Будапеща, съобщи Макфакс. Той вече се издирва с международна заповед за арест. Груевски е избягал и най-вероятно се намира в Унгария. Без паспорт, единствената възможност за Груевски би била да премине македонската граница през нелегален пункт. Първата опция е Сърбия. Груевски поддържаше близки отношения с президента Александър Вучич още от периода, когато бяха колеги като премиери. Сръбските власти мълчат за спекулациите, че Груевски е стигнал до Унгария през тяхна територия. Сценарият за бягството на Груевски, в случай че наистина е избягал през Сърбия, би могъл да се развива по следния начин: преминава с автомобил македонската граница през нелегален пункт, а след това със знанието или може би дори придружаван от сръбските власти до някое от сръбските летища или директно до унгарската граница. Това е невъзможно без знанието на висшите политически кръгове в Сърбия. До Будапеща Груевски може да е стигнал с автомобил, с премиерския самолет на Виктор Орбан или с частна машина на някой от близките му олигарси от някое сръбско летище. Малко вероятно е Груевски да е преминал и унгарската граница през незаконен пункт, защото от началото на мигрантската криза тя е силно охранявана. Оттук и предположението, че е преминал границата законно с благословията на унгарските власти, или я е прелетял. Връзките на Груевски и Орбан бяха много близки и сърдечни, особено от началото на мигрантската криза през 2015 г. Орбан беше редовен гост и на митингите на Груевски и ВМРО-ДПМНЕ в няколко предизборни кампании в Македония, а унгарското правителство дари телена ограда и помагаше при инсталирането й на границата с Гърция.", "date": "2018.11.14", "title": "Унгария съобщи: Груевски поиска убежище"}
{"url": "https://www.monitor.bg:443/bg/a/view/dnes-mej-pokazva-chernovata-za-brekzit-149448", "text": "Днес  премиерът на Великобритания Тереза Мей ще проведе заседание, на което ще представи финализираното споразумение с Брюксел за напускане на Европейския съюз. Снощи Мей се е срещнала с всеки министър по отделно. Днес на министрите ще им бъде предложено да подкрепят текста на споразумението или да подадат оставка. Срещата ще е в 14 часа местно време. Представителите на 27-те страни членки на ЕС ще проведат среща в Брюксел също днес, като трябва да обсъдят предложението. Споразумението се очаква да бъде повече от 600 страници, а политическата декларация далеч по-малка - около 15 страници. Двете преговарящи страни са договорили споразумението на техническо ниво в понеделник вечерта, след като съгласуваха текста по ключовия въпрос за избягване на \"твърда\" граница между Северна Ирландия и Ирландия.", "date": "2018.11.14", "title": "Днес Мей показва черновата за Брекзит"}
{"url": "https://www.monitor.bg:443/bg/a/view/mladen-marinov-imashe-provokacii-na-protestite-149450", "text": "На протестите има лица, които търсят пряка конфронтация с полицията. Това каза пред bTV вътрешният министър Младен Маринов. Даде за пример Варна, където 19-годишен криминално проявен е хвърлил пиратка и е напръскал полицаите със спрей. Пак в морската столица се стигнало и до сблъсък между самите протестиращи и се наложило полицията да ги разтърве. Маринов призовава да се спазват правата на всички граждани и да не се стига до блокади на пътищата. Не пожела да коментира дали има политически сили, които стоят зад протеста. Мониторинговият доклад на ЕК е огромен успех и отразява не само резултатите, но и доверието кое службите за сигурност са изградили, обясни Маринов. За първи път се затварят три от шестте показателя, отчете още той. И даде за пример затварянето на показател 6 – за организираната престъпност. В доклада е посочено, че борбата с корупцията и опазването на границата са постигнати добри резултати, но се очакват осъдите присъди, което е дълъг процес и зависи от съда дали лицето ще бъде осъдено, каза още министърът. \"Правим всичко възможно Димитър Желязков да бъде върнат в България. Всичко, каквото трябва, е направено от наша страна. Турция не е член на ЕС и там нещата седят по малко по-различен начин. Относно семейство Баневи, чакаме решението на френския съд. И там всичко е направено по правилата, но не може да даваме срокове на съда. Семейство Арабаджиеви се издирват по всички правила на ЕС - издадени са европейска заповед за арест и издирване. Всяка една държава членка на Европол и Интерпол е длъжна да ни информира, ако семейство Арабаджиеви тръгне да напуска страната\", коментира Маринов. Вътрешният министър бе категоричен, че престъпността намалява. Така у нас ставали под 100 убийства на година, а преди те стигали до 200. Полицаите пък разкривали 98% от тях. При грабежите спадът бил с 18%.", "date": "2018.11.14", "title": "Младен Маринов: Имаше провокации на протестите "}
{"url": "https://www.monitor.bg:443/bg/a/view/krisi-tejgyn-stana-jena-na-godinata-149453", "text": "Моделът Криси Тейгън получи приза \"Жена на годината\" по време на тазгодишното раздаване на наградите на сп. Glamour. На събитието чаровната брюнетка отиде заедно със своя съпруг - носителят на \"Грами\" Джон Леджънд.  каза Тейгън по време на церемонията. С титлата \"Жена на годината\" си тръгна също и Вайола Дейвис. \"За мен наградите не са важни. Да работиш, за да вземеш една статуетка или за да чуеш позитивни отзиви от критиката, ми се струва доста повърхностно. Сега ме занимава въпросът какво ще оставя след себе си, какъв ще бъде моят завет за тези след мен. Може да звучи малко егоистично, но какво от това\", обясни наскоро звездата от \"Вдовици\". Тазгодишният списък на Glamour включва още жените, свидетелствали срещу бившият лекар на националния отбор на Съединените щати по спортна гимнастика Лари Насар. Той беше осъден на десетки години затвор заради сексуални посегателства срещу млади състезателки.", "date": "2018.11.14", "title": "Криси Тейгън стана Жена на годината"}
{"url": "https://www.monitor.bg:443/bg/a/view/namaljava-brojat-na-incidentite-v-uchilishte-149451", "text": "Броят на регистрираните инциденти с ученици през изминалата учебна година намалява. Данните сочат, че насилието върху деца също отбелязва спад спрямо предходната година.Това съобщи по време на дискусия срещу насилието заместник-министърът на образованието и науката Деница Сачева вчера. Заместник-министърът посочи, че ще се продължи да се насърчава интегрираният метод за разрешаване на конфликти чрез включване на всички страни в този процес – както за учениците и учителите, така и за психолозите, педагогическите специалисти и родителите. В същото време обаче според Деница Сачева имало известно увеличение на регистрираните случаи на физическо и на вербално насилие над ученици, както и минимално увеличение броя на регистрираните случаи на насилие над учител. Инцидентите с пътно-транспортни произшествия с ученици бележат относително постоянни нива. В отговор на тези тенденции Министерството на образованието и науката залага през следващата година в рамките на квалификационните си програми да организира обучения за учители в модули за формиране на социални и емоционални умения. Ще продължат и усилията за увеличаване броя на психолозите и педагогическите съветници в училищата, като целта е на всеки 350 ученика да има по един специалист от тях. Заместник-министърът на образованието и науката Деница Сачева взе участие в старта на глобалната кампания на УНИЦЕФ „Заедно срещу насилието в училище“в Националната финансово-стопанска гимназия. Кампанията цели да повиши осведомеността и чувствителността по темата за насилието в училище, да подобри разпознаването на различните му форми и да подкрепи училищата в България в превенцията на насилието и тормоза, както и в справянето с тях. На събитието присъства още и д-р Джейн Муита, представителят на УНИЦЕФ за България. В рамките на дискусията учениците влязоха в ролята на политици, учители, журналисти и родители и обсъждаха формите за превенция и борба с насилието. Основна констатация от страна на учениците е, че ненасилието започва от личното решение на всеки един отделен човек.  Те излязоха с предложения за повече часове със занимания по интереси, които да включват дискусии и работа по групи с деца с различни проблеми, като това, според тях, ще изостри чувствителността им към проблемите на другия, разбирането към тях и толерантността. Друг основен апел на учениците бе отправен към родителите, които трябва да се научат да чуват и разбират „мълчанието на децата“, защото то твърде често е породено от страх – страх от упреци, от неразбиране и от наказания", "date": "2018.11.14", "title": "Намалява броят на инцидентите в училище "}
{"url": "https://www.monitor.bg:443/bg/a/view/emil-radev-dokladyt-na-ek-prez-proletta-trjabva-da-e-posleden-za-stranata-ni-149429", "text": "Настояваме Комисията да възстанови мониторинга за корупцията за всички членки, казва в интервю пред \"Монитор\" евродепутатът от ЕНП/ГЕРБ. - Европейската комисия наистина представи един изключително позитивен доклад за напредъка на България по механизма за сътрудничество и проверка. В него се отбелязва как политическата стабилност в страната подпомага бързите темпове за реформа. Цитирам казаното: „От ноември 2017 година и период на правителствена стабилност в България, което подпомогна процеса на реформи“. Виждаме колко е важно да има стабилно правителство, което да следва приетата рамка за реформи в съдебната система и законодателството. Така че страната ни е успяла да се справи и бих казал, че това е вторият положителен доклад на комисията, като този от януари 2017 година. Реално се смята, че три от критериите са изпълнени и в документа се изразява убеденост, че ще съумеем да изпълним другите препоръки. Следващата година - най-вероятно късната пролет или началото на лятото, ще излезе друг доклад, с който Европейската комисия очаква, че механизмът за сътрудничество и проверка за България ще приключи. Според ЕК най-съществената стъпка бе приемането на реформата на общата рамка за борба с корупцията през януари 2017 година, новото законодателство, новата антикорупционна агенция, които ще предоставят последователно решенията и борбата срещу корупцията по високите етажи. Отбелязани са усилията на страната ни да се справи с корупцията в обществените поръчки, както и приемането на хоризонтална рамка за борба срещу корупцията, която се прилага вече в цялата държавна администрация. Дадена е положителна оценка за избрания ВСС през 2017 година в рамките на една подобрена конституционна и законодателна рамка, както и при липсата на противоречия в неговата работа. Отчетени са дискусиите по промените в НК и НПК, които са логични, имайки предвид сложността на материята. ЕК дава признание и на новите правомощия на специализирания съд и прокуратура в борбата срещу корупцията по високите етажи на властта. Редица препоръки вече са превърнати в резултати и са осъществени от българските власти. - Точно така. Първият показател е съдебна независимост. Тук препоръките бяха за осигуряване на прозрачни избори на ВСС, с публични изслушвания, създаване на прозрачни назначения на висши съдебни длъжности и избора на председател на ВАС, който мина миналата година. В анализа ЕК изтъква, че препоръките са изпълнени и затваря временно показател 1, който е за съдебната независимост. Другият е този за организираната престъпност. Тук са включени въпросите за заседаване на механизма за публично отчитане на напредъка по дела за организираната престъпност по висши етажи на властта, информираност в общественото пространство. Тук на практика препоръките са изпълнени и този показател е временно затворен. Това означава, че тези тенденциите трябва да бъдат поддържани и до края на мандата на тази комисия този механизъм ще бъде прекратен за България. - Наистина ситуацията за Румъния е различна. Докладът е доста критичен за тях. В ЕП дори гласувахме резолюция относно принципите на правовата държава в Румъния. И в доклада, и в резолюцията се изказва дълбока загриженост във връзка с изработено законодателство и съдебната система и по специално подкопаването независимостта на съдебната власт и способите за ефективна борба с корупцията в Румъния. Призовава се да се засили контролът върху разузнавателните служби. Г-н Тимерманс дори по време на пресконференцията изтъкна, че Румъния върви назад, което не е добре. Доскоро бяхме разглеждани пакетно дори по отношение на Шенген. Добре е, че тук се казва ясно за България, че до края на мандата на комисията - до лятото на 2019-а, докладът ще бъде последен, ако запазим положителните тенденции. Затова е необходимо стабилно правителство, за да изпълним докрай законодателната рамка и да се завършат реформите. По този начин механизмът, който е много дискриминационен, ще бъде прекратен. В резолюцията настояхме комисията да възстанови своя годишен мониторниг за борба с корупцията във всички държави членки, защото не може само само България и Румъния да бъдат сочени с пръст. Проблеми с корупцията има в целия ЕС. Но тенденциозно комисията, след като изкара само един доклад през 2014 година за нивото на корупцията в ЕС, не посмя да огласи огласи друг. Явно резултатите бяха толкова трагични. Трябва да знаем какви са показателите на всяка една държава членка. Ние сме някъде по средата в този списък и има други държави с много по-тежки проблеми в областта на корупцията. Но тук ни трябва една обща европейска стратегия и ако ще се наблюдават държавите, то нека се наблюдава всяка една, за да се видят проблемите. Надявам се този дискриминационен механизъм, който служи дори и за политически атаки, да отпадне в края на другата година. В ЕП от много дълго време се борим той да бъде прекратен. Искаме да сме подлагани на еднакви условия с другите страни. - Да, но все пак се надявам, че когато се решава за България и за Шенген, няма да се има предвид тежката ситуация в Румъния. Ние вървим напред, тенденциите са положителни. Виждате, че дори когато става дума за Шенген, без да има правно основание, този доклад се обвързва с приемането ни. Надявам се, че от тук насетне няма да се правят спекулации, след като докладът е положителен. - Коментари тепърва ще има. Оттук насетне ще се анализират резултатите и до няколко месеца и комисията по граждански свободи ще разгледа и този доклад. Тогава ще видим и реакциите на нашите колеги. Досега те винаги са застъпвали тезата за приключване на този механизъм. - Може би, що се отнася до продължаващата съдебна реформа. Трябва да се довършат някои параметри с натовареността на съдиите като цяло, създаване на пътна карта за отчитане на напредъка. Също така трябва да се довърши реформата за публичната администрация, механизмът за обществено докладване. Предстои и приемането на НК, но това е много дълъг процес, защото е сериозна работа. Причината е, че вече е необходимо да се обхващат някои нови престъпления като компютърните. -Така или иначе, това не е акт с пряка обвързваща сила. В него има и някои положителни тенденции, но това е решение на правителството. Ние тук също може би ще гласуваме след няколко месеца по него. Полемиката обаче е предимно е вътре в страната ни. Роден е на 26 май 1971 г. във Варна Завършил е право и публична администрация, доктор по търговско право Адвокат към Адвокатска колегия - Варна През 2009 г. е избран за народен представител в 41-вото НС, а през 2013 г. е избран за депутат в 42-рото НС Евродепутат от 2014 г., член на правната комисия и комисията „Граждански свободи, правосъдие и вътрешен ред” в ЕП", "date": "2018.11.14", "title": "Емил Радев: Докладът на ЕК през пролетта трябва да е последен за страната ни"}
{"url": "https://www.monitor.bg:443/bg/a/view/plashtame-taksa-za-poddryjka-na-mestata-za-vechen-pokoj-temata-149428", "text": "Такса за поддръжка както на гроба, така и на цялото гробище, ще трябва да плащат хората, откупили правото да ползват място за вечен покой. Тези, които поемат ангажимент сами да се грижат за своите гробове, ще отчисляват малка сума месечно или годишно за облагородяване на алеите, за охрана и за всички други дейности, съпътстващи създаването на добра среда в парка. Ако роднините на покойника решат сами да поддържат своя гроб, пък ще декларират това пред управлението на гробищния парк. Те обаче също ще плащат за облагородяването на парка. Размерът на таксата ще се определя от общинския съвет на съответното кметство, съгласно Закона за местните данъци и такси. Това предвижда проектът за Закон за гробищните паркове, гробищата, погребенията и погребалната дейност. Опити да се изготви и приеме подобен закон има в последните десет години. Тъй като материята е деликатна, приемането на нормативната уредба все се е спъвало в различни детайли. Миналата година депутатите също обсъждаха проект на подобен акт, но идеята покойниците да се погребват според постоянния си адрес срещна съпротива. Проблемът се отнасяше основно за столицата, тъй като там недостигът на гробни места е огромен, а възможностите за разширяване на гробищните паркове минимални. Предложението местата за вечен покой също не сработи, тъй като се появиха десетки пречки от всякакъв характер, а и голяма част от хората не приеха идеята, тъй като тя налага значителни ограничения. „Връщахме няколко пъти закона за доработване, защото той трябва да е така направен, че да обхваща всички подробности и да не е проформа“, коментира за „Монитор“ председателят на парламентарната комисия за вероизповеданията и правата но човека Красимир Велчев.", "date": "2018.11.14", "title": "Плащаме такса за поддръжка на местата за вечен покой (ТЕМАТА)"}
