{"url": "https://www.monitor.bg:443/bg/a/view/pensioneryt-v-chasten-dom-dvojno-po-skyp-ot-obshtinski-142080", "text": "Пенсионерите, живеещи в общинските домове, се оказват с двойно по-нисък финансов стандарт от тези, живеещи в частните. Нелицеприятният извод се натрапва при сравнение на месечните издръжки на обителите на двата вида пансиони в страната, в които се грижат за възрастни хора. Така например месечните харчове за пенсионер в частен дом варират от 1000 до 1300 лева. В същото време по данни на Агенцията за социално подпомагане за 2018 г. издръжката за 12 месеца на един потребител е в размер на 7250 лева. Това прави 604 лева на месец, или близо наполовина по-ниско. Разликата в стандарта идва от факта, че докато при частните пансиони за възрастни хора парите за издръжка постъпват под формата на месечна такса, плащана от семейството на самия обитател, то при общинските издръжката се формира от лични доходи и държавна дотация. Правилото при настаняване в общински дом е, че ръководството на пансиона удържа 70% от пенсиите на обитателите, за да покрива режийните им разходи. Средният размер на тази сума е 263 лева месечно. Останалите пари идват като субсидия, но крайният резултат, както се вижда е крайно недостатъчен. Двойната разлика между издръжката в едните и в другите домове реално означава, че или частните завишават сериозно цените, или че на обитателите на общинските се налага да търпят лишения заради недостатъчни пари.Независимо коя е правилната хипотеза, при всички случаи има дисбаланс. Той е забелязан дори и от правителството, защото за 2019 г. определеният от кабинета финансов стандарт за общинските домове е със 725 лева, или с 60 лева отгоре на месец. Това означава, че прагът на издръжката ще скочи от средно 604 лева на 664 лева. Въпросът дали те биха били достатъчни продължава да виси.", "date": "2018.08.19", "title": "Пенсионерът в частен дом  двойно по-скъп от общински"}
{"url": "https://www.monitor.bg:443/bg/a/view/grija-za-bog-da-prosti-142078", "text": "В България грижата за старите хора е колкото за Бог да прости. Това се отнася както за общинските, така и за частните домове за възрастни хора. И едните, и другите социални заведения не достигат, макар и вторите да са срещу заплащане, и то срещу внушителни суми. В нашата страна, която е със застаряващо население не от вчера и по всичко личи, че тази тенденция няма да се обърне, стройна политика за обгрижването на възрастните хора няма. Общинските домове, които карат предимно на дотации и нищожните 70% от пенсиите на старците, са едва 160. В това число не влизат 22-та за хора с физически увреждания, т.е. за такива потребители, които не могат да се обслужват сами. В същото време частните заведения за възрастни хора са двойно повече, като най-ниската месечна цена е 600 лева. За да бъде сигурен човек, че неговият роднина там ще бъде гледан добре, избира обикновено по-скъпите, от 1000 лева месечно. И това обаче не е гаранция, че възрастният човек ще получи грижите, за които си плаща в пълен обем. Защото контролът в тези домове е твърде занижен за разлика от общинските, в които на проверка влизат инспектори от какви ли не служби. Този контрол сам по себе си гарантира по-добра грижа, отколкото в частните. На мнозина тази теза може да звучи парадоксално, но фактите я доказват безотказно. Спомнете си само трагедиите и малтретирането на възрастни хора в един старчески дом недалече от столицата преди три години. Или пък пожарът в друг, чиито управител беше предпочел да се изръси за скъп автомобил, но не и да сложи противопожарни датчици. Тук въобще не става дума за храната, която дори в някои частни домове се приготвя в нерегламентирани кухни. Независимо от честия контрол и общинските домове имат своите проблеми. Основният от тях е финансовият. Защото в рамките на някакви си 4 лева храноден директорът на дома трябва да осигури три хранения, като основните ястия да са с месо, в менюто да има кисело мляко и плодове задължително. Пределно ясно е, че с тази мизерна сума директорите на общински домове правят чудеса, за да изпълнят изискването. По неволя повечето от тях са се превърнали в професионални просяци пред спонсори, а общините помагат допълнително, ако успеят да заделят някой лев от собствени приходи. И въпреки това, чакащите за общински домове са много, а нови не се откриват. При факта, че нацията ни застарява, редно е политиката да бъде обърната по-ангажиращо към възрастните хора. Защото да се гледа човек колкото за Бог да прости е, меко казано, несериозно.", "date": "2018.08.19", "title": "Грижа за Бог да прости "}
{"url": "https://www.monitor.bg:443/bg/a/view/ludogorec-kachi-levski-na-vyrha-142081", "text": "\"Лудогорец\" победи ЦСКА с 1:0 в дербито от петия кръг на Първа лига.  В герой за шампионите се превърна Вандерсон, който реализира единственото попадение в 21-ата минута на срещата, с което \"зелените\" (10 точки) намалиха пасива от лидера \"Левски\" и втория ЦСКА съответно на 3 и 2 точки. По-рано днес \"сините\" се качиха на върха след успех с 2:0 над \"Септември\" на \"Герена\". Головете отбелязаха Давиде Мариани (23) и Станислав Костов (29), които се разписаха в рамките на няколко минути в средата на първата част.", "date": "2018.08.19", "title": "\"Лудогорец\" качи \"Левски\" на върха"}
{"url": "https://www.monitor.bg:443/bg/a/view/prilojenie-za-telefon-otkriva-priznaci-na-insult-142030", "text": "Вече има приложения, които са способни да доловят сърдечни проблеми, които може да причинят удар. Испански учени са разработили приложение за Android, което позволява на потребителите да разберат дали всъщност са преживели инсулт, и ако е така, да получат помощ. Създадено от екип от политехническия университет във Валенсия, приложението в момента е все още в процес на тестване, и изисква от потребителите да направят три неща. Първото е, да се опитат да се усмихнат на камерата на смартфона си. Ако лицето им е частично парализирано, както често се случва при инсулти, потребителя няма да може да се усмихне нормално, което приложението ще открие в изображението. След това, потребителят трябва да повтори устно лесно изречение. Приложението използва микрофона на телефона, за да чуе гласа, и разбира когато потребителят не може да изговори изречението свързано. И последното, което трябва да направи потребителя, е да вдигне всяка от ръцете си, докато държи смартфона. Използвайки акселерометъра в телефона, приложението може да разбере дали двете ръце може да бъде вдигнати еднакво високо, което е още един индикатор за инсулт. За сега, няма информация, кога приложението ще бъде достъпно.", "date": "2018.08.19", "title": "Приложение за телефон открива признаци на инсулт"}
{"url": "https://www.monitor.bg:443/bg/a/view/model-nasledjava-licenza-na-mis-svjat-bylgarija-142061", "text": "Венета Кръстева - единствената родна красавица, представяла България на двата най-големи конкурса за красота в света – Мис Свят и Мис Вселена, ще застане начело на форумите у нас. Това съобщиха от „Бок Стар Моделс“ - компанията, чрез която оперира досегашният носител на правата за събитията в страната Страхил Гановски. „Той ще се пенсионира на 71 години след 30 годишна практика като национален директор на марките и ще прехвърли всички правомощия на миската. “, обясняват още от компанията. Очаква се лицензът да бъде предаден официално в присъствието на медии в началото на следващия месец. Повече подробности около нея обаче се пазят в тайна. Потърсен от „Монитор“, Гановски не отговори на дългогодишния си телефонен номер, за да коментира оттеглянето си от конкурсите. Само няколко дни, след като лицензът за Мис Свят-България и Мис Вселена-България отиде в ръцете на Кръстева пък ще се проведе поредното издание на конкурсите на родна територия. Датата е 12 септември, мястото – столичната зала „Рейнбол Плаза“, а бляскавата вечер ще посочи четири победителки, които да бранят честта на България зад граница. обясняват още организаторите. По традиция, в ролята на председател на журито и този път ще видим самата Венета Кръстева, а събитието ще може да бъде гледано на живо на територията на цялата страна, като вероятно ще бъде излъчвано и в чужбина. Смуут джаз, класикически ритми, солови изпълнения, балет “Памбос”и R&B музика ще разведряват гостите, а за тържествената част по награждаването на новите български представителки за световните форуми директно от централата на Мис Свят Англия ще пристигнат две корони инкрустирани с диаманти на обща стойност над 100 000 долара .", "date": "2018.08.19", "title": "Модел наследява лиценза на Мис Свят-България"}
{"url": "https://www.monitor.bg:443/bg/a/view/kymbyrbach-gushva-7-5-mln-britanski-liri-za-d-r-strejndj-142073", "text": "Британският актьор Бенедикт Къмбърбач ще получи 7,5 милиона британски лири за участието си във втория филм, фокусиращ се върху героя му от вселената на Marvel – Д-р Стрейндж. Хонорарът на звездата за предстоящия филм ще нарасне цели три път в сравнение със сумата, която му бе дадена за първото заглавие от поточната линия, съобщава в. Sunday Mirror. Клапата на продукцията се очаква да щракне напролет догодина, като вероятно снимките ще продължат около шест месеца. Бенедикт Къмбърбач вече получи хонорари от 4,2 милиона британски лири за ролите си в \"Доктор Стрейнж\", \"Тор: Рагнарок\" и два филма от поредицата \"Отмъстителите\". Приходите му ще се увеличат, ако бъдат пуснати стоки с образа на героя му.", "date": "2018.08.19", "title": "Къмбърбач гушва 7,5 млн британски лири за Д-р Стрейндж"}
{"url": "https://www.monitor.bg:443/bg/a/view/sydjat-kejti-peri-za-plagiatstvo-142076", "text": "Поп звездата Кейти Пери ще трябва да се изправи пред съда, за да докаже авторство на песента си Dark Horse. Това стана ясно, след като съдия в Калифорния не удовлетвори жалбата на певицата против заведения иск от хип-хоп артиста с госпъл пристрастия Маркъс Грей. По думите на музиканта, Пери и Dr. Luke са плагиатствали хита си от неговата песен Joyful Noise. Въпреки че и двамата твърдят, че не са чули творбата на Грей, от решението на федералния съд става ясно, че мелодията е достатъчно популярна и разпространена, за да може да бъде чута от обвиняемите. Joyful Noise има над милион гледания в YouTube още от 2012 г., когато е публикувана в сайта, спечели положителни отзиви от музикалните критици и дори спечели на създателя си номинация за „Грами“, съобщават от The Hollywood Reporter. За да не стигат до съд, Пери и Dr. Luke ще трябва да постигнат споразумение с Грей. Това не е първият път, в който продуцентът е обвиняван в нарушаване на авторски права. Последно той трябваше да се яви в съда заради хита на Джеси Джей Price Tag, но успя все пак да се договори с ищците. Междувременно друга музикална звезда – Kesha, също води съдебна война с Dr. Luke, която обаче е за сексуален тормоз.", "date": "2018.08.19", "title": "Съдят Кейти Пери за плагиатство"}
{"url": "https://www.monitor.bg:443/bg/a/view/nevjana-vladinova-sys-srebro-na-lenta-v-minsk-142072", "text": "Невяна Владинова спечели сребърен медал на лента във финалите на уредите на турнира от Световната купа по художествена гимнастика \"Чалъндж\" в Минск (Блрс). Тя игра с последен стартов номер, но изпълни много силно своята композиция, за което получи оценка от съдийките 18,200 точки. \"Изключително състезание за Невяна в Минск. Отлична и стабилна игра, браво, Неви“, написа във Фейсбук президентът на федерацията Илиана Раева. Победителка на този уред стана рускинята Александра Солдатова, чието съчетание беше оценено за 18,600, а с бронза се окичи Катарина Галкина (Блрс) със 17,850 т. Владинова записа престижно участие и на другите два финала, в които участва. Тя завърши пета на обръч с 18,650 и 4-а на бухалки с 19,250, а не игра само на топка. Катрин Тасева обаче не успя да стигне до отличията. Тя допусна неточности в съчетанието си на лента и остана седма с оценка 17,200 т. На обръч завърши четвърта с 18,850, както и на топка с 19,400, а на бухалки се класира едва осма със 17,850, след като изпусна уреда. В първия ден на надпреварата в Минск Катрин Тасева се класира 5-а в многобоя, като събра 73,250 т., а Невяна Владинова се нареди на 8-о място със 71,550 т. На обръч шампионка Катарина Галкина с 19,750 т., на топка първа е Екатерина Селезньова (Рус) с 19,900 т., на бухалки - Линой Ашрам (Изр) с 20,250 т., която взе и златото в многобоя При ансамблите Италия спечели на 5 обръча с 22,800, пред Русия - 22,100 и Беларус - 21,150. Нашият тим пропусна състезанието заради контузия на Елена Бинева. Следващото състезание за българките е Световната купа в Казан (Рус), където ще участват Катрин Тасева и Боряна Калейн, както и ансамбъла за жени. От състезанието в Минск се видя, че българският тим - Катрин Тасева, Невяна Владинова и Боряна Калейн има сериозни шансове за медал в отборната надпревара на световното в София през септември.", "date": "2018.08.19", "title": "Невяна Владинова със сребро на лента в Минск"}
{"url": "https://www.monitor.bg:443/bg/a/view/tajsyn-furi-stigna-do-boja-s-uajldyr-142063", "text": "Бившият световен шампион по бокс в тежка категория Тайсън Фюри (Вбр) победи по точки Франческо Пианета (Ит). След последния 10-и рунд в Белфаст съдиите отчетоха 100:90, 100:90, 100:90 за Циганския крал. По време на боя Фюри забавляваше публиката с нарочно влизане в глуха защита, като свали гарда и избягваше ударите на съперника си само с ескиважи, както го правеше Мохамед Али, когато искаше да се подиграе на боксьора срещу себе си. Британецът, който детронира Владимир Кличко обаче водеше боя в този доста скучноват мач и стигна до 27-ата си победа от 27 срещи (19 КО). С това Тайсън Фюри стигна до далеч позицията на официален претендент за пояса на WBC, чийто притежател е непобедения досега Дионтей Уайлдър (САЩ). Американецът, който има 40 победи (39 КО), присъства в Белфаст и излезе на ринга след последния гонг. Той предизвика британеца с традиционните ругатни и простоти, но и двамата дадоха да се разбере, че боят между тях вече и договорен и от двете страни.", "date": "2018.08.19", "title": "Тайсън Фюри стигна до боя с Уайлдър"}
{"url": "https://www.monitor.bg:443/bg/a/view/zornica-daskalova-krygove-krijat-s-politicheski-natisk-vinovnite-za-krizata-s-registyra-142064", "text": "Бившата вече изпълнителна директорка на Агенция по вписванията (АВп) Зорница Даскалова обяви, че с политически натиск е бил направен опит за отклоняване вниманието \"от преките изпълнители и отговорните лица\" за срива на Търговския регистър. Разкритието Даскалова прави в своята оставка, цитирана от сайта \"Правен\" свят, която депозира в петък пред министъра на правосъдието, а Цецка Цачева я прие незабавно. Даскалова заявява още, че разглежда оттеглянето си като дълг, вследствие на безпрецедентния срив на 9 август на Търговския регистър, администриран от Агенция по вписванията. и отговорните лица, съгласно подписаните договори, ясно говори за политически натиск от определени групи хора и контролираните от тях субекти\", пише Даскалова до Цачева, без да назова конкретни имена на политици или партии. В началото на седмицата две политически централи – на БСП и на Демократична България поискаха от премиера освобождаването на Даскалова. Левицата поиска и оставката на Цецка Цачева, докато бившият правосъден министър Христо Иванов държеше Бойко Борисов да освободи именно шефката на АВп. Борисов също изрази недоволство от Даскалова. Ден по-късно Борисов привика Цачева на \"Дондуков\" 1, а два часа по-късно от Министерство на правосъдието съобщиха в две изречения за освобождаването на Даскалова, което станало по нейно искане. В оставката си Зорница Даскалова посочва още, че \"в Агенция по вписванията се намира цялата документация, доказваща взетите управленски решения от всеки ръководител (новоназначаван почти всяка година), както и документираното състояние на системите\". \"Искрено се надявам да бъде оповестено какво е реалното състояние на тези изключително важни за държавата системи, предвид на наблюдаваните и цитирани по-горе процеси\", завършва оставката на бившата шефка на АВп.", "date": "2018.08.19", "title": "Зорница Даскалова: Кръгове крият с политически натиск виновните за кризата с регистъра"}
{"url": "https://www.monitor.bg:443/bg/a/view/hiljadi-sgradi-v-italija-magat-da-ruhnat-zaradi-mafiotski-beton-142066", "text": "В Италия застаряващи къщи също може да рухнат подобно на моста в Генуа, пише френският в. \"Фигаро\". По време на строителния бум в страната през 60-те години на миналия век специалисти от сектора са използвали некачествени материали. Много сгради, построени през тази епоха, може сега да рухнат. Опасност за това създава бетон с лошо качество, съставен от вода и пясък и от минимална доза цимент. Той е бил произвеждан от строителни предприятия, контролирани от мафията ндрангета, казват експерти. В областта Калабрия мафията контролира строителния сектор от 60-те години насам, казва Николас Гратери, оглавяващ за звено за борба с мафията в Южна Италия. Според него бетонът с лошо качество е три пъти по-малко устойчив в сравнение с изискванията на стандартите. Според Маурицио Карта, преподавател по урбанизация в университета в Палермо, в Италия се строи в уязвими зони в близост до реки, в сеизмични зони, в близост до стръмни скали, което също създава рискове. Националната статистическа агенция на Италия пък смята, че два милиона жилища в страната са нестабилни. Това са обезпокояващи данни за зона, в която стават силни земетресения. Според италианския Национален изследователски център материалите, използвани в строителството през 50-те и 60-ти години, трябва да бъдат подсилени. Трайността им на живот не прехвърля 60 години и казано с други думи техният срок на годност приближава към края си. Вчера в Генуа бяха погребани 19 от жертвите на рухването на моста Моранди, предадоха Франс прес и Асошиейтед прес. На церемонията присъстваха водещи италиански политици. Тя се проведе в залата на експозиционния парк в Генуа. На нея освен католическата проповед имаше и молитва, произнесена от имам в памет на двамата албанци мюсюлмани, загинали при рухването на моста. В момент, в който крайната десница е на власт и се множат случаите на физическо и на вербално насилие срещу чужденци и мюсюлмани, на церемонията отекна четирикратното повторение на \"Аллах е велик\", произнесено от имама. След церемонията италианският президент Серджо Матарела каза, че рухването на моста е неприемлива трагедия и се ангажира да има бързо разследване и то да доведе до осъждане на отговорните лица. Президентът поиска гаранции, че пътищата в страната са безопасни.", "date": "2018.08.19", "title": "Хиляди сгради в Италия могат да рухнат заради мафиотски бетон"}
{"url": "https://www.monitor.bg:443/bg/a/view/bylgari-zalivat-pazarite-v-odrin-142065", "text": "Високите курсове на долара и еврото на турските финансови пазари поради спада на турската лира от последните дни се превърнаха в предимство за търговците в Одрин. Клиенти от България и Гърция тези дни буквално заливат магазините и пазарите в граничния град. Високият курс на българския лев спрямо еврото привлича много българи за пазаруване в Одрин. Особено голям е напливът към пазара Улус, който се урежда всеки петъчен ден. На пазара се предлагат всякакви стоки, от дрехи до хранителни продукти, кухненски предмети, перилни препарати, до плодове и зеленчуци. Много от предлагани стоките са маркови, но тъй като се продават на сергии на открито, са значително по-евтини в сравнение с бутиковите магазини, съобщава БТА. \"Голям берекет имаме тези дни\", казва Бюлент Реисоглу, председател на задругата на еснафите от пазара Улус. \"Продажбите са много добри. Нашият пазар е най-големият в този район. Предлагат се стоки за всякакви клиенти, затова е и много посещаем. Доволни са и търговците, и клиентите. Всяка седмица идват. Повече са тези от България. Повишаването на курса на българския лев е изгодно за тях. Гърците също идват да пазаруват.\" Около един милион българи - 987 597 души са посетили Турция през първите шест месеца на тази година. По посещаемост на туристите от България Одрин е на второ място след Истанбул.", "date": "2018.08.19", "title": " Българи заливат пазарите в Одрин "}
{"url": "https://www.monitor.bg:443/bg/a/view/nik-djonas-i-prijanka-chopra-otpraznuvaha-godeja-s-ritual-v-indija-142067", "text": "Ник Джонас и Приянка Чопра отпразнуваха годежа си с пътешествие до Мумбай, Индия. Влюбените се възползваха от повода, за да запознаят на терен родителите си, като не пропуснаха да изпълнят и няколко традиционни местни обичаи за щастлив семеен живот. Така, те за първи път потвърдиха статуса на връзката си. Специално за празника, Джонас и Чопра се облякоха в традиционни индийски костюми, като на място пристигна и проповедник, който благослови годежа им. „Това е единственият начин, по който можем и искаме да го направим – пред семейството си и пред Бог. Благодарим ви за добрите пожелания!“, написа бъдещата булка в социалните мрежи под серия от фотоси от събитието. Припомняме, че певецът и актрисата се сгодиха само два месеца, след като пламна искрата помежду им. „Близките и приятелите на Ник никога не са го виждали толкова щастлив и много се вълнуват за него. Той приема изключително сериозно отношенията си с Приянка“, издаде близък до двойката пред сп. People. Чопра е поредната по-улегнала дама в списъка със забежки на Ник. През януари той имаше кратка афера с актрисата Деми Мур, която му е по-възрастна от него с три десетилетия. 25-годишният певец е поддържал романтични отношения още с Кейт Хъдсън и австралийската изпълнителка Делта Гудрем.", "date": "2018.08.19", "title": "Ник Джонас и Приянка Чопра отпразнуваха годежа с ритуал в Индия"}
{"url": "https://www.monitor.bg:443/bg/a/view/orlin-pavlov-trygva-na-esenno-turne-142070", "text": "Един от най-харесваните в момента български поп певци Орлин Павлов тръгва през есента на национално турне, което ще обхване няколко големи града в страната. В поредица концерти синеокият чаровник за пръв път ще представи на живо парчетата от първия си самостоятелен албум „Още малко...“, над който работи в момента, както и някои от своите емблематични хитове. На 1 октомври Орлин Павлов ще извиси глас в Зала 1 на НДК, на 5 октомври – в комплекс С.И.Л.А. в Пловдив, на 13 октомври – в Операта в Бургас, на 15 октомври – във Фестивалния и конгресен център във Варна, а на 20 октомври – в Двореца на културата и спорта „Васил Левски“ във Велико Търново. Първите два концерта са с начален час 20.00 ч., а останалите – от 19.30. Билетите вече са в продажба, като за столичното шоу на Орлин те ще са на цени от 20 до 60 лева, а на сцената с него ще се качат и някои от най-добрите ни музиканти – Мартин Ташев (тромпет и вокали), Милен Кукошаров (пиано), Васил Вутев (барабани), Борислав Бояджиев (перкусии), Владислав Мичев (тромбон), Димитър Льолев (саксофон), Георги Стойков (тромпет), Евден Димитров (бас), Волен Милчев (вокали), Ангел Дюлгеров (китара), DJ Stephan Love. И турнето, и албумът носят името „Още малко...“ – по едноименната песен, изпълнявана от Орлин в сериала „Скъпи наследници“. В него той e в другото си амплоа – на успешния актьор, когото публиката обикна от филмите „Живи легенди“, „Нокаут, или Всичко, което тя написа“ и др.", "date": "2018.08.19", "title": "Орлин Павлов тръгва на есенно турне"}
{"url": "https://www.monitor.bg:443/bg/a/view/sauditska-arabija-ne-puska-katarcite-na-hadj-142068", "text": "Катар заяви, че няма \"никакъв шанс\" граждани на страната да участват в тазгодишното мюсюлманско поклонение - хадж в Саудитска Арабия с оглед тежката дипломатическа криза между двете страни, продължаваща от 2017 г. Хаджът - един от петте стълба на исляма, започна днес в района на Мека (Западна Саудитска Арабия) и ще продължи до петък другата седмица. Рияд отрече миналата седмица да е възпрепятствал идването на поклонници от Катар и заяви, че те са добре дошли. Висш правителствен служител от Катар отправи обвинения към Рияд с твърдението, че поради затварянето на сухопътната граница със саудитското кралство и липсата на директни полети между двете страни никой жител на Катар няма да замине на поклонение в Мека. \"Няма никакъв шанс гражданите и жителите на Катар да заминат тази година на хадж\", каза той пред АФП. Рияд и три арабски страни - негови съюзнички, изолират от юни 2017 г. Катар - скъсали са дипломатическите отношения с тази държава и са наложили сухопътно, въздушно и морско ембарго. Те обвиняват Доха по-специално, че подкрепя радикални ислямистки групировки. Катар отрича обвиненията. Системата от квоти, регулираща поклонението, предполага възможното участие на близо 1200 граждани на Катар. Жители на тази страна обаче се оплакаха, че е невъзможно да се запишат на съответния сайт на саудитското министерство на поклонничеството. \"Регистрирането на поклонници от Катар все още е блокирано и живеещите в Катар не могат да получат визи, тъй като нямаме дипломатическа мисия\" в Рияд, добави катарският представител. Поклонението в Мека протича за втора поредна година сред обвинения в политизиране на религиозния празник. Миналата година Саудитска Арабия направи все пак жест към Катар, като смекчи условията за влизане на поклонници от тази страна, но от това се възползваха едва няколко десетки души, отбелязва АФП. Всички физически здрави мюсюлмани имат за задължение поне веднъж в живота си да извършат хадж, ако имат съответните финансови възможности, напомня агенцията.", "date": "2018.08.19", "title": "Саудитска Арабия не пуска катарците на хадж"}
{"url": "https://www.monitor.bg:443/bg/a/view/turist-se-udavi-na-severnija-plaj-v-burgas-142060", "text": "Пореден турист стана жертва на коварното мъртво вълнение. Мъж на средна възраст се удави посред бял ден в неделя на Северния плаж в Бургас. Трагедията е станала в района на бар \"Сакса бийч\" около обяд. Нито спасителите, нито плажуващите са видели бедстващия в морето. Едва, когато тялото на летовника започнало на плава обърнато върху вълните, туристите го забелязали. Потресени очевидци разказаха, че мъртвецът се е носил на повърхността повече от 10 минути пред очите на майки с малки деца, без да има кой да го извади. \"Беше страшна картина - вълните подмятат мъртъв човек и никой не прави нищо. Децата се стресираха от потресаващата гледка, плажът беше пълен с народ. Накрая един от плажуващите сам влезе да го извади\", разказа млада жена. Тя твърди, че хората са търсили спасители, но не намерили никой от морските гардове, на когото да съобщят за трагедията. Спасителите обаче твърдят, че те сами са измъкнали мъжа от морето. Според тях причината за смъртта не е удавяне, а вероятно сърдечен удар.  \"Направихме всичко възможно да спасим мъжа. Тази сутрин около 10 часа беше изкаран от водата, веднага го обдишахме, направихме сърдечен масаж, бързо дойде нашият реанимационен екип, но той не даваше признаци на живот. Когато дойдоха лекарите направиха кардиограма, за да видят дали има някакъв сърдечен ритъм, но нямаше. Най-вероятно човекът е починал във водата от инфаркт или друго внезапно състояние, а не от удавяне. Имаше много малко вода в него\", каза спасителят Илия Желязков, който дежури на 1-ви пост на Северния плаж в Бургас и пръв се притекъл на помощ. Според него починалият е на около 60 годишна възраст и е миришел силно на алкохол. Не е ясно и кога е станал инцидента - дали в неделя или предишният ден. Трупът е изпратен за аутопсия, която ще установи причината за смъртта и кога е настъпила.  Опасното мъртво вълнение, което започна в началото на август продължава, а флаговете на ивиците почти ежедневно са в червен цвят.  Друг български турист пък издъхна внезапно на оживено кръстовище в слънчев бряг. Мъжът се строполил неочаквано, докато пресичал пешеходната пътека и повече не помръднал. Инцидентът е станал рано сутринта в неделя, в центъра на курорта. Свидетели на трагедията са станали десетки наши и чужди туристи. На място са пристигнали полицаи, които покрили трупа с платнище и повикали трупна линейка, за да го отнесе в моргата. Жертвата е български гражданин на 51 години, а причината за смъртта най-вероятно е масиран сърдечен удар, казаха запознати.", "date": "2018.08.19", "title": "Турист се удави на Северния плаж в Бургас "}
{"url": "https://www.monitor.bg:443/bg/a/view/mostovete-v-pirinsko-sa-za-remont-142069", "text": "Мостовете в Благоевградска област са за ремонт, но той не е спешен, обясниха от Агенция „Пътна инфраструктура“. „Това не означава, че мостовете са опасни, просто се нуждаят от ремонт, като проблемът е предимно в плочите на съоръженията”, каза специалист на Пътната агенция. Мостовете в Благоевградска област са за ремонт, но той не е спешен, обясниха от Агенция „Пътна инфраструктура“. „Това не означава, че мостовете са опасни, просто се нуждаят от ремонт, като проблемът е предимно в плочите на съоръженията”, каза специалист на Пътната агенция. Прегледът на съоръженията бе нареден от премиера Бойко Борисов след трагедията с виадукта „Моранди” в Генуа. По главен път Е-79 от Благоевград до Сандански има девет моста, осем от тях са над река Струма. Те са строени преди 45 години. Има и пет надлеза, по-опасен е този на пътен възел Черниче-Брежани, Община Симитли. На него е ударена хоризонталната носеща греда от страната на Кресненското дефиле, арматурата е оголена. Край Петрич се намира един от най-проблемните мостове, който преди шест години се срути. Това е мостът над река Струма на пътя Сандански-Петрич. Поради разместване на една от носещите колони, една плоча падна в реката. Това стана на 23 май 2012 г., само ден след труса от 5.8 по Рихтер край Перник. Мостът бе ремонтиран в продължение на месеци, а специалистите твърдят, че случаят от 2012 г. няма да се повтори.", "date": "2018.08.19", "title": "Мостовете в Пиринско са за ремонт"}
{"url": "https://www.monitor.bg:443/bg/a/view/lekari-sys-samolet-vzeha-organ-na-donor-142050", "text": "Медици транспортираха със самолет черния дроб на болен мъж донор от болницата във Велико Търново до София. Пациентът е 53-годишен мъж, който е приет в областната болница в състояние на мозъчна смърт, след тежък инсулт. Близките дават съгласие органите му да бъдат използвани за спасяването на други нуждаещи се. Екип медици със самолен „Спартан” от транспортна авиогрупа Враждебна на Военновъздушните сили каца на летище Горна Оряховица, откъдето е докаран в търновската болница. Там на място е извършена експлатнацията на черния дроб, който е откаран отново със самолета в столицата. Това е деветият пациент, който изпада в мозъчна смърт през 2018 г. в МОБАЛ „Д-р Ст. Черкезов” във Велико Търново и първата реализирана донорска ситуация.", "date": "2018.08.19", "title": "Лекари със самолет  взеха орган на донор"}
{"url": "https://www.monitor.bg:443/bg/a/view/otkriha-krepost-v-moreto-kraj-ostrov-sveti-toma-142057", "text": "Археолози откриха неизвестна до момента крепост под водата край острова Свети Тома, близо до Созопол. Предполага се, че тя е част от масивна крепостна стена, опасвала в древността острова. Според учените градежът датира от времето на траките, а в онази епоха Свети Тома е бил полуостров, свързан със сушата. Интересната находка е открита по време на подводните проучвания на проф. д-р Иван Христов, които са част от експедицията на Националния исторически музей и са финансирани от Министерство на културата по спечелен проект.  \"В рамките на подводните проучвания са извършени водолазни спускания под вода в състав на трима водолази под ръководството и присъствието на проф. Христов. Подводните издирвания обхващат всички страни на острова на дълбочина до 15 метра. Картирани са две места места с ниска концентрация на фрагментирана керамика. Първата зона в която се откриват силно фрагментирани керамични съдове с най-обща датировка I хил. пр. Хр. е разположена в югозападното продължение на острова на дълбочина едва 1 м. Тук са заснети множество каменни блокове с прави стени и следи от обработка, някои с дължина и широчина 1 м. Тези блокове се откриват перпендикулярно на подводния риф и са част от силно разбита от морските стихии структура, преграждаща острова от достъпната в миналото западна страна. Вероятно се касае за неизвестна до този момент крепостна стена дело на древните траки\", съобщиха от община Созопол. От южната страна на острова пък археолозите са открили на дълбочина около 9 метра част от късноантична амфора и добре обработени варовикови блокчета, вероятно предназначени за древен строеж на острова.  Археолозите са категорични, че островът в миналото е бил полуостров. \"Доказателство за това са измерванията на ясно очертаващия се широк риф, който свързва материка със сегашния малък черноморски остров. Най-дълбоката част между сушата и острова е едва 2 метра. Предвид общото покачване на водите на Черно море в периода VІІ–ХІІІ век големият провлак свързваш Св. Тома с материка е залят. Тук трябва да се вземе под внимание факта, че всички залети структури в крайбрежната зона на провинция Хемимонт от периода V–VІІ век се намират на дълбочина от 0, 50 до 1,40 м. По-ранните градежи от Елинистическата и Класическата епоха можем да търсим на по-голяма дълбочина до 6-8 м. Тези предварително оповестени изчисления са индикация за коренно различна брегова ивица в древността от сегашната, както и на сравнително по-голяма сухоземна територия на обектите от Късната Античност в това число и изследвания остров\", коментираха експерти. Ръководител на проучванията, които приключиха на 10-ти август е проф. д-р Иван Христов, а в състава на експедицията участваха инж. Кирил Велковски – геофизик към Центъра за подводна археология в Созопол, инж. Тотьо Ангелов – геодезист от фирма Картпроект, както и водолази от Общински водолазен център в Созопол. Проучванията са естествено продължение на сухоземните проучвания на острова от месец юни при които бяха локализирани и частично разкопани тракийско ямно светилице, стрктури от късноантичната епоха и средновековен манастир.", "date": "2018.08.19", "title": "Откриха крепост в морето край остров Свети Тома "}
{"url": "https://www.monitor.bg:443/bg/a/view/kmetyt-na-vraca-shte-vryshta-bojinov-v-pyrva-liga-142056", "text": "Кметът на Враца и председател на УС на местния „Ботев“ Калин Каменов потвърди, че съществува вероятност бившият национал Валери Божинов да стане част от отбора на Сашо Ангелов. „През миналата седмица говорих по телефона с Валери Божинов и обсъдихме възможността да се присъедини към „Ботев“ (Враца). Той знае, че е добре дошъл в нашия клуб и за града ни ще бъде повече от престижно той да стане част от нашата общност\", обясни градоначалникът. Кметът уточни, че няма как да предложи финансовите условия, които се полагат за звезда от неговия ранг, но в разговора е станало дума, че евентуалният му престой в „Ботев“ може да бъде стъпка към нов трансфер на нападателя в чужбина. „Към този момент той е футболист на „Риека“ и след като изчисти отношенията си с хърватите, ще има развитие\", завърши Каменов. В основата на преговорите е Сашо Ангелов, който е уверен, че може да помогне на Божинов да се върне към най-добрата си форма.", "date": "2018.08.19", "title": "Кметът на Враца ще връща Божинов в Първа лига"}
{"url": "https://www.monitor.bg:443/bg/a/view/proverjavat-za-vinetki-gastarbajterite-142055", "text": "Полицейска акция се провежда в пика на трафика от гастарбайтери. Полицията проверява на границата предимно за винетки, а чакането на пункта „Капитан Андреево” за влизане в България отнема часове. Акцията се провежда до последната бензиностанция по пътя към Турция, за да може, ако бъде установен шофьор без винетка, той да си купи преди да продължи пътя си. От рано сутринта в неделя до обяд бяха установени десетки нарушения. Само едно от тях обаче е свързано с винетка и то не с нейната липса, а с това, че стикерът не е бил залепен за стъклото. Така шофьорът се размина само с фиш. Иначе масово се установяват случаи на неплатени глоби в срок и се връчват електронни фишове. Всичко това се случва на фона на интензивния трафик от гастарбайтери. За денонощие, само в посока на влизане в България от Турция, преминават около 6000 автомобила с десетки хиляди пътници. Очаква се интензивният трафик да продължи поне до края на месеца, дори и до началото на септември.", "date": "2018.08.19", "title": "Проверяват за винетки гастарбайтерите"}
{"url": "https://www.monitor.bg:443/bg/a/view/osydiha-futbolist-na-4-godini-zatvor-142054", "text": "Софийският апелативен съд призна за виновен футболиста на „Дунав“ Борислав Балджийски за убийството на юриста от „Топлофикация“ Петър Алексов. Заради това магистратите присъдиха спортистът да изкара 4 години в затвора за убийството по непредпазливост. Решението на САС идва, след като съдът гледа за втори път делото, след като веднъж измени присъдата му в условна, но Върховният касационен съд (ВКС) държеше на ефективно наказание. Балджийски е подсъдим за инцидент пред казино в столичния кв. „Красно село“ през нощта на 6-и срещу 7-и август 2013 г. Тогава 36-годишният Алексов излизал от казиното, ядосан от победата на футболния „Лудогорец“ срещу сръбския „Партизан“. Покрай него минал автомобил, в който били Балджийски, приятелят му Лъчезар Киров и неговата приятелка Валентина Колева, която шофирала. Алексов започнал да псува и да обижда грозно момичето, при което спътниците спрели, Балджийски слязъл и го ударил, последвала размяна на удари, след което свадата приключила и юристът тръгнал да се връща към казиното. След няколко крачки обаче, Балджийски го настигнал и го ударил още веднъж с юмрук в дясната скула, след което Алексов залитнал и паднал назад, при което ударил тила си в ръба на метална шахта и починал. Решението не е окончателно и Балджийски може да го обжалва отново пред ВКС.", "date": "2018.08.19", "title": "Осъдиха футболист на 4 години затвор"}
{"url": "https://www.monitor.bg:443/bg/a/view/vlychkov-i-marshavelov-s-podium-i-5-o-mjasto-142062", "text": "Българските пилоти Иван Влъчков и Константин Маршавелов записаха подиум с трето място и класиране в петицата в 4-ия кръг от автомобилните серии GT4 за купата на Централна Европа на пистата \"Словакия Ринг\". В първото състезание те станаха трети в своя клас при аматьорите с българския болид Sin Car R1 GT4 на конструктора Росен Даскалов, който е и шеф на тима \"София Кар Моторспорт\", от чието име се състезават. Маршавелов, за когото това е първо състезание на такова ниво, стартира 6-и и мина с 1 място напред, преди да предаде щафетата на Влъчков. Той пък пък изпревари двама конкуренти и завърши трети. Във втория старт Влъчков стартира от полпозишън, за което беше награден със специален часовник от организаторите. Той обаче се забави и трима съперници се наредиха пред него. Скоро обаче изпревари двама от тях, записа и най-бързо обиколка и излезе втори. При спирането в бокса, където отстъпи на на своя съотборник, БГ тимът водеше в класа си. Маршавелов задържа в първите обиколки второ място, но в крайна сметка завърши 5-и от 6-има конкуренти и 8-и в общото подреждане от 12. Влъчков определи представянето на тима като добро и заяви, че той ще гони по-предни позиции в последния кръг на трасето \"Зандвоорт\". Далечната цел е двамата с Маршавелов да се подготвят за участие в \"24-те часа на Льо Ман\" следващите сезони.", "date": "2018.08.19", "title": "Влъчков и Маршавелов с подиум и 5-о място"}
{"url": "https://www.monitor.bg:443/bg/a/view/otkriha-ognishte-na-tuberkuloza-po-govedata-v-strelcha-142059", "text": "Огнище на туберкулоза по говедата е констатирано в животновъден обект на територията на община Стрелча. По този повод в петък е проведено извънредно заседание на Общинската епизоотична комисия. Предприети са действия за уведомяваме населението за въведените мерки срещу разпространението на заболяването на територията на община Стрелча. Мерките за контрол и недопускане разпространението на заболяване от туберкулоза при хора и животни на територията на община Стрелча включват задължения на собствениците на селскостопански животни и домашни любимци. Те не трябва да извеждат селскостопански животни и домашни любимци, които не са идентифицирани (без ушни марки или чипове) и на които не са извършени мерките по програмата за профилактика, надзор, контрол и ликвидиране на болести по животните. Собствениците трябва да декларират пред районния ветеринарен лекар вида, пола и броя на притежаваните от тях животни и да ги предоставят за идентификация, имунизация и диагностични изследвания, включително за туберкулоза). Освен това трябва да се извършва дезинсекция в и около помещенията за отглеждане на животни, местата за съхранение на тор и за водопои в населените места. Забранява се провеждането на пазари и изложби на домашни любимци, селскостопански животни и техните продукти на територията на община Стрелча. Препоръчително е да се консумира мляко само след термична обработка, а пастирите и собствениците на селскостопански животни и домашни любимци да предприемат извършване на лабораторни изследвания, включително на хората, които са в пряк контакт с животни.", "date": "2018.08.19", "title": " Откриха огнище на туберкулоза по говедата в Стрелча"}
{"url": "https://www.monitor.bg:443/bg/a/view/falshivi-novini-ot-gazovi-izparenija-142053", "text": "Вестникът на Газовия барон Сашо Дончев, явно вече не само се финансира от парите, които олигарха скубе от доставките на синьо гориво, ами и направо се произвежда от газ. Или поне статиите в него звучат така, сякаш авторите им са се надишали с газови изпарения. Няма друго логично обяснение за материала, в който се разказва за известния американски фашист и всепризнат източник на езика на омразата Алекс Джоунс, за когото най-големите социални мрежи в страната са постигнали В цял свят случаят със скандалния радиоводещ е повод за сравнения със световния консенсус по въпроса със забраната за разпространение на нацистка пропаганда. Само в България, и по-точно във вестник „Сега“, той е повод за оплакване от цензура. И, естествено, повод да се обясни колко лош е Пеевски. Това е чиста пропаганда. Както в нацистките кина някога между романтичните филми са прожектирали клипчета, без никаква връзка със сюжета, колко лоши са евреите, така и медиите, финансирани от олигархията, като „Сега“, публикуват текстове на всевъзможна тематика, на които между редовете просто вмъкват без причина опорните си точки срещу Пеевски. Ако може да се направи някаква връзка между случая с Алекс Джоунс и българската медийна среда, тя е, че в САЩ интернет платформите вече са се взели в ръце и са намерили механизъм как да не стават жертва на безспорен източник на фалшиви новини и език на омразата, какъвто е Джоунс. който, ако бъде приет на второ четене, ще извади на бял свят източниците на финансиране на фалшивите новини, тровещи българското публично пространство. Българските граждани ще бъдат информирани за парите от газ, хапчета, зелена енергия и банкови депозити, които олигархията излива в медиите, сформирали Фабриката за фалшиви новини. С приемането на този законопроект мръсните задкулисни обвързаности в медиите ще бъдат осветени и дейността на Фабриката за фалшиви новини ще стане безполезна.", "date": "2018.08.19", "title": "Фалшиви новини от газови изпарения"}
{"url": "https://www.monitor.bg:443/bg/a/view/bogatash-dari-milion-paunda-za-nov-referendum-za-brekzit-142052", "text": "Британският милионер Джулиън Дънкъртън, който е съосновател на модната верига \"Супердрай\", дари 1 милион паунда за обществената кампания \"Гласът на народа\", която иска нов референдум за Брекзит. Дънкертън мотивира решението си с думите, че \"британците имат реален шанс да променят Брекзит\". Той изтъкна, че ако Брекзит се беше случил преди 20 години \"Супердрай\" никога нямаше да има глобалния успех, който има сега. В интервю за \"Сънди таймс\" Дънкертън казва, че \"народът знае, че Брекзит означава бедствие\". Кампанията \"Гласът на народа\" включва представители от различни британски партии, включително депутати, които искат втори референдум, за да може народът да се произнесе по заключителната сделка за Брекзит. Правителството отхвърля тези призиви. Депутатите обаче ще имат възможност да гласуват споразумението, което трябва да бъде постигнато до октомври. В същото време британският министър за Брекзит Доминик Рааб отива в Брюксел във вторник в опит да ускори темпото на преговорите за излизане на Великобритания от ЕС, предаде Ройтерс. Рааб ще разговаря с европейския комисар Мишел Барние, отговарящ за преговорите за Брекзит. На дневен ред ще бъде разрешаването на малкото оставащи въпроси, свързани с излизането от ЕС и продължаването на дискусиите за бъдещите отношения. Във вторник Великобритания ще представи и първия от серия технически документи, предназначени да помогнат на хората и на компаниите да се приготвят за сценарий, при който няма споразумение за Брекзит. Еврофоб №1 на Острова се върна на сцената Бившият лидер на британската еврофобска Партия за независимост на Обединеното кралство (ЮКИП) Найджъл Фараж се завърна в политиката като заместник-председател на подкрепящото Брекзита движение \"Напускане значи напускане\", с което той е решен за възобнови борбата за твърда раздяла с ЕС. В статия във в. \"Дейли телеграф\" Фараж, който е депутат в Европейския парламент от 1999 г., заявява намерение да се бори срещу плана за \"мек Брекзит\" на премиера Тереза Мей, който според него е измама, целяща да съхрани търговските връзки с ЕС след напускането му. Този план е \"подло предателство, което ще попречи на Великобритания да си възвърне контрола над границите си и риболовните си права и да търгува на световно ниво\", пише Фараж в статията.", "date": "2018.08.19", "title": "Богаташ дари милион паунда за нов референдум за Брекзит"}
{"url": "https://www.monitor.bg:443/bg/a/view/putin-shtjal-da-hodi-na-svatba-i-v-berlin-142058", "text": "Президентът на Русия Владимир Путин, който ощастливи през уикенда с присъствието си сватбата на австрийската министърка на външните работи Карин Кнайсл, в скоро време отново ще става сватбар, но този път в Берлин, твърди местният булеварден колос в. „Билд“. Това ще стане пред октомври, когато за пети път ще се жени бившият канцлер на Германия Гархард Шрьодер, който е добър приятел на руския президент. Освен сватбата в Австрия, през почивните дни Путин съчета приятното с полезното и в събота вечерта се срещна със сегашния канцлер на Германия Ангела Меркел. Целта на срещата край Берлин е била \"да си сверят часовниците\" и не са били постигнати конкретни споразумения. Любопитен факт е, че „сверяването“ е продължило цели три часа, а преди това Меркел е била принудена да почака Путин, който никога не е държал да идва на време където и да било. Този път фрау Меркел, както се казва, е „потропвала с крак“ в продължение на половин час. Преди това за сватбата в Австрия Владимир Владимирович все пак бе направо точен за неговите разбирания – закъсня само 10 минути. Путин и Меркел са обсъдили горещи теми като конфликтите в Украйна и Сирия, Иран и газопровода „Северен поток 2“, който предизвиква критиката на САЩ, но без да постигнат ясен напредък. Отношенията между Берлин и Москва са обтегнати след руското анексиране на Крим през 2014 г. Путин и Меркел са се съгласили, че политизирането на темата за Северен поток 2 е неправилно. Двамата лидери са засегнали и въпроса за възможни санкции от САЩ срещу компании, участващи в реализацията на Северен поток 2. На срещата Путин е призовал ЕС да положи усилия за връщане на сирийските бежанци у дома. По въпроса за Украйна Путин и Меркел са изразили съжаление заради това, че прилагането на минските договорености не напредва и са говорили и за перспективите за удължаване на газовия транзит през територията на Украйна. Двамата лидери са обсъдили двустранните отношения и са изразили удовлетворение от растящата динамика на съвместния стокооборот. Путин е потвърдил заинтересоваността на Русия от разширяването на присъствието на германски компании на руския пазар.", "date": "2018.08.19", "title": "Путин щял да ходи на сватба и в Берлин"}
{"url": "https://www.monitor.bg:443/bg/a/view/kradci-na-pjasyk-iznasjat-plajovete-na-sardinija-142041", "text": "Общината в намиращия се на западния бряг на о. Сардиния град Кабрас назначи осмина охранители на... пясъка на околните плажове! Тяхната основна задача е да не допуснат занапред нито един летовник да си тръгне за дома с торба пълна с безценния природен дар, с мидени черупки, отломки от скали и всевъзможни други материални спомени от морето. Освен че разясняват любезно и възпитано на гостите си да не нанасят щети на красивата и уникална естествена среда, петте девойки и тримата младежи на възраст между 18 и 25 години тарашат наред плажни чанти, найлонови пликове от супермаркети, детски кофички, пластмасови бутилки и т.н. Особено ако са получили сигнал от добросъвестни туристи, които не се колебаят да наклепат на охранителите ловците на пясък и черупки. „Положението е наистина бедствено – сигурен е кметът на Кабрас – Андреа Абис и аргументира със следните думи защо е така: - „Пясъкът по бреговата ивица от двете страни на нашия град е резултат от милиони години усърдие на природата, не се регенерира и ако не вземем мерки – в най-скоро време ще останем без плажове!“ А според кмета прецедент има – преди двадесет години уникалният „Розов плаж“ на намиращия се северната част на Сардиния малък остров Будели е бил на път да изчезне. И за да го има и днес макар и доста „опоскан“, заслугата е на издадената на времето от екологичните власти абсолютна забрана там да стъпва човешки крак. Интересен е отговорът на Андреа Абис на въпроса какво правят ловците на пясък с плячката си? Първо не става дума за какъв да е пясък, а за уникален с белия му до розов цвят и с причудливите форми на песъчинките, които понякога напомнят на оризови зрънца, понякога на мъниста и дори на снежинки. Поставен в подходяща стъкленица, той може да бъде красиво украшение на домашния хол, но интересното е, че вече със сардинския пясък се вихри истинска търговия особено в „еBay”. Кметът на Кабрас твърди, че във виртуалния супермаркет стартовата цена на малка опаковка сардински пясък е 10 евро! И тя расте в зависимост от произхода му, като най-ценен бил този от плажовете край градчетата Орозей, Стинтино, от курорта Вилазимиус и др. Разбира се, управата на Сардиния не стои със скръстени ръце – строг закон на областната управа постановява да бъдат глобявани с от 500 до 3000 евро всички хванати на местопрестъплението крадци на пясък. Освен това щателно се проверява багажа на тръгващите си от острова летовници, като само от началото на сегашния сезон на трите местни летища в градовете Алгеро, Каляри и Олбия са били иззети и върнати там, от където са били задигнати, 12 тона „насипни спомени“! „Но ако примерът ни с назначаването на нарочни охранители не бъде последван в другите части на Сардиния, то битката ще бъде изгубена!“ – смята кметът на Кабрас Андреа Абис.", "date": "2018.08.19", "title": "Крадци на пясък изнасят плажовете на Сардиния"}
{"url": "https://www.monitor.bg:443/bg/a/view/emir-na-katar-pochete-baba-kojato-predi-21-godini-go-pusnala-do-toaletnata-142042", "text": "Бившият емир на Катар Хамад Бин Халифа Ал Тани „паркира“ 124 метровата си луксозна яхта в залива на Бари, за да почете възрастна италианка, която преди 21 години му услужила с тоалетната си.  Старицата е на 89 години, казва се Тереза Борсети, живее в старинната част на големия пристанищен град и навремето поканила бащата на сегашния върховен управник на малката, ама свръхбогата държава, да посети дома й. Той бил на обиколка из района със свитата си, естествената нужда изведнъж го притеснили и след като не намерил тоалетна, попитал седналата пред вратата на дома си Тереза къде може да се „облекчи“. Без да знае кой е неочакваният гост – облечен бил в европейско, а не в типичното арабско облекло, италианката веднага му отворила вратата на къщата си, той си свършил работата и си тръгнал по живо, по здраво. Като завчера или 21 години по-късно Ал Тани се върна, за да благодари на баба Тереза с личен подарък и с покана за цялото й семейство да му гостува в Катар за следващите Коледни празници.", "date": "2018.08.19", "title": "Емир на Катар почете баба, която преди 21 години го пуснала до тоалетната"}
{"url": "https://www.monitor.bg:443/bg/a/view/hamster-sysipa-semeen-avtomobil-142045", "text": "Хамстер съсипа автомобила на британката Аманда Джонсън, защото се измъкна от клетката по пътя от магазина към дома й и остана да върлува в него, съобщи в. \"Сънди мирър\". Аманда Джонсън искала да зарадва децата си с малкото пухкаво животинче. В магазина тя избрала \"най-активния и забавен\" хамстер. Докато карала към къщи, обаче й се сторило, че нещо докосва крака й. Тя не обърнала внимание, но когато това се повторило, погледнала надолу и видяла хамстера зад педала на съединителя. Той явно успял да излезе от клетката си в багажника. Аманда не можела да спре и шофирала внимателно. Когато пристигнала, преобърнала автомобила, но не успяла да открие новия домашен любимец. Цяла вечер проверявала автомобила през 10 минути, с надежда да примами хамстера. Сутринта установила, че хамстерът е прегризал единия колан. Отишла в сервиз и там й казали, че са пострадали и уплътнения, както и пълнежът на седалките. Тормозът продължил и нищо не можело да подмами хамстера. Аманда се опитала да го изгони от автомобила с прахосмукачка, поставила и осем капана за мишки. След три дни в сервиза й казали, че щетите са толкова големи, че изискват \"часове диагностика и труд\". Хамстерът се заел и с пластмасата и успял да прегризе една от въздушните възглавници. Той още върлува в автомобила.", "date": "2018.08.19", "title": "Хамстер съсипа семеен автомобил"}
{"url": "https://www.monitor.bg:443/bg/a/view/v-us-bolnica-zabremenjaha-ednovremenno-16-medicinski-sestri-142043", "text": "В интензивното отделение на болница в Аризона има бейби бум, защото 16 медицински сестри се готвят да родят от октомври до януари, съобщи Скай нюз. Жените от болницата Дезърт медикъл сентър в Меса, близо до Финикс, уверяват, че не са се наговаряли и дори не са осъзнавали колко много от тях са в деликатно положение, докато не се включили в група за бъдещи майки във Фейсбук. Колегите на бременните жени им помагат, като поемат грижите за пациенти с болести или лечения, които може да са опасни за тях или бебетата им, напр. туберкулоза, херпес зостер или химиотерапия. Ръководството отдавна се готви за отсъствието на толкова многобройна част от персонала. Те ще бъдат заменени от медицински сестри на временни договори по време на 12-седмичния им отпуск. \"Измислихме този план, за да почиваме по празниците\" - шегува се Джолийн Гароу от бременната група. Тя добави, че другите сестри вече малко са отегчени от разговорите между бъдещите майки и не им се слуша повече за подути крака и бебета.", "date": "2018.08.19", "title": "В US болница забременяха едновременно 16 медицински сестри"}
{"url": "https://www.monitor.bg:443/bg/a/view/prokuraturata-razsledva-za-lekarska-greshka-smyrtta-na-rodilka-142044", "text": "Окръжната прокуратура в Сливен разследва случая с починала 33-годишна жена при раждане в болницата в града. Ренета е починала ден след като родила от белодробна емболия. При което е приложен метода \"Кристелер\", при който лекарите натискат корема на родилката. Сама тя написала на приятелка след раждането, че се чувства като прегазена от ТИР и че има синини. Бебето е без опасност за живота, от трудното естествено раждане е получило пареза на едната ръка и отоци по главата. Вчера жителите на Сливен протестираха с искане за справедлив процес. Родителите на младата жена са категорични, че ще съдят болницата.", "date": "2018.08.19", "title": "Прокуратурата разследва за лекарска грешка смъртта на родилка"}
{"url": "https://www.monitor.bg:443/bg/a/view/fenove-ne-iskat-da-gledat-kevin-spejsi-na-goljam-ekran-142049", "text": "Само около 10 души изгледаха премиерния филм Billionaire Boys Club с участието на Кевин Спейси този петък. Това стана ясно от обобщените данни от киносалоните в Щатите. Лентата дебютира на голям екран в края на миналата седмица, като от боксофиса е събрал едва 126 долара. Според информация на The Hollywood Reporter, заглавието е било налично в десет салона, които продават билети за прожекциите средно за малко повече от 10 долара. Това означава, че във всяка една от локациите, са присъствали не повече от един или двама любители на седмото изкуство. Сюжетът на Billionaire Boys Club е вдъхновен от реални събития за нощно заведение със същото име. Действието се развива през 80-те години на миналия век в Южна Калифорния. Припомняме, че името на Спейси бе опетнено, след като актьорът бе обвинен от свой колега в сексуален тормоз. Малко по-късно холивудският ас бе уволнен от хита на Netflix “Къща от карти“, а Ридли Скот „изряза“ всички сцени с него от продукцията си „Всички пари на света“.", "date": "2018.08.19", "title": "Фенове не искат да гледат Кевин Спейси на голям екран"}
{"url": "https://www.monitor.bg:443/bg/a/view/tu-chejnz-se-ojeni-142040", "text": "Популярният рапър Ту Чейнз се разходи до олтара с дългогодишната си приятелка Кеша Уорд. Сватбата се състоя в Маями, в бившото имение на Версаче \"Вила Каса Касуарина\", което към момента функционира като хотел. Освен близките роднини на семейството, на тържеството присъстваха и техни приятели от шоубизнеса, сред които Лил Уейн, Кание Уест и Ким Кардашиян, Алиша Кийс и др. Специален гост на церемонията бе и бял тигър, който бе нает специално от Ту Чейнз по повода. И двамата младоженци смениха по два тоалета на празника. Ту Чейнз направи предложение за женитба на Кеша на бала на Института по костюмите в музея \"Метрополитън\" през май. Той демонстративно падна на едно коляно на червения килим на стълбите. Източници, близки до двойката коментират, че понеже двамата са заедно от толкова отдавна и имат три деца, Ту Чейнз от години нарича Кеша „своя съпруга“.", "date": "2018.08.19", "title": "Ту Чейнз се ожени"}
{"url": "https://www.monitor.bg:443/bg/a/view/izgrajdan-centyr-za-deca-na-ulicata-v-kustendil-142047", "text": "Започва изграждането на Център за работа с деца на улицата в Кюстендил, обявиха от общинската администрация в града. Идеята на кметството е в него да бъдат настанени 30 гаврошовци, които живеят на улицата, принудени са да работят или са жертва на насилие. „Идеята ни е в Центъра да се изгради стабилна семейна среда и да се укрепят отношенията деца - родители. Предвидили сме в него да работят 15 човека, което ще разкрие и нови работни места в общината“, уточниха от администрацията. Центърът ще бъде изграден след спечелен проект по ОП „Региони в растеж“. Стойността на разработката е 921 604, 89 лв., като от тях 783 364 лв. е европейското финансиране, а над 138 хил. лв. е финансирането от националния бюджет. Сградата, която ще се изгради ще е от 800 кв. м., като са предвидени средства за закупуване на обзавеждане и облагородяване на дворното пространство,. След изграждането на Центъра се очаква социалната услуга да се финансира от ОП “Развитие на човешките ресурси”.", "date": "2018.08.19", "title": "Изграждан Център за работа с деца на улицата в Кюстендил"}
{"url": "https://www.monitor.bg:443/bg/a/view/borisov-tyrgovskijat-registyr-shte-zaraboti-napylno-do-srjada-142039", "text": "Ще положим всички усилия да помогнем, до колкото ни позволява законът, на клиентите на кипърската застрахователна компания, която е в ликвидация. Това каза министър-председателят Бойко Борисов, който посети ремонтни дейности в Стара Загора. Ще положим всички усилия да помогнем, до колкото ни позволява законът, на клиентите на кипърската застрахователна компания, която е в ликвидация. Това каза министър-председателят Бойко Борисов, който посети ремонтни дейности в Стара Загора. Още утре премиерът ще свика среща с финансовия министър Владислав Горанов и ръководството на Комисията за финансов надзор, за да обсъдят ситуацията и да предложат на българските евродепутати да направят законови предложения в европейското законодателство. „Така или иначе това би било опасен инцидент – ние ще им помогнем с юристи и с каквото можем доколкото позволява законът. Когато стане нещо, искаме държавата да помогне. Само че държавата е на данъкоплатеца и когато кажем, че държавата трябва да помогне, това означава, че всеки от нас отделяме от данъците си за тази сфера“, добави още Бойко Борисов. По темата за срива на Търговския регистър премиерът Борисов заяви, че са положени всички усилия и системата ще работи напълно до сряда. „Виждате има държави, където изборите им пробиха с кибератаки. Тук за всяко нещо се вдига огромна олелия. Да, не е приятно, но пък всички работят активно, за да обезопасим системата“, каза още министър-председателят. Бойко Борисов припомни, че държавата работи добре в борбата с контрабандата и корупцията и с тези средства се реконструират много обекти по градовете в страната. „Такова мащабно строителство и реконструкция в сферите на здравеопазването, образователната инфраструктурата, археологията, културата не е имало. За спорта да не говорим, защото направихме много“, подчерта още премиерът. „Във всеки град стават много хубави неща, защото оперативните програми работят. Там където не могат да се оправят, додаваме от бюджета, особено в малките общини, така че да им се направят улиците, водоснабдяването, осветлението“, каза в заключение министър-председателят.", "date": "2018.08.19", "title": "Борисов: Търговският регистър ще заработи напълно до сряда"}
{"url": "https://www.monitor.bg:443/bg/a/view/kyrleji-polaziha-kustendilci-142038", "text": "Кърлежи полазиха малки и големи кюстендилци, които ежедневно се обръщат за помощ към хирургичните отделения в областта. Не един или двама са потърпевшите, сред които и малки деца. При един от последните случаи се е наложило медиците в Дупница да вадят кърлеж, забит в ухото на 8-месечно бебе. В Кюстендил пък жена, която се занимава с бране на боровинки откри по тялото си цели 5 впити кърлежа. „Положението е наистина ужасно. Човек не смее да излезе да се разходи из гората. Наскоро бяхме в лесопарк „Хисарлъка“ в Кюстендил. След като се прибрахме открих забит кърлеж на крака на съпруга ми, а в кучето цели три“, гневи се 42-годишна кюстендилка. Справка в общинската болница в Дупница показва, че само за месец в хирургичното отделение на здравното заведение са извадени над 60 кърлежа. „Представете си, че на веднъж плащаш 20 лв. за вадене на кърлеж при хирург. После се наложи кучето да водя на ветеринар, защото ме беше страх да не остане част от него в тялото на домашния ми любимец. Там платих 12 лв. Човек да не смее да излезе от тази напаст“, гневи се 34-годишна дупничанка. Въпреки постоянните обработки на зелените площи и детските площадки в общините, кърлежите успяват да оцелеят. „Бях свидетел как напръскаха градинката пред Общината в Кюстендил. Поставиха табела и въпреки това 2 дни по-късно, видях как кърлеж полази детенцето ми, докато си играеше“, твърди млада майка на 2-годишно момченце.", "date": "2018.08.19", "title": "Кърлежи полазиха кюстендилци"}
{"url": "https://www.monitor.bg:443/bg/a/view/v-blagoevgrad-bum-na-svatbi-na-18-08-2018-142024", "text": "Вчерашния ден в Благоевград ще се запомни с рекорден брой сватби и кръщенета. Десет сватби и 12 кръщавки се проведоха в областния град на 18.08.2018 г. В общината се появили и още двойки  мераклии да се запишат, но после се отказали, защото се оказало, че ресторантите в града не могат да поемат толкова тържества. Според ритуалчиците младите вярват,че повторението на осмици или седмици носи късмет, други пък искат да има нещо запомнящо се в сватбата им, а трети просто са обхванати от всеобщата треска за сполука.  ", "date": "2018.08.19", "title": "Бум на сватбите в Благоевград на 18 август"}
{"url": "https://www.monitor.bg:443/bg/a/view/chengetata-s-nauchni-stepeni-s-poveche-pari-142033", "text": "Държавните служители в МВР, които имат научна степен по научна специалност, свързана с длъжностните им задължения, ще получават допълнително възнаграждение. Това гласи нова наредба във МВР от 2 август 2018 г., която вече е обнародвана в Държавен вестник. Изплащането на тези пари се определя със заповед на ръководителя на структурата по предложение на прекия началник на служителя. Ако с научна степен се сдобият главният секретар на МВР, заместника му или ръководителите на структури, изплащането на допълнителното възнаграждение се определя със заповед на министъра на вътрешните работи. А ако някой тези пари се определят и изплащат в по-благоприятния размер за него, гласи наредбата. Индивидуалният месечен размер на допълнително възнаграждение за научна степен се определя съобразно работните дни през месеца, за които на държавния служител е начислено основно месечно възнаграждение. Допълнителни пари се изплащат и в още 4 случая – за работа от 22 до 6 ч., за труд на официалните празници, за времето на разположение и за изпълнение на специфични служебни дейности. Средствата се изплащат ежемесечно. На пилотите на вертолети /първи и втори/ и щурманите, прослужили 15 г. на щатна летателна длъжност, към 1 декември на съответната календарна година и всяка следваща година на такава длъжност се изплаща допълнително възнаграждение. Ако авиационно инженерно-технически състав допусне нарушения в работата си, изплащането на допълнителните пари Пет вида са нарушенията, заради които това става – тежка повреда, авария или катастрофа на авиационна техника, преждевременно снети от вертолета авиационни двигатели, апаратури и въоръжение, неизпълнение на полетна задача, допуснати груби нарушения по мерките за безопасност или създаване на предпоставки за летателни произшествия или неудовлетворителна оценка на техническото състояние на авиационната техника. Според наредбата държавните служители – инструктори по парашутна подготовка с 15 г. на длъжността, към 1 декември на съответната календарна година и всяка следваща на такава длъжност също се дава допълнително възнаграждение. Такова се полага и на плавателния състав на граничните полицейски кораби с 11 г. на такава длъжност, също всяка година. Парите не се дават, когато екипажите на корабите или катерите са получили слаба оценка за единична или съвместна курсова задача или плавателният съд е извън линия за повече от 5 денонощия по вина на екипажа. Водолазите със стаж 10 г. също получават всяка година допълнително възнаграждение.", "date": "2018.08.19", "title": "Ченгетата с научни  степени с повече пари"}
{"url": "https://www.monitor.bg:443/bg/a/view/turisticheski-ogyn-prichinil-pojara-nad-karlovo-142029", "text": "Хвърлена незагасена цигара или тлеещ туристически огън може да са предизвикали пожара в боровата гора над Карлово, който стресира местните жители в нощта срещу неделя. Огромни талази от дим се стелеха през цялата нощ над Карлово и бяха видими от километри разстояние. От Кризисния щаб в общината обаче успокоиха, че опасност за живеещите в крайните къщи, за имуществото им и за сградите, няма. Това съобщи председателят на Кризисния щаб и зам.-кмет на община Карлово Антон Минев. По думите му най-вероятната причина за пламъците е човешка небрежност, но каквото и да се е случило, е трудно доказуемо. „Възможно е и да е турист, хвърлена цигара, но това е трудно доказуемо. Опасност за къщите няма, защото пожарът се намира на доста голяма височина – от последните сгради на Карлово до пожара е може би около километър”, каза Минев. Към обедните часове в неделя той уточни, че пожарът е овладян, като тлеят само борови иглички и ниски храсти в основата на дърветата. Акцията по гасенето започнала в събота вечерта, след като около 20,40 часа на 112 началникът на ВЕЦ Карлово подал сигнал за пламъците. Той видял първите огньове в планината, в североизточна посока от ВЕЦ-а. На момента били вдигнати огнеборците от Карлово, а тъй като пожарът се намирал в държавен горски фонд, към тях се включили и хора от Държавното лесничейство. „Цяла нощ екипите и на едните, и другите, са гасили. В неделя акцията е възобновена, като общо около 100 души участват. Освен пожарната и държавното лесничейство, също така има и един екип от Пожарната в Пловдив, който е тук от сутринта. Вече на терен са и 40 военнослужещи от 61-ва Стрямска механизирана бригада в помощ на гасенето. Участват и доброволци”, каза зам.-кметът. Той припомни, че теренът е изключително труднодостъпен и до мястото на пожара се стига само пеша. Затова на хората били раздадени от склада на Гражданска защита пособия за гасене на ръка: мотики, лопати, кирки, метли. На хората горе в планината се доставят вода и сандвичи. Наблюдението на мястото на пожара ще продължи през целия ден в неделя. Кризисен щаб в община Карлово, в който влизат Антон Минев – зам.кмет и председател на щаба, секретарят на общината, служители на общинската администрация и други специалисти, координират акцията по гасенето на горския пожар.", "date": "2018.08.19", "title": "Туристически огън причинил пожара над Карлово"}
{"url": "https://www.monitor.bg:443/bg/a/view/dyrjavata-nalja-nad-11-mln-v-stadionite-142031", "text": "Държавата е инвестирала в реновиране на футболните стадиони в страната над 11 млн. лева, показа проверка на „Монитор“. Парите са предоставени на клубовете като част от мащабната програма за подкрепа на българския спорт и в частност футбола. До този момент са извършени различни подобрения на няколко съоръжения, като от министерството на спорта предоставиха за медията ни и точните цифри, които излизат за първи път в общественото пространство. За националния стадион „Васил Левски“ са вложени 1,3 млн. лв., за стадион „Тича“ във Варна – 949 944 лв., за стадионите в Горна Оряховица – 850 822 лв., в Русе – 992 159 лв., за Велико Търново сумата е 479 600 лв., за Монтана – 996 159 лв., за Хасково – 487 868 лв., за Кърджали – 1 786 787 лв., за Бистрица – 288 621 лв., за Ямбол – 336 860 лв. и за Дългопол – 19 890 лв. Държавата финансира и ремонта на тренировъчно игрище на стадион „Верея“ в Стара Загора с 347 449 лв. и изграждането на 3 игрища за мини футбол на стадион „Локомотив“ в София за сумата от 298 190 лв. В началото на този месец с решение на министерски съвет се отпуснаха и средства за изграждане на осветление на стадион „Христо Ботев“ във Враца в размер на 500 000 лв. и за извършване на основен ремонт на съществуващи трибуни и терен на стадион „Спартак“ на обща стойност 1 398 000 лв. „Действията ни няма да се ограничат до тук и има още много работа. Предстои да бъде обявена обществена поръчка и за ремонт на трибуните, терена и атлетическата писта на стадион „Академик“ до „Асикс Арена“ в София за около 4 млн. лв.“, споделиха още от министерството пред „Монитор“.", "date": "2018.08.19", "title": "Държавата наля над 11 млн. лева в стадионите"}
{"url": "https://www.monitor.bg:443/bg/a/view/vdignaha-spartan-s-medici-za-donorska-situacija-142035", "text": "Самолет C-27J “Спартан” от транспортна авиогрупа Враждебна на Военновъздушните сили е изпълнил успешно транспортна задача от София до Горна Оряховица и обратно вчера, съобщиха от министерството на отбраната. Самолет C-27J “Спартан” от транспортна авиогрупа Враждебна на Военновъздушните сили е изпълнил успешно транспортна задача от София до Горна Оряховица и обратно вчера, съобщиха от министерството на отбраната. На борда на самолета се е намирал екип от медицински специалисти на Военномедицинска академия със задача, свързана с донорска ситуация във Велико Търново. Полетите бяха изпълнени при спазване мерките за безопасност и изискванията на документите, регламентиращи летателната дейност с военни въздухоплавателни средства на Република България, допълват от ведомството.", "date": "2018.08.19", "title": "Вдигнаха „Спартан“ с медици за донорска ситуация"}
{"url": "https://www.monitor.bg:443/bg/a/view/obvinjavat-tanciorka-za-hospitaliziraneto-na-demi-lovato-142037", "text": "Близо месец, след като Деми Ловато бе хоспитализирана заради предозиране с хероин, фенове на звездата нападнаха танцьорка от балета й. Причината – според слухове 28-годишната Дани Витале е снабдила бившата старлетка на „Дисни“ с наркотика. „От няколко дни не мога да спя, не мога да ям, страх ме е да изляза навън и дори да си поръчам кафе“, обяснява танцьорката в отворено писмо, публикувано в социалните мрежи. Тя е категорична, че никога не е опитвала и не е имала достъп до наркотични вещества, а във вечерта, в която Ловато бе приета по спешност в болница, тя е празнувала рождения си ден. Самата певица все още не е коментирала подробности около инцидента, като към момента заяви единствено, че борбата й със зависимостта продължава. Броени седмици преди приемането й в лечебното заведение, Ловато сама призна, че е загърбила периода си на трезвеност. Това тя направи с песента си Sober. Изпълнителката на Tell Me You Love Me бе изписана от медиците миналата седмица, след което хеликоптер я е транспортирал в рехабилитационен център, където тя ще прекара поне 30 дни.", "date": "2018.08.19", "title": "Обвиняват танцьорка за състоянието на Деми Ловато"}
{"url": "https://www.monitor.bg:443/bg/a/view/maniak-naredi-6-kubcheta-na-rubik-pod-voda-na-edin-dyh-142046", "text": "18-годишен грузински ученик нареди шест кубчета на Рубик под вода на един дъх, за да постави рекорд на Гинес, съобщи Ройтерс. Вако Маркевашвили беше потопен в стъклен контейнер за 1 минута и 44 секунди, докато нареждаше кубчетата пред зрители в аквапарка \"Джино парадайз\" в Тбилиси. Вако се е подготвял да подводния номер шест месеца, като е тренирал по няколко часа на ден. \"Мисля, че резултатът ми ще остане рекорден дълго време. Надявам се да подобря още много рекорди\", каза момчето Грузинската федерация по рекордите издаде сертификат на Вако Маркевашвили, потвърждаващ резултата. Тя ще изпрати документи и потвърждения за рекорда в централата на Гинес. Досегашният рекорд е поставен с пет кубчета на Рубик от Антъни Брукс в Ню Джърси през август 2014 г.", "date": "2018.08.19", "title": "Маниак нареди 6 кубчета на Рубик под вода на един дъх"}
{"url": "https://www.monitor.bg:443/bg/a/view/alegri-vpechatlen-ot-debuta-na-ronaldo-142048", "text": "Треньорът на „Ювентус“ Масимилиано Алегри заяви, че е впечатлен от дебюта на Кристиано Роналдо в Серия „А“ при победата с 3:2 срещу „Киево“ като гост. Специалистът засипа с похвали португалеца и поиска останалите играчи в тима да му подават повече топката. „Физически Роналдо бе много добре в първия си мач за отбора, още повече че той е тренирал с нас само седем дни. Той успява да се измъкне от защитата, движи се добре между линиите, но при няколко ситуации не му се подаваше топката. Всеки може да види, че Роналдо е по-различен играч. Бях поразен от това колко лесно се вписа в отбора, а той самия бе много доволен от победата в края\", заяви Алегри. Португалската звезда игра през по-голямата част от мача срещу „Киево“ от лявата страна на атаката, като бе близо до отбелязването на гол в началото на срещата, а през второто полувреме два негови удара бяха спасени от вратаря на домакините Стефано Сорентино. „Роналдо изигра добър мач, но Сорентино се изпречи на пътя му\", коментира още Алегри. Очаквано официалният дебют на Роналдо с екипа на „Ювентус“ бе водещ акцент за медиите в Италия, които се обединиха около мнението, че нападателят е играл добре, а „La Stampa“ отбеляза още, че нападателят „е искал да остави следа, но бързо е разбрал, че Серия „А“ е различна от „Ла Лига“. „Corriere dello Sport“ от своя страна акцентира на това, че Роналдо е имал водеща роля на терена и е бил големият герой на зеления килим във Верона, докато „La Republlica“ отбелязва, че Роналдо е играл добре, но решаващ е бил Бернардески, който отбеляза победния гол. „Gazzetta dello Sport“ излезе пък не пропусна да приветства нападателя в шампионата на Италия.", "date": "2018.08.19", "title": "Алегри впечатлен от дебюта на Роналдо"}
{"url": "https://www.monitor.bg:443/bg/a/view/svetlana-i-gushterov-s-vtori-meden-mesec-v-milano-142034", "text": "Плеймейтката Светлана Василева и милионерският син Християн Гущеров си подариха романтично пътешествие малко повече от месец, след като поляха разходката си до олтара. Броени дни, след като си казаха „да“, те заминаха на меден месец в Гърция, а днес двойката се подвизава из романтичните улици на Милано, става ясно от серия от кадри, публикувани от Светлана в социалните мрежи. Съвсем наскоро русата изкусителка коментира, че заедно с новия й съпруг обичат да пътуват и не възнамеряват да се ограничат само с едно сватбено пътешествие. Междувременно те вече мислят и за наследници. Още в началото на връзката им Василева обяви, че е готова да народи на любимия си поне две-три деца. Към днешна дата, влюбените се надяват първата им рожба да е момче.", "date": "2018.08.19", "title": "Светлана и Гущеров с втори меден месец в Милано"}
{"url": "https://www.monitor.bg:443/bg/a/view/radev-na-petrova-niva-postavih-vyprosa-za-kompensacijata-na-trakijskite-bejanci-142023", "text": "„Вече поставих директно въпроса за компенсацията на тракийските бежанци пред президента на съседна Турция. Ще продължавам да изисквам ясен отговор и при всеки случай, когато историческите факти се пренебрегват или поставят под съмнение”, заяви президентът Румен Радев пред хилядите, събрали се в историческата местност Петрова нива, за да почетат героите от Илинденско-Преображенското въстание. „Вече поставих директно въпроса за компенсацията на тракийските бежанци пред президента на съседна Турция. Ще продължавам да изисквам ясен отговор и при всеки случай, когато историческите факти се пренебрегват или поставят под съмнение”, заяви президентът Румен Радев пред хилядите, събрали се в историческата местност Петрова нива, за да почетат героите от Илинденско-Преображенското въстание. \"Никой не може по-добре и по-вярно да пренесе през времето спомена за освободителните войни на Тракия и Македония от Вас, потомците на нашите герои, които посветиха живота си на българската национална идея\", каза президентът. Домакин на възпоменанията от годишнината от въстанието е община Малко Търново, а сред гостите бяха вицепремиерът Валери Симеонов и лидерът на БСП Корнелия Нинова.  „Тук, на легендарното тракийско сборище, нашите предци поеха по пътя на свободата и достойнството, водени от вероюто да дадат и своя принос на олтара на  революцията. Тракийските делегати подкрепиха решението в Македония за вдигане на въстание, когато нашите сънародници в Македония въставаха, мястото на тракийци беше да бъдат редом с тях. Дейците на седмия въстанически окръг ясно съзнаваха, че двайсетдневната свобода на Одринско ще има изключително висока цена, но нямаше сила, която да ги отклони от тяхната вяра от каузата за свобода и единение  на отечеството. Погромът на въстанието е кървав, едновременно действаха куршумът, огънят, ножът и бесилката, както пише в летописа Христо Силянов пепелищата на Тракия поглъщат хиляди животи и човешки съдби. Хиляди българи се прощават завинаги с родния си край и са превърнати в бежанци, устремили се към земята на спасението – свободна България. Затова и справедливите ни очаквания са историческата истина да бъде отстоявана и това зависи от всички нас. Ние помним и няма да забравим”, каза в тържествената си реч президентът Радев.", "date": "2018.08.19", "title": "Радев на Петрова нива: Поставих въпроса за компенсацията на тракийските бежанци "}
{"url": "https://www.monitor.bg:443/bg/a/view/za-denonoshtie-edin-zaginal-i-19-raneni-pri-17-katastrofi-142021", "text": "Един човек е загинал, а 19 са били ранени при 17 катастрофи в страната през изминалото денонощие, съобщиха от МВР. Няма опасност за живота на ранените. В София е имало три тежки и 28 леки пътни произшествия с четирима ранени. От началото на годината в 4157 катастрофи са загинали 357 и са ранени 5263 души, отчита МВР.", "date": "2018.08.19", "title": "За денонощие: Един загинал и 19 ранени в катастрофи"}
{"url": "https://www.monitor.bg:443/bg/a/view/bylgari-si-spomnjat-za-prajkata-prolet-ne-bjahme-agresori-142016", "text": "Българи си спомнят за потушаването на Пражката пролет и казват „Ние не бяхме агресори“, разказва репортаж на AFP в навечерието на 50-годишнината от потушаването на Пражката пролет. Наши войници, участвали в раздробяването на Прага от 1968 г си спомнят: \"Ако бяхме агресори в Чехословакия, какво беше присъствието ни в Ирак и Афганистан за НАТО?\" пита полковник от резерва Любчо Банов. Неговото раздразнение е видимо, когато той си спомня командването на подразделение, чиято задача е да опази летище Ружине в Прага. \"Това беше политическо решение: беше немислимо на Чехословакия да бъде позволена да избяга. Не бяхме агресори“, заявява той. Пенчо Вълков, бизнесмен от централния град Дряново, носи белег на ръцете си, където е остърган от бунтовнически куршум, изстрелян от къща в близост до летището. \"Прикрих се, нямахме право да реагираме на изстрела\", спомня си той. Вълков каза, че не е знаел защо са били предислоцирани, когато са били превозени от базата си до Съветска Украйна на 28 юли 1968 г. \"Ние летяхме много ниско над Черно море, на височина от 200-300 метра, за да избегнем разкриването на турски радари\", казва Господин Чонков, който е ръководил звеното на Вълков, натоварено с комуникации. Чонков казва, че мъжете са \"изненадани\", че пристигат в западна Украйна. Там те били събудени в зори на 21 август и им е било казано за мисията им точно преди да се качат на борда на самолета си. \"Командирите обясняиха, че нашите\" чехословашки братя \"са помолили за помощ, че там е\" по-лошо от война \"- спомня си Вълков. Тези, които се страхуваха от мисията, бяха поканени да кажат, но никой не смееше. Когато пристигнаха на летище Ружине в Прага, руснаците вече бяха там. Българските войски поеха контрол върху движенията на летището и бързо изкопаха окопи около периметъра.", "date": "2018.08.19", "title": "Българи си спомнят за Пражката пролет: Не бяхме агресори "}
{"url": "https://www.monitor.bg:443/bg/a/view/aleks-krumova-pyteshestvenichkata-kojato-obicha-da-si-stoi-vkyshti-141913", "text": "Близо 4000 метра надморска височина, един екстремен лифт и преодолян страх от височини. Това е комбинацията за нова поп песен според обещаващия талант Александра Крумова. Тя е едва на 20, но вече реализира второто си парче „Сянка“, което освен с музикални качества и силна тематика, посветена на борбата с насилието над жени, грабва и с впечатляващата история около написването му. Думите и мелодията проехтяват в главата й, в момента щом се изправя срещу най-високия връх в Западна Европа – Монблан (4810 м). Това се случва миналото лято, когато е на заедно с родителите си. „Самото преживяване беше много емоционално, защото беше свързано с превъзмогване на един от най-големите ми страхове - височините. Качихме се на връх Егюи дьо Миди (3842 м), а отсреща, на една ръка разстояние, е Монблан. До върха се стига с лифт, който беше ужасен. Бяхме 50 човека и се движеше с огромна скорост. Като излязох от лифта и усетих че нямам никакъв въздух в главата ми започнаха да се въртят някакви думи, който изобщо не можеш да свържа. Но реших, че няма да изпусна момента. Веднага щом се върнах в София споделих с композиторите Петър Алексиев и Алекс Нушев, и текстописката Йоана Мирчева, които облякоха идеята в песен“, спомня си Алекс. Но, както вече казахме, всичко тръгва от едно лудо лятно пътешествие с кемпер през Европа, по идея на родителите на Алекс, които тя описва като големи авантюристи. В малката стаичка на колела се а спомените се редят още от напускането на границите на България. Най-кошмарната нощ от цялото изживяване била първата. Не успели да намерят къмпинг и се наложило да спят на паркинг в Сърбия, без баня и тоалетна. „Времето беше ужасно, духаше много силно, валеше дъжд, който така биеше по покрива, че чак клатеше кемпера“, спомня си Алекс. За щастие следващите спирки били по-приятни - Котор, Дубровник, Женева, цялата френска Ривиера, Рим, Пиза, стигнали дори до вулкана Везувий. Не минало и без инциденти. На връщане, на магистралата в Италия, докато бързали да си хванат ферибота за Гърция, спукали гума и.... изпуснали превоза си по вода, докато чакали пътна помощ, и сменяли гуми в сервиза. Всяко зло за добро. Така им се наложило да останат в малкото селце Джовинацо два дни. „Може би именно там си изкарах най-добре. Беше някакъв празник и всичко беше украсено, а настроението приповдигнато“, признава Алекс, която от всяко пътуване се връща с магнитче. Колкото и авантюристична пътешественичка да ви изглежда младата певица, всъщност признава самата тя. Постоянно е на колела или по самолети. Последната дестинация, която покорила била Тайланд в началото на тази година. Изкарали там половин месец и обикаляли по островите около Пукет. Признава обаче, че реалността много се разминала с очакванията й. Въпреки че имала възможността да прегръща истински тигър, от която се възползвала, мръсотията и миризмите на Тайланд й дошли малко в повече, а храната съвсем не я впечатлила. За капак на всичко, имало постоянни земетресения, които съвсем не впечатлявали местните, но доста плашели младата певица. Успяла все пак да балансира преживяването като си подарила, освен адреналина с дивите котки, посещение при „Ходихме и в една пещера с маймуни, където буквално ти се качват на главата. Даваш им банани, но са много нахални, добре че не ми откраднаха нещо какъвто навик имат“, смее се Алекс. Далечните дестинации са приоритет на семейството обаче от скоро. Баща й има частен бизнес, който се развил в последно време и това им позволило да се отдадат на екзотика. Въпреки по-ограничените ресурси, когато била малка Алекс си спомня как обиколили цяла България. „Всяка година ходехме на море, а след това задължително на планина, като най-често избирахме Родопите, защото ни е любима. Обожавах тези пътешествия и особено много, когато съвпадаха с рождения ми ден, за да празнувам на път. Често ни придружаваха приятели и ставаше много весело“, спомня си възпитаничката на частното училище „Дорис Тенеди“. Днес като започне от Бали. С укрепването на семейния бюджет морските почивки се преместили в Гърция, а планината дала път на далечните дестинации. Благодарение на това днес Алекс говори гръцки, „разбира се, не перфектно“, и още три езика – английски, немски и френски. Въпреки че няма нито един музикален роднина, музиката я увлича от малко дете. Родителите й забелязали това и в 3 клас я завели в школата на Мими Иванова и Развигор Попов, където взима уроци по пиано и до днес. Точно инструментът я запознал с един от композиторите на „Сянка“, който преподава в школата. толкова ме беше срам“, признава Алекс, за която вокалното майсторство идва на по-късен етап, едва преди 5 годни, когато Мими Иванова започнала да дава уроци. Всичко обаче се развило много бързо. Една година тренировки и през 2014-та започва да ходи по конкурси. „Навсякъде, където съм участвала, не съм се връщала без награда“, хвали се студентката по психология в НБУ. Има три втори места и едно трето за последните две издания на надпреварите „15 лалета“ и „Орфеева дарба“. Признава, че с годините освен помощ получила и голямо приятелство от звездния дует зад „Седемте козлета“. С този стабилен гръб през 2017-та се престрашава да пусне дебютната си песен „Случайни в дъжда“, със същия екип, с който прави „Сянка“. Колкото повече й се получават нещата на сцената толкова повече се увеличава мечтата й да бъде певица. Въпреки това не кандидатства в Консерваторията, не би се явила и в популярните музикални формати в големите телевизии, просто защото не и харесват. За образованието си играе на сигурно с Психология. По нея я запалва майка й, когато Алекс е в 9-10 клас, като и дава няколко тематични книги. Днес, освен на сцена, се вижда да работи с деца. Не крие, че е имала финансовия комфорт да учи в най-престижните колежи, но сама взима избора да остане.", "date": "2018.08.19", "title": " Алекс Крумова -  Пътешественичката, която обича да си стои вкъщи"}
{"url": "https://www.monitor.bg:443/bg/a/view/spipani-s-cigari-za-19-bona-se-razminaha-s-uslovni-prisydi-142022", "text": "6-месечни условния присъди постанови състав на районния съд в Казанлък спрямо мъж и жена от мъглижкото село Ягода, които бяха спипани в хода на спецполицейска операция с цигари без бандерол на стойност близо 19 бона. Папиросите,  2318 броя кутии  от марката „GOLD MOUVI \"и 152 с надпис „ GENTLEMAN \" за общо 18 525 лева са били намерени на 16 юли при обиски в жилищата и търговски обект собственост на Иван Т. и служителката във фирмата му М.М. Двамата са сключили споразумение с наблюдаващия досъдебното производство прокурор  като признали вината си за държането на акцизната стока без надлежен бандерол, но така и не станало ясно откъде са се сдобили със завидното количество папироси. За малките наказания спомогнал фактът, че мъжът е с чисто минало (реабилитиран е за предходно наказание), а магазинерката за пръв път заставала пред Темида. Изтърпяването на наказанието е отложено и за двамата за срок от 3 години, папиросите се конфискуват в полза на държавата. Осъдените са се разминали с глобата, дори са им върнати отнетите при обиска мобилни телефони.Определението на съда е окончателно и не подлежи на обжалване или протест.", "date": "2018.08.19", "title": "Спипани с цигари за 19 бона се разминаха с условни присъди"}
{"url": "https://www.monitor.bg:443/bg/a/view/ch-ez-pazi-elektromerite-sys-stikeri-142019", "text": "ЧЕЗ въвежда защитни стикери за превенция срещу манипулация на електромерите. Стикерите се залепват върху средствата за търговско измерване, в допълнение към познатите пломби, като имат три нива на контрол и множество защитни елементи. Това прави фалшификацията или незабеляната интервенция върху тях практически невъзможна, съобщават от дружеството. Огромен е броят на отличителните знаци и защити на стикерите, които ще предпазват средствата за търговско измерване от нерегламентиран достъп до вътрешността на устройството и намеси, които могат да се упражнят върху тях. Стикерите са изработени по технологии от най-ново поколение и прикриването на нарушението на целостта им е изключено, твърдят от ЧЕЗ. В тях са закодирани елементи, които не подлежат на фалшификация и се виждат само от експерти с подходящо оборудване, преминали обучение за оценка на автентичността и целостта на стикерите. Защитните средства имат вградени 3D мотиви, текстове, триизмерни обекти, променящи се цветове, изображения, предупредителни знаци и са персонализирани с уникален номер. Стикерите имат многослойна структура, която се разрушава много лесно при опит за третиране с различни разтворители или при опит за разлепяне, като същевременно издържат при екстремни температури. Те са защитени от специални елементи, чрез които се откриват дори микро прерязвания с тънък скалпел, които са сред честите начини за външна намеса при старите стикери. За първите 7 месеца на 2018 г. са констатирани 4251 кражби на електроенергия, като около 40% от тях са реализирани чрез манипулация на електромери. Все по-изобретателните и дръзки кражби, които включват и подмяна на елементи от устройствата за търговско измерване, принудиха дружеството да вземе по-сериозни мерки за защита на електромерите. Въведените стикери са произведени по българска технология. Те имат 3 нива на контрол: визуална оценка, наблюдение с помощни средства и експертно ниво.", "date": "2018.08.19", "title": "ЧЕЗ пази електромерите със стикери"}
{"url": "https://www.monitor.bg:443/bg/a/view/otkriha-unikalna-kamenna-statuja-142017", "text": "Археолозите от екипа на доц. д-р Людмил Вагалински, директор на Националния археологически институт с музей към БАН, откриха на 17 август уникална статуя при проучванията си на античния град Хераклея Синтика край село Рупите. Каменната скулптура е в човешки ръст и е вероятно на римски магистрат от края на III и началото на IV век. До нея е открит ѝ надпис, от който се правят предположения за името на изобразения знатен хераклеец. Доц. д-р Людмил Вагалински сподели пред журналисти: „Намерената в Хераклея Синтика статуя най-вероятно е на местен управник. Археолозите от екипа почистиха късноримската каменна скулптура от пръстта, след като кран премести тежката стълба на форума над нея. Статуята е без глава, но до левия крак на облеченото в тога мъжко тяло е изваяна кутия за папируси – за да е ясно, че става дума за магистрат на висока позиция. Дали главата е махната нарочно от недоволни жители на града или от политически противници на управника? Засега няма как да е сигурно. От една страна по скулптурата няма други следи от грубо отношение, тя е била положена внимателно в легнало положение. От друга страна обаче строителите на стълбището са знаели, че тя остава отдолу и че хората почти буквално ще стъпват върху нея.“ разсъждава върху своята хипотеза доц. Вагалински. Той допълни още, че археолозите не са се отказали да търсят и главата – пространството около статуята още не е изследвано напълно. Но вече е избрано мястото, където скулптурата ще бъде видима за всички посетители на Хераклея Синтика край с. Рупите: сред останките от гражданската базилика на форума. Някога тази сграда е била нещо като съдебна палата на града. Археолозите, които допринесоха откритието да стане факт са доц. д-р Людмил Вагалински, д-р Сотир Иванов, гл. ас. Сирма Александрова, Николай Шаранков, Янко Петров, Георги Навяков и Арина Корзун.  Древният римски град Хераклея Синтика, датиращ отпреди близо 2350 години, ежемесечно се посещава от хиляди туристи. За което допринася и близостта му с храмовия комплекс на Ванга „Рупите“. От 2011 година, когато стартираха активно разкопките, до днес има редица положителни ефекти върху туризма в община Петрич и посещаемостта се е увеличила десет пъти.  ", "date": "2018.08.19", "title": "Откриха уникална каменна статуя"}
{"url": "https://www.monitor.bg:443/bg/a/view/domati-i-krastavici-10-na-sto-nadolu-po-borsite-142018", "text": "Доматите, отглеждани на открити площи поевтиняха тази седмица с 9,9 на сто и се продават по 1,18 лева за килограм. Краставиците са по-евтини с 13% до 1,07 лева средно за килограм, съобщава Държавната комисия по стоковите борси и тържищата /ДКСБТ/. Корнишоните се продават по 1,24 лева за килограм. Картофите се търгуват по 0,61 лева за килограм на едро. Цената на зелените чушки пада с 13,5 на сто до 0,90 лева за килограм. Червените чушки поевтиняват с 14,4 на сто до 1,43 лева за килограм. Тиквичките поскъпват с 16,3 на сто до 0,93 лева за килограм. Морковите поевтиняват с 5,9 на сто се търгуват по 0,80 лева за килограм. Ябълките поевтиняват със 7,1 на сто и се продават по 1,30 лв./кг. Прасковите поскъпват с 2,6 на сто до 1,20 лв./кг. Цената се задържа 0,40 лв. кг в края на седмицата, а пъпешите се търгуват по 1,01 лв./кг. Гроздето поевтинява с 1,6 на сто до 1,87 лева за килограм. Олиото поевтинява с 2,1 на сто до 1,91 лева за литър. Каймата поскъпва с 0,7 на сто и се търгува по 4,50 лева за килограм. Пакетче краве масло от 125 грама се търгува за 2,36 лева. Пилешкото замразено месо поскъпва до 4,01 лева за килограм на едро. Яйцата се продават по 0,20 лева за брой на едро в края на седмицата. Индексът на тържищните цени, който отразява цените на хранителните стоки на едро, падна тази седмица с 0,68%. Индексът на тържищните цени /ИТЦ/, който отразява цените на хранителните стоки на едро, тази седмица падна с 0,68% до 1,311 пункта. Миналото лято ИТЦ се понижи до 1,309 пункта, преди да започне да се повишава, както обикновено става всяка есен. Базовото ниво на индекса - 1,000 е от 2005 година.", "date": "2018.08.19", "title": "Домати и краставици с 10 на сто надолу по борсите"}
{"url": "https://www.monitor.bg:443/bg/a/view/14-raneni-na-koncert-na-backstreet-boys-142025", "text": "Счупени подпори на курортен комплекс раниха 14 меломани, редящи се за евакуация преди концерт на групата Backstreet Boys в щата Оклахома. До това се стигна, след като гръмотевична буря принуди организаторите на събитието да изтеглят публиката от локацията на шоуто. На терен е имало екип на спешна помощ, където ранените са били прегледани, след което са откарани в местни болници. „За съжаление, след като бурята нанесе прекалено много щети по-рано, няма да можем да проведем концерта тази вечер. Сигурността трябва да бъде на първо място. Запазете билетите си, защото Backstreet Boys ще се върне“, написа в социалните мрежи Кевин Ричардсън. За шоуто на групата в Оклахома бяха продадени над 12 хиляди пропуска.", "date": "2018.08.19", "title": "14 ранени на концерт на Backstreet Boys"}
{"url": "https://www.monitor.bg:443/bg/a/view/myj-ubi-syseljanin-antiteroristi-go-zadyrjaha-142026", "text": "Антитерористи арестуваха мъж, който застрелял от упор свой съселянин в близкото до София Лесново, след което избягал в гората, а по-късно се барикадирал в дома си. Причината за убийството по първоначални данни на МВР и окръжната прокуратура е кражба на колело. 60-годишният килър подозирал 24-годишната жертва, че му е задигнал велосипеда. След спор между тях в събота вечерта той опрял го в челото на младия мъж и го застрелял.  Първият сигнал за случилото се бил подаден около 19,20 часа в събота. Получената информация на тел. 112 сочела само за скандал между съседи, приключил с престрелка. Така на мястото бил изпратен екип, който заварил починалия млад мъж. Бърз разпит на съседите пък показал, че предполагаемият убиец е агресивен и психически нестабилен и не общувал с никого.  Това наложило главният секретар на МВР да вдигне по тревога Специализирания отряд за борба с тероризма, които по спешност да пристигнат През това време убиецът се скрил в близката гора, но малко по-късно решил да се прибере в дома си. Така къщата се оказала обградена от баретите.  В 6,20 часа сутринта в неделя мъжът бил задържан, без да оказва съпротива, обясни на извънреден брифинг зам.-шефът на Областната дирекция на МВР – София, Юрий Николов. Основната версия за убийството, която се разследва, е спор за велосипед.  „Досега срещу 60-годишния мъж не са били подавани сигнали, няма данни и той да е психично болен“, каза прокурор Ралица Данкова.  Разследващите установили, че оръжието, с което е убит младият мъж, е пистолет, незаконно озовал се у 60-годишния. От прокуратурата отказаха да уточнят вида на пистолета и с колко изстрела е убит младият мъж. По време на залавянето на сочения за убиец всички В дома му засега не са открити други оръжия. Назначена е вече и съдебнопсихиатрична експертиза на предполагаемия убиец, за да се установи дали е бил вменяем при извършването на престъплението.  По случая се разпитват свидетели. Извършени са претърсвания на жилището на задържания мъж, където той се барикадирал, след като застрелял 24-годишния си съсед. До неделя беше ясно само, че в дома му са открити гилзи. Мъжът е задържан за срок до 24 часа. Предстои неговата мярка за неотклонение да бъде удължена.", "date": "2018.08.19", "title": "Барети арестуваха килър,  застрелял млад мъж заради колело (ОБНОВЕНА)"}
{"url": "https://www.monitor.bg:443/bg/a/view/slynchevo-i-toplo-pochti-bez-valeji-142010", "text": "Днес ще е предимно слънчево. Временни увеличения на облачността ще има в следобедните часове, главно над Северна България и планинските райони. Само на отделни места там краткотрайно ще превали. Ще духа слаб, в източната половина на страната - до умерен вятър от изток-североизток. Максималните температури ще са предимно между 30° и 35°, в София - около 29°, показва прогнозата на НИМХ към БАН. Атмосферното налягане ще се задържи без съществена промяна - близко до средното за месеца. Над Черноморието ще бъде слънчево. Ще духа до умерен североизточен вятър. Максимални температури 30–31°. Температурата на морската вода е 27°. Вълнението на морето ще бъде 2 - 3 бала. И над планините ще бъде предимно слънчево. В следобедните часове ще има временни увеличения на облачността, но само на отделни места ще превали краткотрайно. Ще духа слаб до умерен североизточен вятър. Максимална температура на височина 1200 метра около 23°, на 2000 метра – около 16°.", "date": "2018.08.19", "title": "Слънчево и топло, почти без валежи"}
{"url": "https://www.monitor.bg:443/bg/a/view/jenskoto-carstvo-na-golemija-brat-sreshtu-fermata-prez-septemvri-141947", "text": "Наближава септември, което означава, че скоро познатите риалити формати ще стартират битка за зрителския интерес. По традиция, основна притегателна сила за рейтинг са предаванията „Вип Брадър“ на Нова тв и „Фермата“ на bTV. Не са ясни датите на актуалната порция епизоди и на двата формата, но по всяка вероятност ще се появят на малкия екран в средата на следващия месец. Последователите на Големия брат ще станат свидетели на женско царство в новия сезон, след като миналата година Нови хан се превърна в „любовно гнездо“. Интересен е изборът на продуцентите да оставят властта в Къщата на представителките на нежния пол, тъй като се очаква напористи „алфа мъжкари“ също да прекрачат прага. Както „Монитор“ първи писа, естрадната легенда Васил Найденов ще влезе във „Вип Брадър“, в компанията на дългогодишния си приятел и импресарио Ивайло Манолов. От предаването се очаква те да увеличат бюджета си с 240 000 лева общо. В царството ще попадне и певицата Рут Колева, която ще се лиши от свободата си срещу предполагаемата сума от 75 000 лева, а продуцентите се надяват да сплете интриги подобно на участията си в други риалити формати като „Къртицата“. Изпълнителката на Better не е от най-приятелски настроените персонажи и се очаква да скочи срещу колежките си от поп-фолк средите и еротичните моделки в Къщата, сред които По последни данни, писателят Константин Трендафилов, който се подвизава на сцената с алтер егото Папи Ханс, също ще се присъедини към съквартирантите. Спряганата сума за участието му е 40 000 лева. При евентуалното му влизане се очаква за „царица“ да се гласи и половинката му – тийн сензацията Дара. Очаква се черешката на тортата да постави любовният триъгълник НиколетаЛозанова-Ники Михайлов-Алисия, ако продуцентите успеят да склонят плеймейтката и певицата да делят един покрив. От конкурентната телевизия пък се абстрахират от наличието на цяла плеада от звезди във „Фермата“. Засега сред известните лица е ясно само това на вокалиста на D2 Деян Каменов-Дидо. Музикантът ще загърби смело живота в столицата в полза на чистия селски въздух. Предимството му е, че евентуални лишения в менюто няма да го затруднят, тъй като от години не яде месо. Очаква се поне още два героя от родния шоубизнес да усвоят тънкостите на селскостопанския бит. Продуцентите на формата Иван Христов и Андрей Арнаудов съобщиха пред „Монитор“, че ще се присъедини към участниците. Името на популярната личност засега остава в тайна. Знае се обаче, че ще изпълнява специална функция, като вероятно няма да се състезава наравно с останалите участници в шоуто. „Ще има 21 човека, които ще се включат в предаването през този сезон и може би малко по-малко участници“, загатнаха новия регламент Иван и Андрей. Те са подбрани от над 13 хиляди ентусиасти, кандидатствали за място в четвъртия сезон на „Фермата“, с мотото „Съединение“. И този път начело ще застанат стопаните Бети и Ники, които се превърнаха в своеобразна институция за предаването. „Всяка година предлагаме на зрителите различна локация. И тази година няма да направи изключение, още повече, че се стараем тя да кореспондира с посланието и идеята на всеки сезон“, издава Андрей. Предстоящият шести сезон на медицинската драма „Откраднат живот: Анатомия на гнева“ също се очаква с нетърпение от феновете. Главна причина за вълнението са новите попълнения в каста. Представителките на нежния пол вече заляха социалните мрежи с комплименти и въздишки по актьора Владо Карамазов. „Моят герой много добре познава двете страни на лекарската професия – и като пациент, и като... Няма да ви казвам“, намигна звездата. В шефския кабинет на „Свети Кирил“ пък ще видим Владо Пенев. Истински фурор предизвика и новината, че след кратка пауза, Юлиан Вергов отново ще сложи престилката на доцент Банков. Със сцени, заснети в Берлин, зрителите ще научат какво е правил героят по време на отсъствието си от болницата. Чаровната Ана Пападопулу също влиза в актьорския състав и ще има ключова роля. За по-паметливите зрители няма да е изненада, че героят на Вергов ще акостира отново в болницата, но този път със съпругата си Ева (Пападопулу), която е била дълго време в кома. Мегапродукцията на bTV „Скъпи наследници“ ще поднови излъчването си наесен със 70 нови серии. Първият от актуалната порция епизоди ще се завърти в ефира на 17 септември. Второстепенните до момента герои на Михаил Билалов (Георги), Иво Аръков (Калин) и Китодар Тодоров (полицай Колев) ще получат повече ефирно врече и ще попаднат в епицентъра на събитията в село Бели Вит, изградено специално за снимките на сериала. „Колоритната фамилия Дочеви, която се бори за голямото наследство на своя патриарх, ще разкрие неочаквани тайни, ще премине през сериозни личностни трансформации и ще промени гледната точка на всеки към семейните ценности и традиции“, издават от екипа. До този момент са излъчени общо 100 епизода на „Скъпи наследници“, които се радват на висок зрителски интерес. Тази есен отново ще видим Герасим Георгиев – Геро, Румен Угрински и Кристиян Милатинов в комични ситуации в опит за опазване на реда. Комедията „Полицаите от края на града“ се завръща с втори сезон по Нова тв, а феновете на поредицата тръпнат в очакване за актуалните приключения на Пацо, Калата и Крис. Основните сюжетни нишки, които предстои да бъдат разплетени, гравитират около пламналите искри между героя на Угрински и барманката Джиджи, изиграна от Милица Гладнишка, както и евентуално подновяване на връзката на Крис и бившата му съпруга Силвия (Александра Раева).", "date": "2018.08.19", "title": "„Женското царство“ на Големия брат срещу „Фермата“ през септември"}
{"url": "https://www.monitor.bg:443/bg/a/view/v-pyti-po-goljam-drug-most-morandi-vyv-venecuela-porajda-bezpokojstvo-142013", "text": "По-стар и почти осем пъти по-дълъг от \"брат\" си в Генуа, мостът Моранди в Маракайбо във Венецуела поражда безпокойство след трагедията в Италия, още повече, че неотдавна там имаше пожар в електрическата мрежа, предаде Франс прес. Дълъг 8678 метра срещу 1182 метра за моста в Генуа, виадуктът в Маракайбо, кръстен на генерал Рафаел Урданета е проектиран от Рикардо Моранди. Той бе открит през 1962 г., тоест пет години преди откриването на частично рухналия мост в Генуа. Мостът Моранди в Маракайбо е единствената пътна артерия, която прекосява езерото Маракайбо. Той бе затворен в края на миналата седмица заради пожар в електрическо табло, намиращо се на един от двата му края. На това място минава мрежата, която захранва с ток втория по големина град във Венецуела. Близо 4 милиона души на зоната останаха без ток и бяха на практика изолирани от останалата част от страната заради пожара на моста. Според правителството става дума за саботаж. Освен това към средата на седмицата достъпът до моста беше все още ограничен заради ремонтни дейности. Освен тези проблеми мостът, който към момента на построяването си беше най-дългият в света, сега поражда безпокойство. Според Марсело Монот, бивш президент на Инженерния център в Сулия, пилоните на моста не са били инспектирани от повече от две десетилетия. Освен това системата за претегляне на камионите не работи от години. Алтернатива на моста Маракайбо - мостът Нигале се строи вече от години, но само 17 процента от него са били реализирани за 12 години. Този недовършен обект е част от проектите на Одебрехт, бразилския гигант в центъра на корупционен скандал, засегнал целия регион. Компанията призна, че е плащала подкупи в продължение на години, за да получи договори за поръчки из цяла Латинска Америка. В резултат на пожара на моста Маракайбо експерти от университета на Сулия, от Инженерния център и от Строителната камара подготвят доклад за състоянието на виадукта, който ще бъде предаден на правителството. През април 1964 г. части от моста Маракайбо рухнаха след сблъсък на танкер в един от пилоните му. При този инцидент загинаха 7 души.", "date": "2018.08.19", "title": "В пъти по-голям друг мост Моранди във Венецуела поражда безпокойство"}
{"url": "https://www.monitor.bg:443/bg/a/view/beroe-dade-dve-jertvi-vyv-varna-142011", "text": "След нулевото равенство срещу Черно море във Варна в Берое има двама контузени футболисти. Извън строя са двама защитници - бразилецът Матеус Леони, който след три кръга започна титуляр получи контузия в глезена, както и Камен Хаджиев, който е със съмнения за комоцио и счупен нос. Вероятно последният ще пропусне домакинството срещу Ботев (Враца) след седмица. Треньорът на Берое Александър Томаш остана недоволен от представянето на отбора си. „На фона на играта, резултатът е реален. Домакините са доста добър отбор, с респект срещу нас. Като отбор бяхме под нивото си, не съм доволен. Трудно е да се държи постоянство, но точно там е разковничето. Не може да лъкатушим, трябва да има постоянство. Не видях много футбол. Нашият отбор имаше идея, но не можахме да я изпълним. Бавно разигравахме, фланговете ни не можаха да работят, централните защитници могат много повече с топката. Тук се играе трудно. Бил съм и футболист тук. Сами влязохме в руслото на Черно море - да има повече единоборства, да има накъсване на играта. Така че не съм доволен. Казах и на полувремето. Ако ни вкарат гол до 15-ата минута, ние ще спечелим, защото това ще ни събуди“, завърши Александър Томаш.", "date": "2018.08.19", "title": "Берое даде две жертви във Варна"}
{"url": "https://www.monitor.bg:443/bg/a/view/4-te-bitki-koito-shte-reshat-derbito-142014", "text": "Време е за първото голямо дерби през сезона. Едва ли някой е очаквал, че толкова рано мачът между Лудогорец и ЦСКА ще е от такава важност, но ето, че той е точно такъв. Двамата треньори Пауло Аутуори и Нестор Ел Маестро вече са наясно с тактиките си и едва ли опитният бразилец може да изненада по някакъв начин сърбина с английски паспорт, както и обратното. Ето кои според „Меридиан Мач“ са четирите основни битки, които ще решат големия мач в Разград. Двубоят е тази вечре от 21,00 ч. След като близо 5 часа не бе вкарвал гол, румънският таран вкара в последните две срещи – с Витоша (Бистрица) и Зрински Мостар. Макар и бавно, Кешерю започва да навлиза във форма и намира себе си, което е добре от гледна точка на Лудогорец. Бодуров обаче е изключително опитен и вече е опазвал своя румънски съперник през миналия сезон. Двама класни играчи, които се познават отлично. Бодуров е силен във въздуха и едва ли ще даде много шансове на Кешерю да играе с глава. Но ако топката е свалена на земята, капитанът на ЦСКА трябва да е много внимателен, защото падне ли му на нападателя, той рядко пропуска. Изключително агресивният вътрешен халф на ЦСКА ще трябва да спира компютъра на „орлите“. Дори и на почти 34 години Марселиньо е барометърът в играта на Лудогорец. Ако той бъде спрян, идеите в атаката на шампионите ще секнат. Малинов обаче има един проблем - че заради огромния си хъс, често се движи по ръба на изгонването. Марселиньо е достатъчно хитър и опитен, за да успее да изкара извън релси Малинов. Понякога обаче бразилецът с български паспорт влиза много лошо в мачовете и излиза извън контрол. Така беше в реванша с МОЛ Види, когато като нищо можеше да бъде изгонен. В ЦСКА със сигурност знаят на какво е способен Марселиньо и ще имат в предвид както неговите плюсове, така и неговите минуси. Капитанът на „орлите“ ще трябва да внимава за тънките пасове на португалския ас на „червените“. Освен това, Тиаго доста често опитва да изненадва вратарите с удари от далеч, тъй като наистина е майстор на тези ситуации. А Дяков ще трябва да не му дава такава възможност. Същевременно португалецът трябва да пресира постоянно благоевградчанина, тъй като именно от него започват атаките на Лудогорец и всяка една грешка на Дяков може да създаде положение пред вратата на разградчани. След като води битка с променлив успех с Фернандо Каранга, сега Козмин Моци ще трябва да спира Звяра Мауридес. До момента бразилецът напълно оправдава своя прякор и има средно по един гол на мач – 8 попадения в 8 срещи. Моци е достатъчно опитен и се е справял с далеч по-класни нападатели в своята кариера. Мауридес обаче е под пара. Той е много мощен физически и е божествен в играта с глава. Козмин може и да отстъпва на бразилеца като габарити, но има други компоненти, в които го превъзхожда, а опитът е едно от тях.", "date": "2018.08.19", "title": "4-те битки, които ще решат дербито"}
{"url": "https://www.monitor.bg:443/bg/a/view/skrit-machbol-za-cska-ili-nishto-novo-142012", "text": "Може и да сме едва V кръг и да се говори за титла е прекалено рано, но ако днес ЦСКА успее да победи Лудогорец насред Разград, определено ще направи огромна крачка към свалянето на „орлите“ от трона на българския футбол. В момента разликата между „зелени“ и „червени“ е 5 точки в полза на столичани и ако те победят, ще дръпнат с цели 8 пункта, а и вече ще са спечелили едното от дербитата в Разград. Тези евентуални 8 точки наистина не са много на толкова ранен етап от първенството, но то ще предизвикат сериозни катаклизми в Лудогорец. Шампионите не започнаха добре сезона, отпаднаха от Шампионската лига, като и от самолет се вижда, че нещо в играта на тима скърца. След отстраняването на Зрински Мостар треньорът Пауло Аутуори дори изказа гласно своето недоволство от поведението на своите играчи. Отделно от това на Лудогорец в четвъртък му предстои друг много важен мач – гостуването на Торпедо Кутаиси. При този жребий и при тези амбиции, влизането в групите на Лига Европа изглежда повече от задължително. От друга страна ЦСКА се намира в отлично състояние. Да, „червените“ отпаднаха от Копенхаген, но всички видяха как се случи това – с големи съдийски грешки и в двете срещи. След два отстранени отбора в Европа и четири победи на старта в Първа лига, ЦСКА изглежда способен да свали Лудогорец от върха. Но точно този двубой ще е големият изпит за състава на Нестор Ел Маестро. Това е скритият мачбол за тях – вземат ли го, ще направят огромна крачка напред в своето развитие като отбор. Да, Лудогорец няма да се откаже, но предвид очертаващото се участие на „орлите“ в групите на Лига Европа, те ще губят много точки през цялата есен. А нека не забравяме, че и в битката за първото място е Левски... Ако пък шампионите бият, ще станем свидетели на познатия до болка сценарий – всички се напъват до известно време, но в крайна сметка Лудогорец винаги печели титлата.", "date": "2018.08.19", "title": "Скрит мачбол за ЦСКА или нищо ново"}
{"url": "https://www.monitor.bg:443/bg/a/view/pojar-nad-karlovo-njama-opasnost-za-horata-142015", "text": "Над 90 декара горски масиви са обхванати от пожара, започнал снощи над Карлово. Гори борова гора. Служители на лесничейството са локализирали огнището. Вече над 15 часа продължава да бушува пожарът в боровата гора над Карлово. Пламъците се разпростират на площ от около 100 дка горски фонд. От кризисният щаб посочиха, че засега няма опасност за населението и не се налага евакуация, но целият град е обгърнат от облаци дим. С огнената стихия се борят над 50 души - служители на Пожарната служба, на Държавоно горско стопанство, Национален парк \"Централен Балкан\" и доброволци. Има готовноснт в операцията де се включат и военните от 61-ва Стрямска механизиран бригада. Жителите на Карлово са силно притеснени, че пламъците слизат в близост до града. Хората, които живеят във вилната зона, която се намира намира най-близко до пожара, изкараха безсънна нощ, страхувайки се че огненият ад ще ги достигне и ще изпепели домовете им. „Опасност за града няма. Обръщам се към гражданите да не влизат самоволно в района на пожара, тъй като не допускаме неорганизирани граждани, които не са в състава на гасаческите формирования. Районът е пресечен, там техника не може да бъде вкарана и има опасност, гасейки пожара да пострада някой гражданин, който самоволно е навлязъл в района“, каза кметът на града Емил Кабаиванов.", "date": "2018.08.19", "title": "Пожарът над Карлово се разраства, няма опасност за хората (ОБНОВЕНА)"}
