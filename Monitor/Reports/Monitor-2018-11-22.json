{"url": "https://www.monitor.bg/bg/a/view/nad-23-000-invalidi-stanali-servitiori-i-brokeri-150361", "text": "23 351 българи с увреждания се трудят като сервитьори, брокери или продавачи, сочат данните на Националния статистически институт (НСИ). Това са наетите служители в 4474-те социални предприятия в страната. Такива са всички компании, в които работят хора от уязвими групи – инвалиди и роми, като предимно става дума за хора с увреждания. Статистиката показва, че фирмите развиват дейност основно в сферата на търговията на дребно, ресторантьорството и операциите с недвижими имоти. Това означава, че инвалидите се трудят като брокери, сервитьори, бармани, миячи на чинии, готвачи и продавачи. Най-много социални предприятия у нас има в големите областни градове. София изпреварва останалите големи градове 4 пъти със 1558 фирми, в които работят хора от уязвими групи. Веднага след столицата по брой такива предприятия се нареждат областите Пловдив (372), Варна (340) и Бургас (231). Социалната икономика у нас е най-слабо застъпена в област Кърджали, където фирмите са едва 15, следвана от Монтана и Перник с по 18. В Разград, Сливен и Силистра те са над 20, а в Кюстендил 41. Освен осигуряване на работа социалните предприятия могат да предоставят и стоки и услуги на по-ниски цени или безплатно. Дейностите, които предлагат са свързани със спорт, развлечения и отдих, образование и социална работа, става ясно от данните на НСИ.", "date": "2018.11.22", "title": "Над 23 000 инвалиди станали  сервитьори и брокери"}
{"url": "https://www.monitor.bg/bg/a/view/klas-stani-sydyt-vliza-150384", "text": "В началото на 90-те години нуждата от препитание, съчетана с младежки идеализъм ме захвърли на образователната нива в Делиормана като учител, сиреч орач, който да подготви почвата, а после и да посее семето на знанието в главиците на стотина дечица изцяло от средите на турското малцинство. Разнасях един грамофон и като дипломиран българист преподавах още история и пеене. \"Другарко, другарко!\" - нахлуваха с дребни дертове в учителската стая и в личното ми пространство хлапета, които още не бяха свикнали с обръщението \"Госпожо\", а за това, че за мъжете учители има отделно обръщение \"Господин\", може би, не бяха и чували. Като следя новинарския поток, дали от правен нихилизъм или от юридическо невежество съм натрупал доста пропуснати ползи от делата, които е можело да заведа барабар с граждански искове срещу малките гадини, които са ме \"другаркосвали\" в продължение на три месеца, толкова изкарах като даскал. Днешните даскали са по-начетени, или по-окомуш, както казват в Делиормана. Физкултурник от Пирдоп успял да осъди за унижаване на честта и достойнството си 14-годишен ученик, който в местната професионална гимназия по механоелектротехника го поздравил с обръщението \"госпожо, здравейте\" (виж стр. 6 ). Ако даскалът беше отвърнал на пубера примерно с лежерното \"мараба, маце\", двамата може би щяха да са квит и казусът да приключи с прилагане на института \"реторсия\", като страните изравнят позициите си в конфликта и се обидят по веднъж взаимно. Преподавателят се разминал с взаимността, като подгонил ученика физически, хванал го за шията и бил бръкнал в устата му, уж за да обърне фейса на младежа, така че да се гледат в очи. Така даскалът завел дело за обида, а родителите на тийнейджъра за лека телесна повреда и в резултат двете страни се снабдили с по една осъдителна присъда. Ситуацията в Пирдоп е комична за четене, но абсурдна за разбиране. Колкото и да звучи приповдигнато училището е съществувало през векове и е призвано и днес да бъде храм на образованието. Образователната система действа по свои писани и неписани правила и се регулира от непрекъснатото взаимодействие на цялата образователна общност- учители, ученици, родители и дори помощен персонал. В повечето случаи този сложен организъм успява да се пребори с дребни вируси и по-сериозни епидемии с помощта на собствените си съпротивителни сили. Когато това не се случи и за овладяване на заболяването се чуят команди като: \"Клас, стани! Съдът влиза!\" това вече са симптоми, че пациентът е мнооого болен и нещата вървят към летален изход. Или, че някой е пресолил гозбата. Ако просто ме питат мен - няма място за съда в българското училище. А ако някой, се нуждае от съд, за да надгради авторитет и да защитава учителската си чест, той може би просто не е за училище.", "date": "2018.11.22", "title": "Клас, стани! Съдът влиза"}
{"url": "https://www.monitor.bg/bg/a/view/cacarov-shte-ima-oshte-obvineni-politici-obzor-150390", "text": "Има обвинени висши политици и ще има още обвинени висши полици, заяви главният прокурор Сотир Цацаров в „Шоуто на Слави“. Едни го възприемат като пиар, но аз го възприемам като нормална част от работата, каза той. Главният прокурор обяви за мантра твърдението, че действията му не подлежат на контрол. Той посочи действащия към момента механизъм, но подчерта, че е необходимо да се работи по усъвършестването му. \"Няма нито едно действие на прокуратурата, което да не подлежи на съдебен контрол. Всеки прокурор може да повдигне обвинение на главния прокурор. Това не ми изглежда логично. Моята теза и на последния мониторингов доклад на ЕК е, че трябва да се работи за механизъм, който да доведе до независим работещ начин за повдигане на обвинения на така наречените трима големи - на главния прокурор и на двамата ми колеги, председатели на върховни съдилища. Има такъв механизъм, но не съдържа необходимите гаранции\", обясни Цацаров. Постановяването на присъди за корупция не е в правомощията на прокуратурата, напомни Цацаров. Когато корупцията е държавна политика, никакво правосъдие не може да я спре, цитира той предшественика си Никола Филчев, когото определи като спорен като личност, но брилянтен юрист. Още утре ще стартира проверка срещу Владислав Горанов, ако се окаже, че е вярно, отговори главният прокурор на въпрос дали министърът на финансите живее в луксозен апартамент, чийто наем не би могъл да си позволи. каза Цацаров за обвиняемата бивша кметица на столичния район „Младост“. Казал съм на министъра на правосъдието, че тази демонстрация – белезници на краката, е напълно излишна, добави главният прокурор. Ако наистина Цветан Василев е давал на някого 100 хил. евро, искам да го информирам, че нито евро от тях не са достигали до мен, заяви Сотир Цацаров, в отговор на въпрос дали са верни твърденията на банкера-беглец, че е плащал подобни суми към обвинител №1. Цацаров коментира лаконично и и заяви, че не се страхува от подобна процедура. Ако експертизата потвърди доклада от предварителната проверка на ДАНС, че цената на оградата по границата е завишена, можете да бъдете сигурни, че ще има обвиняеми министри и областни управители, обяви главният прокурор за разследването за изграждането на оградата по границата с Турция. Ако МС продължи да бездейства по предложенията ни, свързани с казуса „Юлен“, прокуратурата ще бъде принудена да предприеме други мерки, свързани с проверка за търсене на наказателна отговорност. Бихме предприели разследване, ако мерки не последват, каза още главният прокурор. Цацаров уточни, че проверката на прокуратурата е стартирала след сигнал на политическа партия, която се обявява в подкрепа на природата. „Ако бездействието на МОСВ, като цяло на МС продължи, прокуратурата ще бъде принудена да предприеме други действия, независимо кой как ни прехвърля проблема“, поясни Цацаров. Дали всичко, което бившият градски прокурор Николай Кокинов казва на Бойко Борисов в изтеклия запис от разговор в дома на премиера, не се дължи на това, че не е стигнал до заветната длъжност апелативен прокурор на София, попита Цацаров и заяви, че не се чувства личният прокурор на Борисов.", "date": "2018.11.22", "title": "Цацаров: Ще има още обвинени политици (ОБЗОР)"}
{"url": "https://www.monitor.bg/bg/a/view/zemedelcite-shte-se-osigurjavat-na-400-lv-150386", "text": "Минималният осигурителен доход за земеделските производители ще се увеличи от 350 на 400 лв., а не както първоначално се предлагаше на 560 лв., колкото ще е минимална работна заплата от началото на следващата година. Това реши на второ четене на Законопроекта за ДОО за 2019 г. бюджетната комисия на парламента. По време на обсъждането на осигурителния бюджет Асия Гонева от НОИ попита дали предложените текстове относно прехвърлянето средства за помощи за хората с уврежадния няма да се нарушат правата на Надзорния съвет на НОИ. Росица Велкова зам.-министър на финансите припомни, че увеличението на тези пари и в случая става дума за техническо прехвърляне. Йордан Цонев от ДПС обаче попита дали подобно прехвърляне на средства е в пълномощията на правителството. Според него от един бюджет в друг прехвърлянето на средства може да става в парламента, а не с акт на министерския съвет. Първоначално депутатите решиха да се търси експертно мнение и не гласуваха параграфа. В крайна сметка след 5 минутната почивка, народните избраници от комисията все пак решиха спорният параграф 3 от законопроекта да отпадне. По време на обсъждането на второ четене на Проектозакона за бюджета на страната, Светла Пиралкова от БСП поиска увеличаване на парите за това ведомство. Тя каза, че предложената сума няма да стигне само за заплатите на работещите в Селско-стопанската академия. Йордан Апостолов от групата на патриотите каза, че всяка година парите на МЗХГ стигат до месец август и след това с постановления на МС се увеличават парите. „Заплатите на хората, занимаващи се наука в сферата на земеделието е подигравка с тях. От Добруджанския институт четирима учени, работили там от години вече избягаха в Холандия. За това и сега плащаме десетократно повече за сортови семена, вместо да си ги произвеждаме сами“, каза той по време на обсъждането. Светла Василева от КНСБ припомни, че което е с 300 лв. под средната за страната. „А тези хора винаги са навън, когато трябва да се вземат проби от животните, особено по време на епидемии“, припомни тя. Зам.-министър Росица Велкова припомни, че средства за земеделие се заделят не само по бюджета на МЗХГ. Спорове предизвикаха и изравнителните субсидии на общините. Председателят на бюджетната комисия Менда Стоянова поясни, че общини с големи собствени приходи не получават такива пари и за пример посочи София, Пловдив и Бургас. Изпълнителният директор на Националното сдружение на общините (НСОРБ) Силвия Георгиева и представители на синдикатите, присъствали на обсъждането повдигнаха въпроса за уеднаквяване на процедурите, по които се отпускат пари за държавните служители и работещите по трудово правоотношение в държавната администрация. „Общините имат проблеми със Сметната палата, когато проверява разходите им“, поясни Георгиева.", "date": "2018.11.22", "title": "Земеделците ще се осигуряват на 400 лв."}
{"url": "https://www.monitor.bg/bg/a/view/dogovoryt-s-telekomite-s-rezume-na-ulovkite-150387", "text": "При сключване на договор с мобилен оператор или друг доставчик на услуги ще ни бъде предоставяно резюме на общите условия на договорите. Целта е потребителите да направят информиран избор, след като са получили информация на ясен и разбираем език. Така преди подпис операторите ще трябва да ни разясняват на хартия или онлайн основните точки от дребния шрифт на контрактите. В резюмето ще бъдат посочени основни характеристики на всяка от предоставените услуги, цени, такси, срок на договора и условия за продължаване или прекратяване. Бъдещото нововъведение в защита на потребителите е записано в Кодекс за електронните съобщения, който евродепутатите гласуваха миналата седмица. Тогава всички политически сили определиха т.нар. пакет за телекомите като „победа за всички граждани на ЕС“. Само за ден клиентите ще може да местят номера си между операторите. Ако това не се случи в рамките на работния ден, е предвидено да ползваме компенсации, когато договорът за предплатени или абонаментни услуги не е спазен. След въвеждането на новата регулация всички европейски потребители ще трябва да получават подробен отчет в сметките си за изразходеното от тях. У нас всички оператори отдавна предоставят подробности към фактурите си – извадка от проведени разговори, минути, есемеси, мегабайти и др. Националният регулатор, Комисията за регулиране на съобщенията (КРС), ще трябва да публикува онлайн тарифите на операторите, за да може потребителите да правят информиран избор. Регистърът ще събере на едно място офертите. След окончателното одобрение от страна на Съвета на ЕС държавите членки ще разполагат с две години, за да приемат национално законодателство за прилагане на кодекса. От ведомството на транспортния министър Росен Желязков зависи, след като Кодексът за електронни съобщения бъде публикуван в Официалния вестник на ЕС, да предложат промени, но все още не е ясно кои от новите правила ще бъдат пренесени в нашето законодателство. Междувременно по време на годишната конференция на Бългapcĸaтa аcoциaция нa кaбeлнитe и кoмyниĸaциoннитe oпepaтopи беше представен пpoeĸт зa eтичeн ĸoдeĸc зa отнoшeниятa c ĸлиeнтитe. Учpeдитeли нa ĸoдeĸca ca „Bивaĸoм“, A1, „Teлeнop“ и БAKKO, нo дoĸyмeнтът e oтвopeн зa пpиcъeдинявaнe, cлeд ĸaтo ce пyблиĸyвa oĸoнчaтeлният мy вapиaнт нa cтpaницитe нa yчpeдитeлитe и нa KPC. Джентълменското споразумение е подкрепено от председателя на КЗП Димитър Маргаритов, според когото “подходът, демонстриран в съдържанието на кодекса, е добра новина”. Пред „Монитор“ Маргаритов коментира, че допреди три години общият процент на жалбите срещу телекомуникационни оператори е бил 50 на сто, а сега са 30%. Най-често потребителите се жалят за отказани рекламации на дефектни устройства, които най-често се решават в полза на клиентите. По-рядко оплаквания до комисията има за приканване от страна на операторите за сключване на нови договори преди изтичането на старите, без да им разяснено, че всеки срочен контракт, ако не бъде подновен за нов срок, става безсрочен и може да бъде прекратен с едномесечно предизвестие.", "date": "2018.11.22", "title": " Договорът с телекомите  с резюме на уловките"}
{"url": "https://www.monitor.bg/bg/a/view/vkaraha-i-borisov-vyv-falshiva-novina-za-peevski-150388", "text": "Задкулисието и „перодръжките му“ за пореден път доказаха, че наглостта край няма. Този път, за да сътворят поредния гръмовен фейк срещу издателя ни и депутат Делян Пеевски, олигарсите и медиите им от Фабриката за фалшиви новини стигнаха до абсурда да се пробват да манипулират дори интервюто на премиера Бойко Борисов в „Шоуто на Слави“ по bTV в сряда вечерта. Явно с надеждата, че хората не са гледали предаването по време на излъчването му. В ролята на таран на атаката влезе сайтът „Офнюз“, който се пробва да пришие на министър-председателя, че е посочил Пеевски като олигарх, грубо манипулирайки обществото със заглавие на материала си, което навързва две напълно отделни твърдения, вадейки ги от контекста: „Борисов при Слави: Всеки олигарх е с медия, Пеевски има 5% дял.“ Подобно внушение не само не е изричано от премиера, както сами можете да се уверите (виж карето). Напротив – Борисов дори една след друга опроверга с факти опорките срещу депутата, разпространявани от Фабриката за фалшиви новини. Първо обясни, че внесеният от Пеевски и неговите колеги от ДПС Хамид Хамид, Йордан Цонев и Велислава Кръстева медиен закон изсветлява собствеността на медиите и не вярва някой да има претенции към него. След това даде да се разбере, че самият Пеевски притежава нищожна част от медиите у нас. Така не само начерта ясна разграничителна линия между него като издател и олигарсите, притежаващи медии, но реално призна, че той е и единственият, който се бори срещу задкулисието, пробващо се да манипулира общественото мнение с поръчкови статии. Безспорен факт, доказван и от стотиците разследвания за олигархията у нас, които „Телеграф“ и „Монитор“ сме публикували през годините. За Фабриката за фалшиви новини обаче не фактите, а опорките са важни и „Офнюз“ за пореден път доказа това, извъртайки думите на министър-председателя, за да са в синхрон с тезисите на кръга „Капитал“, подсъдимия му собственик Иво Прокопиев и останалите олигарси издатели Сашо Дончев и Огнян Донев. Прокопиев и Донев впрочем са именно хората, които могат да се разпознаят в изречението на Борисов „всеки олигарх... си прави медия“. Донев си направи сайт, след като му бе повдигнато обвинението, за което в момента е подсъдим. А Прокопиев, който е подсъдим за аферата „ЕВН“ и пране на пари от „Каолин“, се опитва да пробута, че бил разследван, защото е издател. Това обаче няма да видите нито в „Офнюз“, нито във въпросния сайт - „Клуб Z“, нито в което и да било от останалите болтчета в машината за клевети, създадена от олигарсите, ограбили всички ни с далаверите си. И за да са напълно ясни фактите. Ето каква е и картината на медиите в страната. Според данните на НСИ за 2017 г. общо печатните издания в България са 245. Ежедневниците сред тях са 37, като само 4 са в издателската група „Телеграф Медиа“, чийто издател е Делян Пеевски. Според доклада на КЗК пък 95% от пазара се държат от двете големи телевизии – бТВ и Нова телевизия (чийто мейнстрийм впрочем Прокопиев твърди, че държи през ключови телевизионни лица, както лъсна от стенограмите от „АРГО-гейт“). Едва 5% се полагат на печатните издания. Така простите сметки показват, че ако тези 37 ежедневника представляват 5% от дела на медиите у нас, то медиите от нашата група всъщност представляват една пренебрежително малка част от общия дял. Както стана ясно обаче, истината не е удобна за Фабриката за фалшиви новини, която продължава да бълва опорки за имагинерен монопол по заръка на собствениците си. Които пък от своя страна явно се надяват, че с пропагандата си ще заблудят обществото, ще притиснат държавата и ще отърват възмездието за престъпленията си. „Този закон (б.р. - медийните поправки „Пеевски“) беше подкрепен от всички парламентарни групи. Към закона не вярвам някой да има претенции, защото той изсветлява собствеността на медиите. Не случайно помолих Катя Захариева да покани еврокомисар, който отговаря по тази тема. Да се направи широка кръгла маса от всички представители на медиите, различните съюзи и веднъж завинаги да я изясним тази тема. Защото ако медиите на Пеевски имат 5% дял, защото аз специално знам, че той има „Телеграф“, „Монитор“ и един спортен вестник „Меридиан мач“, мисля че беше. Всички останали са на други собственици. И какво стана модерно в България? Всеки олигарх или всеки, ако щете, и политическа партия, защото има и партийни телевизии, си прави медии. И в един момент, ако бъде разследван за нещо, казват - „те ме разследват заради медията, а не заради приватизацията“. Което не е вярно. Други пък медии атакуват прокуратурата. А всички заедно атакуват правителството. Този закон изсветлява медиите.“", "date": "2018.11.22", "title": "Вкараха и Борисов във фалшива новина за Пеевски"}
{"url": "https://www.monitor.bg/bg/a/view/grantadjiite-v-temida-s-nova-ataka-sreshtu-medii-150389", "text": "Нова, напълно безпринципна атака проведе в четвъртък финансираният с грантове от чужди организации Съюз на съдиите в България (ССБ) срещу медии, които не се числят към медийната машина за манипулации на кръга „Капитал“. Нападението идва буквално дни след като ССБ се оплака пред ВСС от публикации в „Монитор“ и „Правен свят“. Този път обект на атаките се оказаха колегите от в. „24 часа“ и агенция Блиц, които в свои статии са си „позволили“ да пишат за съдията по делото срещу екскметицата на „Младост“ Десислава Иванчева – Иво Хинов. Във вестникарския материал се разглежда темата за антикорупционната мярка, при която се вади на светло имуществото на магистратите у нас, като се споменават и сумите, които Хинов е декларирал на влог. В другата статия пък е отбелязано, че Хинов гравитира около ССБ. Явно ваденето на светло на тези факти силно е разстроило грантаджиите в Темида, които са изпратили поредно писмо до ВСС, с което отново се настоява кадровиците на съдебната власт да окажат институционален натиск върху неудобните за съюза медии. Атаките на ССБ срещу четирите медии са и напълно безпринципни, тъй като съюзът очевидно не се вълнува от всички съдии у нас. Докато скача срещу въпросните публикации, удобно мълчи за това, че адвокатът на скандалния шеф на ВКС Лозан Панов плюе съдията, който го осъди на 1000 лв. глоба за неподадената имотна декларация. Може би защото нападението идва от страниците на в. „Сега“, издаван от газовия олигарх Сашо Дончев. Стара традиция на финансираната с пари от чуждестранни организации неправителствена организация, държаща в тайна броя на членския си състав, е да пропуска удобно подобни текстове в изданията на Фабриката за фалшиви новини. Съюзът нито веднъж не е излязъл с позиция срещу медии, собственост на подсъдими и обвиняеми издатели като Огнян Донев и Иво Прокопиев въпреки множеството публикации в тях, в които обект на атака са ставали множество магистрати. Съюзът на съдиите в България освен със скандалните си финансови обвързаности е популярен и с новия си председател Калин Калпакчиев. Той е бивш кадровик в стария състав на ВСС, но доби скандална известност със задкулисните си връзки с олигархични проекти като „Да(й), България“ и други олигархични пионки. Калпакчиев бе заснет в компанията на друга скандална съдийка - Мирослава Тодорова, и проваления правосъден министър Христо Иванов. В същата серия фотоси Пинокио е хванат и на сбирка с други двама сесебейци - Весислава Иванова и Атанас Атанасов, както й със съветника на Европейската комисия в София Юри Тавание, който дейно помагаше при писането на негативни мониторингови доклади за България. Именно с последния доклад на ЕК, в който единствената негативна нотка е изненадващата оценка, че се наблюдава влошаване на медийната среда у нас, се обяснява и странното поведение на ССБ, който в последните дни се е превърнал в агенция за медийни изследвания в полза на задкулисието.", "date": "2018.11.22", "title": "Грантаджиите в Темида с нова атака срещу медии"}
{"url": "https://www.monitor.bg/bg/a/view/samoubiec-ocelja-pod-kolelata-na-byrz-vlak-150381", "text": "Мъж на средна възраст, който скочи пред локомотива на бързия влак от Бургас за София на гара Стара Загора се размина по чудо със смъртта. Мъж на средна възраст, който скочи пред локомотива на бързия влак от Бургас за София на гара Стара Загора се размина по чудо със смъртта. Инцидентът е станал около 16,35 часа при навлизането на композицията , превозваща 52-ма пътници на първия гаров перон, тежката машина се е движела с малко над 20 км /час. По думите на локомотивния машинист Мартин Маринов мъжът се засилил към машината и буквално пред очите му се метнал пред буферите. Маринов направил опит да  намали скоростта, но всичко се развило за части от секундата. Пред невярващите очи на свидетелите самоубиецът почти сам изпълзял измежду колелата на първия вагон, оказало се че само е натъртен, но не е загубил дори съзнание.Отведен е бил в спешното приемно отделение на УМБАЛ „Проф. д-р Стоян Киркович“ за преглед и евентуална хоспитализация. Мъжът се казва Ганчо Гочев, коментираха лаконично от разследващата група, в него  е имало документи за самоличност, малко преди инцидента той е бил пред дежурната билетна каса, но в последната минута се отдръпнал, споделиха очевидци.Пасажерите  са били веднага прехвърлени във вагоните на пътнически влак до Пловдив, откъдето ще продължат по маршрута си за София, уточниха от гаровия персонал в Стара Загора. Локомотивът и бригадата ще останат на местопроизшествието до приключването на огледа.", "date": "2018.11.22", "title": "Самоубиец  оцеля под колелата на бърз влак"}
{"url": "https://www.monitor.bg/bg/a/view/sydyt-vyrna-petko-dulgerov-v-aresta-150383", "text": "Апелативният спецсъд върна в ареста бившия кмет на столичния район \"Младост\" Петко Дюлгеров, съобщиха от институцията. Дюлгеров е третият обвиняем по делото срещу Десисалава Иванчева и заместничката ѝ Биляна Петрова за получаването на подкуп от 70 000 евро от строителен предприемач. Той е обвиняем като помагач и беше пуснат от спецсъда под домашен арест в края на октомври. Определението на апелативния спецсъд е окончателно и не подлежи на обжалване. Във вторник спецсъдът уважи искането на прокуратурата Иванчева и Петрова да получат забрана за напускане на страната. В края на миналата седмица спецсъдът промени мярката им за неотклонение от „задържане под стража\" на \"домашен арест\", но прокуратурата светкавично протестира определението и апелативният спецсъд спря изпълнението му. Тримата подсъдими бяха арестувани с парите от подкупа на 17 април т.г. пред Спортната палта в София.", "date": "2018.11.22", "title": "Съдът върна Петко Дюлгеров в ареста "}
{"url": "https://www.monitor.bg/bg/a/view/hvanaha-banda-za-trafik-na-migranti-150385", "text": "Банда, която се е занимавала с трафик на мигранти, беше разбита от ГДБОП и спецпрокуратурата. Петчленната група действала най-активно в областите Бургас и София, съобщиха от държавното обвинение. При акция на ГДБОП на 19 ноември т.г. в столицата и в други селища са извършени арести. На 21 ноември спецсъдът е уважил искането на държавното обвинение и наложи най-тежката мярка за неотклонение „задържане под стража“ на двамата организатори на бандата – Генчо Кънев и Илиян Бочев. Те са с повдигнати обвинения за ръководене и участие в организирана престъпна група, създадена с цел превеждане на мигранти през страната. Един от участниците в групата е задържан в ареста по друго дело, което вече е присъединено към производството на спецпрокуратурата, другите двама са с наложени от наблюдаващия прокурор мерки за неотклонение „парична гаранция“ и „подписка“.  Според събраните до момента доказателства групата е била сформирана през февруари 2018 г. Двамата организатори лично подбирали участниците и разпределяли техните функции в престъпното сдружение – намиране на помещения за престой, осигуряване на храна и на транспорт за нелегално преминаващите чужденци. При претърсвания в жилища, помещения и автомобили са иззети голям брой доказателства за престъпната дейност на участниците. Те се подкрепят и допълват от показанията на свидетели, дадени пред съдия. В дома на единия от организаторите е намерен незаконен боен пистолет. Другият е осъждан - отново за трафик на чужденци през България, като изпитателният срок на условната му присъда не е изтекъл. Продължава разследването по случая. Установява се дали има и други хора, които са действали по поръчение на престъпната група, както и евентуални връзки на участниците с трафиканти от съседни държави, съобщават още от прокуратурата.  Според разследващи подобни групи прибирали по 1000 лева от бежанец, който трябва да бъде трафикиран. Парите обаче стигали само за транспорт до границата. Предполага се, че тарифата на задържаните в началото на седмицата е била същата. Тепърва ще се установява колко общо пари са изкарали, както и какъв е броят на трафикираните мигранти. Очаква се информация и от партньорски служби, с които българските разследващи работят. Често се случва заловени в чужбина бежанци да разкриват как точно са стигнали до Западна Европа и кой им е помогнал.", "date": "2018.11.22", "title": "Хванаха банда за трафик на мигранти"}
{"url": "https://www.monitor.bg:443/bg/a/view/sydjat-napushen-shofior-razmahval-sreden-pryst-na-policai-150380", "text": "Районната прокуратура във Варна предаде на съд 46-годишният Валентин Г. за управление на автомобил след употреба на наркотици – престъпление, което се наказва с лишаване от свобода до 2 години. Автомобилът на подсъдимия бил засечен около 10 часа на 11 септември, 2017 г. от полицейски служители и спрян за проверка, тъй като се движел без включени светлини. За нарушението Валентин бил санкциониран с фиш. В късния следобед на кръстовище при движение по бул. „Сливница“ полицейският екип, който го санкционирал, се оказали до автомобила на  Валентин. Той забелязал служителите на реда, които по-рано му издали фиш за нарушение, извадил ръката си от прозореца на колата и показал неприличен жест към полицаите. Снимал ги и с телефона си. С подаден светлинен и звуков сигнал полицейският екип принудил Валентин да отбие и спре автомобила си. Предприета била проверка с техническо средство за отдалечен достъп, но технически проблем я забавил. Тогава подсъдимият започнал да отправя обиди към служителите на реда и се наложило да бъде отведен в полицейско управление. Там бил тестван с дрегер за употреба на алкохол и наркотици, който отчел положителен резултат. Отведен бил и за кръвна проба. Заключението на съдебно-химическата експертиза на кръвната проба показала, че Валентин е управлявал автомобил след употреба на марихуана, което обяснявало и поведението му. Още същия ден той бил предаден на съд по Указа за борба с дребното хулиганство за обидите и неприличния жест към полицейските служители. С решение на Варненския районен съд му била наложена глоба от 100 лева. За управление на автомобил след употреба на наркотици обаче, му предстои нова среща с Темида, като се очаква насрочването на делото във Варненския районен съд.", "date": "2018.11.22", "title": "Съдят напушен шофьор, размахвал среден пръст на полицаи "}
{"url": "https://www.monitor.bg:443/bg/a/view/spirat-poshtenskite-pratki-do-kanada-150368", "text": "„Български пощи“ няма да приема временно пратки на своите клиенти до Канада. Причината е, че ротационната стачка на пощенските служители в най-голямата държава в Северна Америка продължава, съобщиха от държавното дружество. Стачката ще се отрази сериозно и на обработката и доставката на входящите пратки от Канада, като се очакват сериозни забавяния. Канадските пощи са поискали от българските си колеги да преустановят приемането на писма, колети и EMS пратки в пощенските станции. Обработката и доставката на вече изпратени пратки след началото на стачката на 22 октомври, се извършват с големи закъснения, уточняват още дружеството.", "date": "2018.11.22", "title": "Спират пощенските пратки до Канада"}
{"url": "https://www.monitor.bg:443/bg/a/view/konfiskuvaha-koli-na-ronaldinio-i-semejstvoto-mu-150369", "text": "Генералната прокуратура на Бразилия конфискува три автомобила, които са на Роналдиньо и на семейството му, в това число на брат му Роберто де Азис, съобщава „Глобо Еспорте“. Изданието съобщава, че са конфискувани два автомобила от марката БМВ и един Мерцедес-Бенц, както и картина на художника Андре Берардо. Прокуратурата е прибегнала до тази мярка, за да се подсигури, ако семейството на Роналдиньо не си плати наложена от държавата глоба. През 2015 година Роналдиньо и брат му Роберто де Азис бяха глобени с 2 милиона долара за нанесени екологични щети, които са в резултат на строителството на склад за риба и риболовна платформа на забранено за такъв тип дейност място. Но самият Роналдиньо, който е движещата сила на проекта, отказа да плати глобата и държавата първо му отне международния паспорт. След като вече три години обаче глобата не е платена, се стига до конфискация на имущество.", "date": "2018.11.22", "title": "Конфискуваха коли на Роналдиньо и семейството му"}
{"url": "https://www.monitor.bg:443/bg/a/view/protestite-na-varna-zapad-obslujvat-vynshni-interesi-150377", "text": "Изкуствено се създава напрежение и се правят опити едни работници да се скарат с други, заяви изпълнителния директор на \"Пристанище Варна\", Петър Сеферов по повод обявената стачна готовност на част от служителите и работниците на пристанищния терминал „Варна-Запад”. Около 150 души излязоха на протест, настоявайки за по-добри условия на труд и по-високи възнаграждения. Те не се съгласиха с изнесените от ръководството данни, че през последните 2 години заплатите им са увеличени с 20 %. Посочено бе искането и за финансова независимост на двата терминала, тъй като на „Варна-Запад” се обработват 3 пъти повече товари от „Варна-Изток”. То е подкрепено от 700 служители от общо 840, твърдят от синдикалните организации на КНСБ и на докерите. В приетата по време на протеста декларация се посочва също, че работниците са изложени на обгазявания от химическите заводи в Девня, а ръководството на порта не предприема мерки.  Според изпълнителния директор на Порта, от началото на следващата година е предивдено увеличение на заплатите с 5 %, като това е обсъдено на среща със синдикалните организации в началото на месеца. „Има дезинформиране на служителите, зад което стоят външни интереси, посочи той. Някой създава напрежение между двата терминала „Варна – Изток“ и „Варна – Запад“, с идеята да ги раздели. Това е разбиване на предприятието, едно от малкото работещи в областта и не е в интерес, нито на ръководството, нито на работниците, нито на синдикатите ни. Това е целта на напрежението, което се създава през последните месеци“, каза Сеферов. От ръководството обявиха също, че в момента средната заплата е 1 288 лева, а на нормените работници във „Варна-Запад“ е 1 680 лева. Към основното възнаграждение те получават и „социален пакет“ от около 4 000 лева годишно, включващ ваучери за храна, средства за лекарства и допълнителни бонуси. За Коледните празници всички служителите ще получат и премии по 1300 лева, добави още изпълнителен директор на Пристанище Варна. През последните 2 години във „Варна – Запад“ са вложени над 10 млн. лв. за нова техника. Въпреки това, работещите там заплашват, че ако не бъдат удовлетворени исканията им, ще преминат към ефективни стачни действия.", "date": "2018.11.22", "title": "Протестите на \"Пристанище Варна\" обслужвали външни интереси"}
{"url": "https://www.monitor.bg:443/bg/a/view/stojchev-nagazi-v-ledenite-vodi-na-antarktida-s-bylgarskija-flag-150367", "text": "След проблемите с влизането във водата преди един ден, рано тази сутрин българско време Петър Стойчев и останалите 15 състезатели направиха първа тренировка в ледените води на Антарктида. Събитието се случи в залива на остров Къвървил, а още със стъпването си на земята, а после и във водата Стойчев развя българското знаме. \"Щастлив съм, че най-после слязохме на твърда земя и после направихме тренировка във водата. Чувството е уникално. Първо бяхме посрещнати от стотици пингвини, които за моя изненада изобщо не се уплашиха, а напротив, бяха много близо до нас, а след това от екипа по организацията на състезанието поставиха временен понтон, от който влизахме в ледената вода. Температурата беше минус 0.7 градуса, а на въздуха минус 2.4. Аз лично плувах около 6-7 минути. Само с бански, очила, силиконова шапка и тапи в ушите, за да не влезе вода в главата. Никой не използва мазила против студа, защото е забранено и бяхме проверени от шефа на Международната федерация по ледено плуване\", каза Стойчев по сателитната връзка. \"Помолих капитана на кораба да изчислим точното разстояние до България, като му зададох опорна точка НДК в София. Сателитната навигация показа 14 034 километра от мястото на плуване до столицата ни. По всяка вероятност отново тук ще направим състезанието от 1000 метра, като след жребия се паднах в 4-а серия заедно с колегите от Русия, ЮАР и Бразилия. Живи и здрави в рамките на следващото денонощие ще стартираме. Времето засега е нормално, силния вятър и снеговалежа намаляха, а като бонус днес по обяд имаше и слънце. Когато взех знамето и влязох във водата се сетих за онези велики българи, които през годините са съхранили традицията на Йордановден и влизат в ледените води на нашите реки, езера и морето. Направих го и аз, макар и на далечна Антарктида, като си пожелах здраве за мен и семейството, както и всичко най-добро за България\", добави Стойчев.", "date": "2018.11.22", "title": "Стойчев нагази в ледените води на Антарктида с българския флаг"}
{"url": "https://www.monitor.bg:443/bg/a/view/fandykova-poiska-poveche-policai-za-chernija-pytyk-150374", "text": "Кметът на София Йорданка Фандъкова поиска от СВДР – Пътна полиция да осигури полицейски екипи за регулиране на трафика и осигуряване на реда при големите търговски центрове в столицата, съобщиха от Столичната община. Повод е обявеният за утре ден за пазаруване т.н. Черен петък. От „Московска“ 33 призовават гражданите да ползват обществения транспорт при придвижването си в града.", "date": "2018.11.22", "title": "Фандъкова поиска повече полицаи за Черния петък"}
{"url": "https://www.monitor.bg:443/bg/a/view/zadyrjan-za-dvojno-ubijstvo-u-nas-izdirvan-v-germanija-150358", "text": "Задържан за двойно убийство през есента на миналата година новозагорец се оказа издирван за вземане на заложници, сутеньорство и изнасилване в немския град Вебер. Задържан за двойно убийство през есента на миналата година новозагорец се оказа издирван за вземане на заложници, сутеньорство и изнасилване в немския град Вебер.  Подробностите около биографията на 26-годишния Митко Стоянов, който е сред тримата обвиняеми за убийството на баща и син в дискотека насред николаевското село Паничерево на 21 октомври м.г. лъсна при опита му да излезе на свобода.  Пред състав на старозагорския окръжен съд на 14 ноември Стоянов  със сълзи на очите се молел да го пуснат защото били „изтекли всички разумни срокове“, а всеки момент съпругата му щяла да роди и се нуждаела от „мъжка подкрепа“. Освен това нямал в миналото си никакви криминални прояви, имал постоянен адрес и не възнамерявал да се отклонява от страната. „Аргументите“ на наетия от него адвокат обаче се разминали с наскоро пристигнала по официалния ред европейска заповед , издадена от прокуратурата във Вебер на 31 август м.г. Според тамошните криминалисти новозагорецът е обвиняем по дело в задържане на заложник, изнасилване и принуждаване към проституция чрез използване на насилие и сводничество. Заповедта е влязла в сила на 30 октомври, три дни след като Стоянов е бил арестуван в дома си за убийството на баща и син Иван и Антон Иванови по време на концерт на фолкдивата Мира. По време на кървавата схватка между два ромски рода в Паничерево тежко ранен бе и братът на Антон, 21-годишният Димитър,с порезни рани по ръцете в болницата беше приет и братовчед му Иван. В хода на образуваното тогава досъдебно разследване бяха арестувани по обвинение в убийство 26-годишната новозагорка Виолета Ангелова и с 3  години по-младия й племенник Ангел Сашев, които и до момента са с мярка за неотклонение „задържане под стража“. Отказът на старозагорския окръжен съд е бил обжалван от Митко Стоянов пред апелативния съд в Пловдив, но и там новозагорецът „ударил на камък“. Съдът е приел , че е налице опасност той да се укрие или извърши друго престъпление. Отложено е изпълнението на европейската заповед до приключване на делото за двойното убийство в България.Обвинителният акт все още не е вкаран в съда, установи проверка, причината е в очаквана допълнителна ДНК-експертиза.", "date": "2018.11.22", "title": "Задържан за двойно убийство у нас бил издирван в Германия"}
{"url": "https://www.monitor.bg:443/bg/a/view/ek-odobri-dyrjavna-pomosht-za-izgrajdane-na-mini-mandri-150360", "text": "Европейската комисия одобри схема за държавна помощ за изграждане на мини мандри. Целта е да бъдат финансирани собственици или наематели на животновъдни ферми, които са регистрирани земеделски стопани.  Кандидатите трябва да произвеждат качествени хранителни животински продукти, отговарящи на изискванията на наредбата за специфичните изисквания за директни доставки на малки количества суровини и храни от животински произход, съобщиха от земеделското министерство. Схемата ще стартира в началото на 2019 г. и ще продължи до края на 2020 г., или до изчерпване на финансовия ресурс. Заявленията за кандидатстване ще се приемат до един месец преди изтичане на срока за прилагане на схемата. Бюджетът на помощта е в размер 1,5 млн. лева. Той се определя ежегодно с решение на Управителния съвет на ДФ „Земеделие“ и се разпределя до изчерпването му за съответната година по реда на кандидатстване. Максималният интензитет на помощта е до 50% от приемливите разходи за един инвестиционен проект на един бенефициент, но не повече от 60 000 лева. Допустимите инвестиции по схемата ще бъдат за изграждане на обект за преработка и/или обработка на сурово мляко с необходимото оборудване (мини мандри) или закупуването на временен обект за търговия на дребно на млечни продукти, (включително закупуване на необходимото оборудване), в който се обработва и/или преработва сурово мляко, съгласно Наредба № 26 от 14.10.2010 г. за специфичните изисквания за директни доставки на малки количества суровини и храни от животински произход.", "date": "2018.11.22", "title": "ЕК одобри държавна помощ за изграждане на малки мандри"}
{"url": "https://www.monitor.bg:443/bg/a/view/fed-le-grand-zatvarja-ndk-za-koledno-shou-150375", "text": "Един от най-добрите диджеи в света Фед ле Гранд ще направи ексклузивно шоу в емблематичната сграда на Национален дворец на културата. Виновникът за хитовия сингъл Put Your Hands Up For Detroit ще се качи на специално изградена сцена в Мраморно фоайе на НДК на 22 декември за едно неповторимо коледно издание на партитата Solar, организирани от „Ялта“. закани се диджеят. Безспорен пионер на електрониката, той е считан за една от най-определящите фигури в света на хаус музиката. В последното десетилетие е един от топ 30 на най-влиятелните диджеи според престижната класация на DJ Mag Top 100. Награден е с безброй награди, а проектите му включват ремикси за звезди като Coldplay, Мадона, will.i.am, Роби Уилямс, Моби, Fatboy Slim. През годините на сцената на Solar Christmas са били имена като Армин ван Бюрен, Марк Найт, Виктор Калдерон. Поради естеството на избраната локация, билетите са ограничено количество и са на цена от 50 лв.", "date": "2018.11.22", "title": "Фед ле Гранд затваря НДК за Коледно шоу"}
{"url": "https://www.monitor.bg:443/bg/a/view/s-3d-ochila-uchenici-pravjat-disekcija-na-syrce-150372", "text": "С помощта на 3D очила учениците от 5-и до 12-и клас от столичното 134-то СУ „Димчо Дебелянов“ ще имат възможността да направят дисекция на човешкото сърце, разглеждайки съставните му части и неговата структура. Това бе демонстрирано по време на откриването на двата нови кабината по природни науки в школото. Цветомир и Александър Николови направиха демонстрация как човешкото сърце може да „оживее“ пред очите на учениците и техния учител. С помощта на писалка те отвориха гръдния кош, извадиха сърцето, след което направиха напречен разрез и пълна дисекция. Сърцето може да се завърта от всички страни, да се махат определени части от органа. С допълнителна камера пък се влиза директно във вътрешността му, като вниманието на учениците се фокусира върху определена зона. Освен това, когато работещият с програмата докосне сърцето, писалката трепти, така че той усеща и как то бие. По този начин възприятието на учебното съдържание е на три сензорни нива – визуално, слухово и допирно. Това е възможно с помощта на технологията Zspace, която е разпространена в над 500 образователни институции по цял свят - Япония, Китай, Южна Корея, Нова Зеландия, Германия, Великобритания и други. Директорката на школото Весела Палдъмова-Ковачева обясни, че софтуерният продукт се въвежда за първи път в България. Има идея иновативните кабинети в училището да се обединят в център по природни науки. В тях са вложени над 100 хил. лв., от които 35 хил. лв. са от училището, а останалите са осигурени от фондация ОРТ. Те ще се използват от всеки преподавател, който желае да работи такъв тип дигитално образование и да помогне за изграждането на междупредметни връзки. Палдъмова подчерта, че се поставя акцент върху учителя с помощта на подиума в двата кабината, които наподобяват кораб – Ноевия ковчег или този на Дарвин. „Това е доближаване до академичния стил – преподавателят стои една степен по-високо от своите възпитаници и трябва да покаже достатъчно висок професионализъм и да ги заинтригува, за да се получат нещата“, обясни директорката. На откриването присъства и зам.-министърът на образованието Таня Михайлова, която подчерта, че дигитализацията е начин да се постигнат по-добри резултати. „Важен е опитът, който имат учениците, и смятам, че в такива кабинети ще се наблегне и на приложимостта на знанието, което е водещо за успеха на всяка една образователна система“, каза още тя.", "date": "2018.11.22", "title": "С 3D очила ученици  правят дисекция на сърце "}
{"url": "https://www.monitor.bg:443/bg/a/view/deputatite-ot-budjetna-komisija-prieha-zakona-za-doo-za-2019-g-150373", "text": "Бюджетната комисия на парламента прие на второ четене Законопроекта за ДОО за 2019 г. Асия Гонева от НОИ попита дали няма да се нарушат правата на Надзорния съвет на НОИ. Росица Велкова, зам.-министър на финансите припомни, че увеличението на парите за хората с увреждания ще бъде за сметка на намаляване на парите за ДОО и в случая става дума за техническо прехвърляне. Йордан Цонев от ДПС попита дали подобно прехвърляне на средства е в пълномощията на правителството. Според него от един бюджет в друг прехвърлянето на средства може да става в парламента, а не с акт на Министерския съвет. В резултат гласуването по спорния параграф, засягащ пенсиите и помощите на хората с увреждания бе отложено, като за него се чака експертно становище. В заключение депутатите одобриха и приложенията към Законопроекта за бюджета на ДОО за 2019 г.", "date": "2018.11.22", "title": "Депутатите от бюджетна комисия приеха Закона за ДОО за 2019 г. "}
{"url": "https://www.monitor.bg:443/bg/a/view/plovdivchani-stypvat-na-antarktika-i-arktika-s-lekcija-v-muzeja-150365", "text": "Пловдивчани ще могат да стъпят едновременно и на Антарктика, и на Арктика. Това ще стане благодарение на гост лекторите на Регионалния природонаучен музей в Пловдив Надя Янакиева и Теменужка Спасова, съобщи директорът на музея гл.ас. д-р Огнян Тодоров. Лекторките ще разкажат на посетителите в Планетариума своите лични преживявания и ще дадат отговори на въпросите дали има висши растения на остров Ливингстън и как се развиват пермакултури в Арктика. Те ще обяснят и дали е лесно да се правят теренни изследвания и каква информация ни дават тези изследвания за климатичните промени. Ще разкажат и каква информация можем да извлечем от спътниковите изображения, както и какво се случва с ледниците и можем ли да видим промените с просто око. Надя Янакиева е геолог и планински водач. Тя е член на Асоциацията на младите полярни изследователи и участник в международен проект за изследване на пермафрост по време на 25-тата българска антарктическа експедиция до о-в Ливингстън. Теменужка Спасова е докторант в секция „Аерокосмическа информация“ на БАН. Занимава се с мониторинг на мокър сняг и неговото интензивно увеличаване в полярните област. Лекцията им ще бъде на 6 декември от 19 часа в Регионалния природонаучен музей в Пловдив.", "date": "2018.11.22", "title": "Пловдивчани стъпват на Антарктика и Арктика с лекция в музея"}
{"url": "https://www.monitor.bg:443/bg/a/view/jeljazkov-sprja-tyrga-za-tovarnite-vagoni-na-tesnolinejka-septemvri-dobrinishte-150356", "text": "Транспортният министър Росен Желязков се намеси в търга за продажбата на теснопътни товарни вагони. Принципалът на железницата е разпоредил на зам.-министър Велик Занчев, в качеството му на председател на борда, да предложи на Съвета на директорите на „Холдинг БДЖ“ ЕАД да спре провеждането на повторен търг за продажбата на товарните вагони, съобщиха от пресцентърът на транспортното министерство. Търгът бе планиран да се проведе в  последния ден на ноември. По-рано от сдружение „Родопската теснолинейка“ се обявиха против провеждането на търга с тайно наддаване. Според тях БДЖ се опитва да се „отърве от всички 359 товарни вагона по теснолинейката Септември – Добринище срещу скандално ниски цени от 2315 до 3921 лв. за вагон, много от които са в добро състояние\". Спирането на търга е до удостоверяване на икономическия ефект, който би имал обявеният търг за продажбата на вагоните от посочения тип, уточняват от министерството.", "date": "2018.11.22", "title": "Желязков спря търга за товарните вагони на теснолинейка Септември – Добринище"}
{"url": "https://www.monitor.bg:443/bg/a/view/merkel-es-napravi-vsichko-za-brekzit-london-e-na-hod-150366", "text": "Европейският съюз е направил почти всичко по силите си за постигането на задоволително споразумение за Брекзит, а Великобритания е мястото, където по-нататъшни дискусии по въпроса са най-необходими, заяви германският канцлер Ангела Меркел, цитирана от Ройтерс. На конгреса на германската асоциация на работодателите Меркел заяви, че ще направи всичко възможно, за да има споразумение за Брекзит, защото едно хаотично напускане на Великобритания би помрачило бъдещите отношения между ЕС и бившата страна членка.  \"Ще направя всичко възможно, за да бъде постигнато споразумение. Нерегулиран Брекзит е възможно най-лошият вариант, не само за икономиката, но и за психологическия климат на бъдещите ни отношения\", каза тя.  \"Вече щяхме да имаме споразумение, ако не беше ирландската граница\", добави тя. \"Постигнахме известен напредък, но по този въпрос ще са необходими още много дискусии, особено във Великобритания. Като страни членки можем да направим само две неща: да се отнасяме към Великобритания в приятелски дух на партньорство и да бъдем единни като оставащите 27\", подчерта Меркел. Британският премиер Тереза Мей заяви днес, че с Европейската комисия е договорен проект за декларация за бъдещите отношения между Великобритания и Европейския съюз, предаде Ройтерс. \"Споразумението, което постигнахме е между Великобритания и Европейската комисия. Сега остава лидерите на останалите 27 страни членки на ЕС да го разгледат в дните преди специалната среща на Европейския съвет в неделя\", заяви Мей пред журналисти на \"Даунинг стрийт\".  Тереза Мей заяви, че британският народ желае въпросът с Брекзит да бъде решен и иска добра сделка, която да гарантира по-светло бъдеще. Мей посочи, че е разговаряла с испанския министър-председател Педро Санчес и че в неделя ще бъде постигната сделка, приемлива за цялото британско семейство, включително и за Гибралтар. Според Мей споразумението ще защити работните места и сигурността на британците и ще съхрани единството на Великобритания. Голямо предизвикателство за плановете на Мей са очакваните през следващия месец дебати в британския парламент.  Представители на 28-те страни от ЕС трябва да се съберат утре, за да подготвят срещата на върха, разглеждана като решаващ момент в процеса. Според политическата декларация преходният период след Брекзит, по време на който правилата на ЕС ще продължат да се прилагат във Великобритания, може да продължи до края на 2022 г., посочва ДПА. В момента се предвижда преходният период да бъде 21 месеца - до края на 2020 г.  В текста на декларацията обаче се казва, че Великобритания и ЕС могат да \"вземат единствено решение за удължаване на преходния период с до една или две години\". Спорният въпрос беше оставен отворен в по-ранна версия на споразумението за излизане на Великобритания от ЕС.", "date": "2018.11.22", "title": "Меркел: ЕС направи всичко  за Брекзит, Лондон е на ход"}
{"url": "https://www.monitor.bg:443/bg/a/view/shefovete-v-djudoto-stignaha-do-syd-150357", "text": "По съдебен път новото ръководство на федерацията по джудо ще си търси дължимите суми от бившия президент Иван Михалев. Това обяви наследилият го на поста доц. Румен Стоилов след завършилите проверки във ведомството от икономически полиция и инспектората на ММС. Проверяващите са установили неправомерно отклонени от Михалев 61 000 евро от бюджета на федерацията. „Всички членове на УС се разписаха пред нотариус под решението да заведем граждански и наказателен иск срещу Михалев, за да може да си върнем тези пари“, обяви Стоилов. За целта на 26 ноември ще се проведе извънредно Общо събрание, на което да се гласува освобождаването от отговорност на бившия президент. Наследените от неговото управление задължения възлизат на над 120 000 лв. 12 000 от тях са към високопланинската база Белмекен, 8000 – към НАП, 5000 – към допинг лабораторията и т.н. „Получаваме разбиране от държавата за разсрочване на задълженията ни, но към частните фирми трябва да се издължаваме своевременно“, коментира още Стоилов. Въпреки затрудненията, УС на БФД даде извънредна премия от 3000 лв. на Ивайло Иванов за златния медал от силния турнир в Хага, дошъл след победи с обрат над първите двама в света. Иванов има покана за участие в Мастърс турнира на най-добрите 16 в света в кат. до 81 кг в Китай през декември, където победата ще означава квота за олимпиадата в Токио през 2020 г. В момента той е 11-и в олимпийската ранглиста, като за Япония се класират първите 18.", "date": "2018.11.22", "title": "Шефовете в джудото стигнаха до съд"}
{"url": "https://www.monitor.bg:443/bg/a/view/okon-ch-atelno-po-dalechni-rodnini-shte-poluchavat-do-5000-leva-pri-smyrt-na-pytja-150347", "text": "Депутатите приеха въвеждането на 5000 лв. таван за обезщетението „Болки и страдания” за близките на загиналите при катастрофи. Лимитът няма да важи за най-близкия кръг роднини на покойника - родители, деца, съпруг и съпруга, включително живеещи в съжителство.  Той ще се прилага при определянето размера на обезщетението за всички останали, които могат докажат дълготрайна емоционална връзка със загиналия. Таванът ще е в сила, докато бъде приета наредба за методиката, по която да се изчислява обезщетението за болки и страдания. Лимит от 5000 лева обезщетения ще може да бъдат получени от широкия кръг роднини - баби и дядовци, освен ако не са отглеждащи или отглеждано лице, както и лели, чичовци, племенници и братовчеди. При тях размерът на обезщетението ще се определя от съда или застрахователя. Народните представители отхвърлиха ограничението въпросната компенсация да бъде ограничена до 15 000 лева за братята и сестрите на загиналия, както беше определено за братята и сестрите на загиналия. Вносителят на промените и лимитите Менда Стоянова обясни, че изготвянето и на конкретна методика за обезщетенията е необходимост, за да има справедливост. Тя каза, че в повече от половината европейски държави вече има такава методика.", "date": "2018.11.22", "title": "По-далечни роднини ще получават до 5000 лева при смърт на пътя"}
{"url": "https://www.monitor.bg:443/bg/a/view/nova-komisija-shte-pomaga-biznesa-mejdu-bylgarija-i-egipet-150359", "text": "Нова съвместна комисия за сътрудничество ще помага на бизнеса и инвестициите между България и Египет. Външният министър Екатерина Захариева и нейният египетски колега Самех Шукри подписаха споразумението за създаване на комисията в МС. Самият Шукри е на посещение у нас, като междувременно се срещна с премиера Бойко Борисов и президента Румен Радев.    „Точно преди месец в Кайро премиерът Борисов и президентът на Египет Сиси очертаха нов план в 90-годишните отношения между страните ни, а днес с учредяването на Съвместна комисия по сътрудничество ние с моя колега и приятел министър Шукри поставихме началото на неговото изпълнение.“, заяви Захариева след срещата си с Шукри.  По думите й комисията ще изработи програми и планове за подобряване на връзките в сфери като икономиката, земеделието, енергетиката, образованието, културата и здравеопазването. Планира се първото заседание на комисията да се проведе следващата година, като Захариева си пожела това да съвпадне с очакваното първо в историята на двустранните ни отношения посещение на египетски президент у нас. „По-важно обаче от подписването на споразумения е как на практика да създадем добри условия за правене на бизнес“, подчерта министър Захариева. Тя обяви също, че дипломатите на двете страни работят за създаването още в началото на следващата година на смесен бизнес съвет, който да обединява бизнеса от двете страни и да улеснява инвеститорите. Стокообменът между двете страни за 2017 година е над 1 млрд. долара и е постигнал връх през миналата година. Сега обаче набелязахме сфери, в които има още потенциал за развитие, а сред тях са земеделието, високите технологии, производството на лекарства. Тези възможности могат да се развиват не само с увеличаване на българския земеделски износ към Египет, но и с обмяната на експертиза, каза министърът. „Неслучайно земеделието и производството на храни е една от важните сфери на сътрудничество на комисията“, подчерта българският вицепремиер. Според нея Египет може да послужи като врата към Африка за българския бизнес в това отношение. По време на пленарните разговори е запознала министър Шукри с българския проект за изграждане на газовия хъб „Балкан“ и стратегическото желание на страната ни да диверсифицира енергийните си източници. „Сътрудничеството между България, Гърция, Египет, Кипър и Израел е предпоставка за още един източник на доставки за нашия хъб“, посочи тя.  Захариева подчерта ролята на Египет за постигане на вътрешно-палестинско единство, а оттам – и за примирие с Израел. „Благодаря специално на Египет, персонално на моя приятел Самех Шукри и на египетския президент Сиси за усилията, които полагат в разрешаването на различните регионални конфликти“, каза Екатерина Захариева. По време на пленарната среща по-рано вицепремиерът посочи, че между Египет и България има една основна прилика – и двете страни се стараят да бъдат гарант на сигурността в региона си.", "date": "2018.11.22", "title": "Нова комисия ще помага на бизнеса и инвестициите между България и Египет"}
{"url": "https://www.monitor.bg:443/bg/a/view/nejelanijat-kabakov-pak-sviri-na-levski-150362", "text": "Нови вълнения между „Левски“ и съдийската комисия към БФС събудиха назначенията за предстоящия 16-ти кръг от Първа лига. От централата решиха да дадат наряд за срещата между „сините“ и „Ботев“ (Враца) на пловдивския арбитър Георги Кабаков, който е сред тримата, които „сините“ не желаят да им свирят мачове до края на сезона. Претенциите си „Левски“ обяви в специална декларация след мача с „Черно море“ за Купата. Другите двама, които попаднаха в списъка им с нежелани арбитри, са Ивайло Стоянов и Станислав Тодоров. Председателят на Съдийската комисия Йордан Сталев обаче а „сините“, а чрез вчерашния си ход даде ясно да се разбере, че няма да се повлияе от исканията на „Левски“. Реакцията срещу Кабаков не закъсня и на „Герена“ посрещнаха на нож решението за назначението му. „Очевидно е, че нещата продължават в същия дух. Ние искаме честно съдийство и нищо друго! Да видим какво ще се случи“, коментираха „сините“. Привържениците на „Левски“ все пак намериха повод за радост и концентрираха вниманието си върху назначението на Павел Колев за изпълнителен директор на клуба. Феновете буквално заляха форумите от похвали към ръководството, а членът на Тръст „Синя България“ Васил Колев го определи като „ключов момент“ за „сините“. „Като пряк очевидец на събитията мога да кажа, че усилията това да се случи са някъде от 2015 г. „Левски“ ще получи един много по-образован, много по-опитен и много по-доказан човек. Важното е, че той не чакаше 4 години, а се опитваше да става все по-подготвен и образован. Сигурен съм, че ще му е трудно, защото „Левски“ е но ще му бъде и сладко, ако успее с работата си да увлече левскарите след себе си“, коментира Колев. В отбора на „Левски“ пък решиха да сплотят още повече колектива преди подновяването на решителните битки в Първа лига до края на годината. Играчите на Славиша Стоянович се събраха на обща вечеря, като не пропуснаха да зарадват персонала и гостите на заведението със снимки. До края на 2018-ата на „сините“ им предстоят пет мача, като целта е да спечелят максимален брой точки. В неделя „Левски“ приема „Ботев“ (Враца) в първия тест, а след това идват мачове с „Дунав“, „Септември“, „Етър“ и „Берое“.", "date": "2018.11.22", "title": "Нежеланият Кабаков пак свири на „Левски“"}
{"url": "https://www.monitor.bg:443/bg/a/view/grinch-radost-za-deca-i-roditeli-150350", "text": "„Гринч“ е от тези коледни евъргрийни, които за разлика от „Сам вкъщи“ не ни карат с конвулсии да повтаряме втръсналите ни вече реплики, които от немай къде знаем наизуст. Историята за зеленото същество, което мрази семейния зимен празник, се завръща отново на голям екран в анимирана версия. С финес и рими из сюжета този път ще ви разведе Иван Юруков, който поема гласа зад кадър в дублираната на български език версия. Весели човечета, очакващи нетърпеливо Коледа, шейни, триетажни цветни автобуси, хумор, който ще разсмее не само децата, но и техните родители - „Гринч“ е страхотен повод да се разходите до кинозалата семейно. Идилията, разбира се, не е по нрава на зеленото човече, посрещащо празника винаги в самота. Негов единствен другар е кучето Макс, което всяка сутрин буди стопанина си с кафе и закуска. Вярната животинка е и пръв съучастник на Гринч, когато той решава да служи като анти-Дядо Коледа и да открадне веселите възгласи „хо-хо-хо“ от койчетата (хората) в близкия град. заключава върлият противник на Коледа, докато бистри коварния си план в момент на музикално увлечение. По-големите вече знаят историята във филма, но тя със сигурност ще заинтригува малчуганите пред екрана. Самотният Гринч потегля на мисия – да изтрие празника от календара в обкръжаващото пещерата му градче. Той демонстрира впечатляващи инженерни и технологични умения, като успява да привлече и втори съучастник в бандата си – дебеличкия елен Макс. „Един е, но по размери е като за 10“, успокоява се Гринч. И така тръгва с шейната да краде Коледа. Какви подаръци искат децата за празника? Този въпрос вълнува малката Синди Лу в навечерието преди заветния ден. Тя е решена на всичко да се срещне лично с Добрия старец, за да разясни в подробности как не иска поредната играчка, а помощ за нейната майка. Вместо на него обаче попада на подлия Гринч. Ще успее ли въпреки това да спаси любимия си празник – децата в киносалоните ще тръпнат в очакване на отговора още от утре.", "date": "2018.11.22", "title": "„Гринч“ - радост за деца и родители"}
{"url": "https://www.monitor.bg:443/bg/a/view/vyzrastna-jena-be-blysnata-na-peshehodna-pyteka-v-pazardjik-150354", "text": "Възрастна жена пострада при катастрофа в Пазарджик, след като е била блъсната, докато пресича булевард „ Княгиня Мария Луиза“ в района на Основно училище “Хр.Смирненски“. Пенсионерката е била на пешеходната пътека срещу училището, когато по булеварда е преминавало „ БМВ“, зад волана на което седял 67-годишен шофьор. Той карал с несъобразена скорост, въпреки че в участъка има ограничение от 30 км в час, видимостта е била намалена заради валеж и той не е забелязал пресичащата шосето жена. Пострадалата е паднала на пътното платно. На мястото е пристигнал екип на  „Спешна помощ“ и ранената е била откарана в пловдивска болница с фрактура, като няма опасност за живота й. Виновникът-шофьор е бил тестван с дрегер и пробата му за алкохол е била отрицателна. От полицията в града предупреждават  водачите на превозни средства да карат със съобразена скорост в очертанията на населените места и бъдат внимателни към пешеходците, често облечени в тъмни дрехи, които ги правят трудно забележими при лошо време.", "date": "2018.11.22", "title": "Възрастна жена бе блъсната на пешеходна пътека в Пазарджик"}
{"url": "https://www.monitor.bg:443/bg/a/view/levski-i-balkan-tri-pyti-edin-sreshtu-drug-za-mesec-150352", "text": "Баскетболните „Левски Лукойл“ и „Балкан“ ще се срещнат три пъти помежду си само за месец в повторение на миналогодишния финал за титлата при мъжете у нас. Двата тима завършиха като победители в групите си от първия етап на турнира ФИБА Къп и попаднаха в група J от втория, чиято програма бе определена вчера. Първият сблъсък помежду им на европейска сцена ще е на 9 януари 2019 г. Само четири дни по-рано обаче двата състава трябва да играят и мач за първенство. На 5 януари „Левски“ приема „Балкан“ в НБЛ, а на 9-и ботевградчани са домакини на шампионите във ФИБА Къп. Реваншът в Европа ще е на 6 февруари в София. „Левски Лукойл“ спечели първия мач срещу „Балкан“ в Ботевград от НБЛ. Иначе двата тима стартират на 12 декември втората фаза във ФИБА Къп като „сините“ приемат „Ирони Нес Циона“, а „зелените“ са домакини на „Алба“ (Фехервар). Шампионите загубиха последния си мач от първия етап като гост на „Арис“ в Солун със 76:81, но си бяха осигурили продължаването в надпреварата преди него. Добрата новина за българските отбори е, че избегнаха един от най-силните състави във ФИБА Къп - италианския „Варезе“. Последният тим, който допълни \"българската\" група е унгарския „Алба“, а по-рано място там намери израелският „Ирони Нес Циона“. Третият ни участник в турнира - „Рилски спортист“, завърши с победа над „Порто“ като гост с 91:79 след силна трета част. Тимът от Самоков обаче напусна надпреварата. За разлика от „Рилски“, националният ни женски тим не успя да приключи позитивно кампанията за Евробаскет 2019. Момичетата на Стефан Михайлов отстъпиха с 68:89 на Холандия като гост в последния си мач и приключиха група F с 6 поражения и без нито една победа. Най-резултатна за Холандия беше Зера Бютер с 20 точки, а Таня Брьоринг завърши с 13. За България Ива Костова се разписа с 16 точки, а по 11 нанизаха Христина Иванова и Димана Георгиева.", "date": "2018.11.22", "title": "„Левски“ и „Балкан“ три пъти един срещу друг за месец"}
{"url": "https://www.monitor.bg:443/bg/a/view/nikol-kidman-otglejda-akvamen-150353", "text": "Носителката на „Еми“ Никол Кидман предизвика смесени реакции сред феновете на комиксовите филми, след като стана ясно, че ще влезе в ролята на Джейсън Момоа в предстоящия „Аквамен“. Причината – разликата между двамата е едва 12 години. „Във фантастичния свят, в който се развива действието, не мисля, че възрастта има такова значение. Атлана (майката на Аквамен) вероятно не остарява по същия начин, по който хората“, смята звездата от „Големите малки лъжи“. Други почитатели на супергероите имат различна теория – от показаните към момента тийзъри към филма, Атлана се вижда единствено в сцените, в които Артър Къри е все още малък. В този случай възрастовата разлика не би стояла на дневен ред като проблем, изтъкват те. „Аквамен“ ще се появи на голям екран и у нас на 28 декември. „Роден е с дарби, които не е усъвършенствал. Видяхме го в „Лигата на справедливостта“, където са представени 2 минути от стария му живот, така че предстои да видим каква е историята на Аквамен. Филмът ще проследи това негово израстване до крал“, така самият Момоа анонсира сюжета на филма. И въпреки че тепърва очакваме първото включване на „Аквамен“ в кината, актьорът вече планира и неговото продължение.", "date": "2018.11.22", "title": "Никол Кидман отглежда „Аквамен“"}
{"url": "https://www.monitor.bg:443/bg/a/view/stojka-petrova-shte-boksira-za-svetovnata-titla-150363", "text": "Българката Стойка Петрова се класира за финала в категория до 54 килограма на световното първенство по бокс за жени в Ню Делхи (Индия). Петрова, която е двукратна европейска шампионка, спечели с 5:0 съдийски гласа полуфинала си срещу монголката Нандинцецег Мягмардулам. В спор за титлата българката ще срещне представителката на Тайпе Ю Тинг Лин, която е шампионка на Азия от 2017 г. Това е пето световно първенство и втори пореден финал за Стойка Петрова, след като през 2017 г. в Астана загуби спора за титлата от Дина Жоламан от Казахстан. По-рано през 2018-а 33-годишната ни състезателка спечели европейската титла в София през юни, когато получи и предложение за брак от приятеля си Борил Кръстев, а през октомври стана носителка и на купа „Балкан“.", "date": "2018.11.22", "title": "Стойка Петрова ще боксира за световната титла"}
{"url": "https://www.monitor.bg:443/bg/a/view/po-dobri-ceni-na-predplatenite-mobilni-uslugi-ot-vivacom-150343", "text": "Атрактивни зимни предложения прави VIVACOM на клиентите на предплатените мобилни услуги. Двата пакета Viva Bonus и Easy Traffic вече предлагат по-добри условия на потребителите, които предпочитат да зареждат предварително телефоните си с минути и мегабайти. През дългите зимни дни, клиентите избрали пакет Viva Bonus вече ще могат да разчитат на 6 000 мегабайта за сърфиране на максимална скорост. Пакетът включва още 300 национални минути, 300 минути в мрежата на VIVACOM и 3 лева първоначален кредит на цена от 8 лева. Любителите на предплатен мобилен интернет Easy traffic вече могат да закупят пакета на по-добра цена от 15 лева с включени 15 000 МВ. Посочените МВ са валидни за използване в рамките на 30 дни.", "date": "2018.11.22", "title": "По-добри цени на предплатените мобилни услуги от VIVACOM "}
{"url": "https://www.monitor.bg:443/bg/a/view/vyv-venecija-globiha-4-godishen-hlapak-na-trotinetka-150345", "text": "Бдителни венециански ченгета глобиха четиригодишен хлапак за това, че си кара малката тротинетка на прочутия площад „Сан Марко“ в старинния град. В интерес на истината униформените само спрели момчето и го попитали дали е с придружител. Детето им посочило баща си, който правел снимки на двайсетина метра и единият от служителите на реда извадил химикалка и кочана с актовете. След като полицаите поискали документа за самоличност на родителя и си записали неговото име, те го информирали, че ще трябва да плати глоба от 66,80 евро. Просто защото, както на площад „Сан Марко“, така и из цяла Венеция било забранено карането на „скоростни ускорители“ като тротинетки, скейтбордове, велосипеди и т.н.... Естествено бащата на детето бил изумен от действията на ченгетата и веднага отишъл в най-близкото полицейско управление. След като началникът го приел, родителят му разказал подробно колко неприятна история му се била случила и му развалила хубавите впечатления от Венеция. След това той помолил глобата да бъде анулирана, тъй като тротинетката на неговия син била съвсем миниатюрна и на никого не пречела. Началникът изразил пълно съчувствие на натъжения човек, но след това му извадил заповедта на кмета на града, в която се описвали подробно „скоростните ускорители“, пречещи на движението на многохилядните тълпи по улиците и площадите. Показал му и разпоредените глоби за нарушенията и посочил, че колегите му си били свършили добре работата, както се казва „по устав“. На прощаване с покрусения баща началникът го помолил да си плати глобата, за да няма други санкции, след което му обещал, че ще напише рапорт до общината, в който щял да поиска да отпадне забраната за каране из Венеция на тротинетки от деца под 10 години...", "date": "2018.11.22", "title": "Във Венеция глобиха 4-годишен хлапак на тротинетка"}
{"url": "https://www.monitor.bg:443/bg/a/view/samo-11-pyti-fantomyt-na-operata-u-nas-150346", "text": "Само 11 представления на култовия мюзикъл „Фантомът на операта“ на Андрю Лойд Уебър ще се играят в Националния музикален театър в началото на следващата година. Преговорите по отстъпването на правата за постановката на родна сцена продължиха цели три години. В крайна сметка те са дадени при възможно най-добри условия благодарение на факта, че за последните две десетилетия в театъра са поставени успешно пет от най-прочутите мюзикъли на сър Уебър - „Йосиф и фантастичната му пъстра дреха“, „Исус Христос - Суперзвезда“, „Котки“, „Евита“ и „Булевардът на залеза“. Въпреки сериозните отстъпки това са най-скъпите авторски права и най-скъпата постановка в досегашната история на Музикалния театър, съобщиха оттам за „Монитор“: декорите са разкошни, но тежки за изработване, а специално за спектакъла се шият и близо 400 костюма. Според договора за правата върху най-касовото заглавие на Уебър, представленията са лимитирани. Засега те са само 11 в началото на 2019 г. и ще се играят на принципа „стаджоне“ (сезон). С този термин се обозначава популярната практика по световните сцени да се играе една и съща постановка в дълга поредица от последователни вечери. С българската премиера на „Фантомът на операта“ моделът „стаджоне“ се прилага за първи път у нас на сцената на Националния музикален театър. Той се налага и защото строежът на мащабния декор изисква цели две денонощия работа. В главната роля – на Фантома, ще се редуват младият солист на Оперетата Владимир Грудков и атрактивният актьор и певец Влади Михайлов, познат от групите „Сафо“, „Сленг“ и Equinox, които представиха България на последния конкурс „Евровизия“, както и от мюзикъла на Софийската опера Mamma Mia! В образа на Кристин ще се сменят сопраното Весела Делчева и победителката от „Х фактор“ Християна Лоизу като гост-звезда. Раул ще бъде Денко Проданов или Александър Панайотов, а като мадам Жери ще се изявяват примите на Музикалния Людмила Козарева, Деница Шопова и Калина Ангелова. Режисьор на спектакъла е акад. Пламен Карталов. Премиерните представления са на 25, 26 и 27 януари, а следващите дати са 31 януари, 1, 2, 3, 7, 8, 9 и 10 февруари 2019 г. Неделните представления са от 17.00 ч., а останалите са в обичайния час – от 19.00. Билетите за българската премиера на световния хит на сър Андрю Лойд Уебър са в продажба. Те са на стойност 15, 25, 30, 40 и 50 лева. За първи път Националният музикален театър предлага и ограничен брой VIP билети на цена от 60 лева. Притежателите на VIP билети ще имат право на специален кетъринг по време на антракта.", "date": "2018.11.22", "title": "Само 11 пъти „Фантомът на операта“ у нас"}
{"url": "https://www.monitor.bg:443/bg/a/view/georgi-milanov-blesti-pred-orban-150355", "text": "Георги Миланов изигра поредния си силен мач за “МОЛ Види”. Българският атакуващ полузащитник блесна при ценната победа с 1:0 над “Уйпещ”, асистирайки на Роланд Юхашч за гола му в 58-ата минута. Мачът беше паметен - първи за “МОЛ Види” на новопостроения стадион \"МОЛ Арена Состой\". Унгарският премиер Виктор Орбан присъства на трибуните на модерното съоръжение в Секешфехервар. Именно той е \"виновникът\" за изграждането на новия стадион, на който Георги Миланов и съотборниците му се преместиха, след като досега играха на \"Панчо Арена\" в село Фелчут. Както е известно, “МОЛ Види” е клубът на Орбан, който изигра ключова роля и при привличането на Миланов в отбора през това лято. След успеха тимът на българина събра 25 точки след 14 кръга в първенството на Унгария. Миланов и компания изостават само с 5 от лидера “Ференцварош”, който преследват по пътя към шампионската титла. Иначе откриването на стадиона беше белязано от богата церемония, като имаше светлинни ефекти, както и изпълнения на танцови състави и музикални състави.", "date": "2018.11.22", "title": "Георги Миланов блести пред Орбан"}
{"url": "https://www.monitor.bg:443/bg/a/view/legendite-franko-barezi-i-toto-skilachi-shte-igrajat-v-panagurishte-150348", "text": "Италианските футболни легенди Франко Барези и Салваторе “Тото“ Скилачи идват в България за международния футболен турнир \"Професор д-р Лъчезар Цоцорков“. Състезанието ще бъде в спортна зала „Арена Асарел“ в град Панагюрище на 4 и 5 декември. В турнира ще вземат участие деца на възраст от 10 години на детско-юношеските школи на “Милан” и “Ювентус”, а също така и някои от най-големите български академии. Специални гости и участници в турнира ще бъдат Франко Барези – легенда на италианския национален отбор и “Милан“, Салваторе Скилачи – носител на \"Златна топка\" за 1990 г., Георги Иванов-Гонзо, Наско Сираков, Даниел Боримиров, Цанко Цветанов, Георги Петков и други изявени бивши футболисти от Италия и България. Те ще участват в приятелски \"Мач на звездите\" мeжду двете страни, който ще се състои на 5 декември. Станимир Стоилов ще бъде треньор на българския състав. Това ще бъде първо издание на международния футболен турнир за деца в памет на починалия бивш изпълнителен директор на \"Асарел-Медет\" проф. д-р Лъчезар Цоцорков. За първия ден от турнира входът е свободен, а за втория, когато са финалите и шоумачът, цените на билетите са по 5 и 10 лева.", "date": "2018.11.22", "title": "Легендите Франко Барези и Тото Скилачи ще играят в Панагюрище"}
{"url": "https://www.monitor.bg:443/bg/a/view/resheno-vryzvat-metroto-sys-simeonovskija-lift-150341", "text": "Бъдещето разширение на метрото, което има идея да стига по Околовръстния път до магазин „Икеа“, ще има обща спирка със Симеоновския лифт. Решението бе взето от Столичния общинския съвет на заседанието в четвъртък. За разширението на метрото в тази посока в момента няма осигурено финансиране. То обаче ще бъде предвидено в промените в Общия градоустройствен план, които касаят бъдещите разклонения на метролиниите. Кметът на район Витоша Теодор Петков обясни, че са две години са водени преговори със собствениците на имотите през които е идеята да премине лифта, за да стигне до метроспирката. „Получихме безвъзмездно и безсрочно право на преминаване през 11 декара- 390 кв. частни терени, собственост на три дружества, в които се предвижда удължаването на съществуващия лифт от последната станция на Симеоново до бъдещата станция на метрото, която трябва да бъде от другата страна на Околовръстния път“, обясни той и допълни, че основната идея е, слизайки от метрото, гражданите да могат да се качат директно на лифта за Симеоново и да пристигнат на Витоша.", "date": "2018.11.22", "title": "Решено: Връзват метрото със Симеоновския лифт"}
{"url": "https://www.monitor.bg:443/bg/a/view/40-godishen-vliza-v-zatvora-zaradi-otvlichane-na-nepylnoletna-150337", "text": "40-годишният Марин И. от Добрич влиза в затвора за 1 година заради отвличане на непълнолетно момиче, съобщиха от Окръжния съд. Наказанието си той ще изтърпи при първоначален общ режим. Мъжът е осъден за това, че на 24 юли т.г.,  в съучастие с 18-годишен младеж, е отвлякъл непълнолетно момиче от село Крушари. Двамата извършили престъплението спрямо девойката Роза, с която 18-годишният по-рано живеел на семейни начала. Намерението им било да я накарат отново да заживее с него. Мъжете предварително знаели, че момичето доброволно няма да се съгласи и решили да я доведат в Добрич против волята й. Стигнали с такси до дома на пострадалата в Крушари и насила я качили в колата. Подсъдимият, който няколко месеца преди това живеел на съпружески начала с майката на съучастника си, уверявал шофьора на таксито, че може да кара спокойно, тъй като девойката е негова снаха. Момичето било отведено в апартамент в Добрич, въпреки че през целия път викало и се съпротивлявало, плачело и искало да бъде освободено. След като оставили пътниците си, шофьорът на таксито подал сигнал в полицията и още същия ден Роза била освободена и върната в Крушари. Пред Окръжния съд подсъдимият се призна за виновен, увери, че е сключил споразумението с прокуратурата доброволно и е наясно, че то е окончателно и има последиците на влязла в сила присъда. Досега Марин е осъждан три пъти, като е извършил отвличането в изпитателния срок на предходно негово условно осъждане за срок от 5 месеца. Поради това обстоятелство сега мъжът ще трябва да изтърпи ефективно и това наказание. Другият участник в отвличането също вече е осъден. Неговото наказание е условно “лишаване от свобода“ за срок от 1 година, отложено с 3-годишен изпитателен срок. Съдът разпореди да се уведоми пострадалата, че може да предяви граждански  иск за нанесените й неимуществени вреди.  ", "date": "2018.11.22", "title": "40-годишен влиза в затвора заради отвличане на непълнолетна"}
{"url": "https://www.monitor.bg:443/bg/a/view/staloun-vkarva-hettrik-s-krijd-2-150339", "text": "Не очаквах чудеса от храброст, пристъпвайки в киносалона за поредното заглавие, центрирано около боксьора, изигран от Силвестър Сталоун – Роки Балбоа. С вече осем филма в архива си смятах, че от поредицата ще лъха повече на нафталин, отколкото че ще предложи нещо оригинално на зрителите. Грешах. „Крийд 2“, който ще влезе с гръм и трясък в родните екрани от утре, е доста свежо заглавие, в което екшънът не е самоцелен, а зад сценария прозира и мисъл, различна от „нека експлоатираме успеха на досегашните ленти“. С диалозите, по традиция за последните му филми, се захваща и самият Слай, който В „Крийд 2“ Роки служи като мъдрия глас, шепнещ в ухото на Адонис (отново уникален в ролята е Майкъл Б. Джордан). Боксът отново е основната артерия, по която се лее действието във филма, но съвсем не е единствената. Това е и най-големият позитив на заглавието. Високият адреналин ще задоволи всеки любител на екшъна. Има по нещичко обаче и за зрителите, които не са закърмени с жанра. „Крийд 2“ прави и опит да отговори на фундаментален въпрос – ако всички са до теб, когато си на върха, кой остава, когато паднеш в ниското? В епицентъра на тази драма пък попадат героите, към които първоначално зрителят и не предполага, че ще изпита съчувствие – семейство Драго. Въвеждането на боксьора Иван Драго (Долф Лундгрен), победен триумфално от Балбоа, но причинил гибелта на бащата на Адонис на ринга, е добро „намигване“ от миналото. Градивната единица не изненадва никого, но не можем да кажем, че това е и целта на „Крийд 2“. Въпреки това разходката до киносалона си заслужава заради наследствеността, екшъна, хумора и дори драмата. Действието се завърта около новия шампион в тежка категория – Адонис Крийд, който е предизвикан от лукав промоутър да се изправи в дуел срещу сина на големия враг на баща му и Роки в спорта. Виктор Драго (румънеца Флориан Мунтеано) е лишен от всякаква идентичност. Именно най-немарливо към него се отнася режисьорът Стивън Кейпъл-младши. чиито думи и емоции изплуват на повърхността толкова рядко, че без проблем могат да се считат за коледно чудо. Персонажът обаче е ключов за развитието, както на сюжета като цяло, така и за разнищването на характера на баща му Иван Драго. Паралелно с това, Адонис Крийд започва да гради семейния си живот, а нежното разковниче в иначе бликащия от тестостерон филм е вече годеницата му Бианка (Теса Томпсън). Какви травми от миналото ще изплуват след хвърлената ръкавица от Драго и какъв изход ще намерят Крийд и Балбоа от тях – отговорите можете да отгатнете вероятно още отсега, но препоръчваме да „сверите часовника“ и на голям екран. Първият филм от подновената поредица („Крийд“) бе заснет с бюджет от 35 милиона долара. В боксофиса генерира близо пет пъти повече. Този път изразходените средства за продукцията са малко повече – достигат до 50 милиона, а очакванията са спечелените приходи от билети да се запазят, ако не и увеличат.", "date": "2018.11.22", "title": "Сталоун вкарва хеттрик с „Крийд 2“"}
{"url": "https://www.monitor.bg:443/bg/a/view/a1-s-otlichie-ot-prestijnite-nagradi-effie-150334", "text": "А1 получи сребърно отличие в категорията „Корпоративни комуникации” на престижните награди за постижения в маркетинга и рекламата - Effie. Признанието бе присъдено за комуникационната кампания по ребрандирането на А1 „Само поискай”. През 2018 г., в контекста на силно конкурентен пазар на телекомуникационните услуги, телекомът трябваше да замени най-силният и разпознаваем бранд Мтел със непознатата за българите марка - А1 - без да загуби лидерските си позиции. Още след първите два месеца на кампанията А1 преизпълни предварителните цели, като новият бранд бе успешно наложен в съзнанието на хората. Според национално представително проучване на GFK, проведено през този период, 95% от българите знаят новото име на телекома. Въпреки промяната А1 остава предпочитан избор за потребителите по отношение на мобилните услуги. А1 се ребрандира през месец май, след като 23 години беше позната на всички като Мтел. Новото име е само част от цялостния процес по промяна на компанията. Основната идея в него е, че А1 се вслушва все повече в мнението на клиентите, за да отговори на техните очаквания и прави живота им в дигиталната ера по-лесен и по-забавен. Ребрандирането позволи на компанията да гарантира по-високо качество на своята мрежа, да направи технологиите по-достъпни и лесни, и да осигури лоялно отношение и удобство на клиентите си. A1 традиционно попада сред призьорите на наградите Effie. В последните три издания на конкурса компанията неизменно е сред финалистите в категория „Услуги”, където спечели една сребърна и една бронзова награда. Effie е международно утвърден стандарт за успешно комуникиран бранд. Вече почти 50 години наградите се радват на признание едновременно сред рекламодатели и рекламни агенции. В България конкурсът се организира от Българската асоциация на комуникационните агенции и се провежда от 2007 година. Той покрива всички комуникационни канали на българския пазар, за да отличи онези кампании и маркетинговите практики, които са доказали максимална ефективност по измерими критерии.", "date": "2018.11.22", "title": "А1 с отличие от престижните награди Effie"}
{"url": "https://www.monitor.bg:443/bg/a/view/do-2020-g-planyt-unker-osigurjava-1-4-mln-rabotni-mesta-v-es-150332", "text": "Европейската комисия отчете днес постигнатото за четирите години досега по инвестиционния план \"Юнкер\". Първоначалната цел на плана и свързаните с него очаквания са надхвърлени - привлечени са инвестиции за 360 млрд. евро, две трети от които са от частни източници. Благодарение на подкрепата на Европейския фонд за стратегически инвестиции (ЕФСИ) 850 000 малки и средни предприятия ще могат да се възползват от подобрен достъп до финансиране. Според оценки със средства от ЕФСИ вече е подкрепено създаването на над 750 000 работни места, като се очаква техният брой да достигне 1,4 милиона до 2020 г. Това се отразява положително на милиони европейски домакинства, допълва ЕК. Благодарение на плана БВП на ЕС вече е нараснал с 0,6 на сто, като се очаква този дял да достигне 1,3 на сто до 2020 г. Планът е от полза за всички държави от ЕС, особено за тези, които бяха засегнати най-силно от кризата. Полагат се усилия на национално и европейско равнище за премахване на пречките пред инвестициите и превръщането на ЕС в още по-привлекателно място за установяване и развитие на дружества. Комисията се стреми да улесни трансграничния обмен, да осигури по-голяма регулаторна предвидимост и да създаде невиждани възможности за инвестиции по линия на стратегията за единния пазар, цифровия единен пазар, съюза на капиталовите пазари и енергийния съюз. ЕК въведе подход, основан на структурни реформи, инвестиции и фискална отговорност. Благодарение на този подход се забелязва напредък във всички държави от ЕС, особено при администрацията и условията за бизнес. Необходимо е някои държави да направят повече за изпълнението на структурните реформи, например в областта на правосъдната система. Според представените днес резултати от проучване Евробарометър са необходими повече усилия за премахване на пречките пред инвестициите в ЕС. В документа се подчертава колко е важно държавите да се възползват от устойчивия икономически растеж, за да осъществят национални реформи за подобряване на производителността, приобщаването и институционалното качество, и преодоляване на недостига на инвестиции. Проучването показва, че само някои от анкетираните предприятия са успели да постигнат част или всички от желаните от тях инвестиции, което е признак за все още съществуващите регулаторни пречки, например бюрокрацията. Предложението на ЕК за следващия дългосрочен бюджет на Общността цели укрепване на позицията на ЕС в световната икономика като привлекателно място за инвестиции. Новият фонд InvestEU ще се основава на успеха на ЕФСИ и ще цели привличането на допълнителни инвестиции за 650 млрд. евро. През юли 2018 г. бе надхвърлена първоначалната цел на плана \"Юнкер\" за инвестиции от 315 млрд. евро. Досега са одобрени 993 дейности по ЕФСИ. Очаква се те да доведат до 360 млрд. евро инвестиции в 28-те държави от ЕС, като целта е тази сума да достигне 500 млрд. евро до 2020 година.", "date": "2018.11.22", "title": "До 2020 г. планът \"Юнкер\" осигурява 1,4 млн. работни места в ЕС"}
{"url": "https://www.monitor.bg:443/bg/a/view/krasimir-vylchev-obrazovanieto-vse-poveche-shte-se-razviva-v-rezultat-na-inovaciite-150336", "text": "Ще защитим всяко училище без значение колко ученици учат в него. Това заяви министърът на образованието и науката Красимир Вълчев в Златоград, където проведе първата си работна среща с учители и директори на детски градини и училища в област Смолян. В региона има 27 защитени училища и 16 детски градини, стана ясно от справка на МОН. Министър Вълчев изтъкна, че учениците от областта са с най-високи резултати на националните външни оценявания.  „Системата на образованието все повече ще се развива в резултат на иновациите и инициативността на учителите“, е посочил Вълчев. Той е подчертал, че учителите са отговорни и подготвени и затова получават подкрепа от държавата.  По време на срещата стана ясно, че в Златоград е подобрена училищната инфраструктура. Вълчев е посетил детска градина \"Радост\" и в Основното училище \"Васил Левски\". В детската градина има изграден кабинет, в който ресурсен учител и логопед помагат на деца, осигурено е и здравословно хранене. В училището министърът е разгледал физкултурния салон и басейна, които в рамките на извънкласни дейности ще могат да се ползват и от деца от други училища и селища от община Златоград. По време на тържествената сесия на Общинския съвет кметът на града Мирослав Янчев е раздал 17 награди, три от които колективни, на ученици от града, които са се отличили на олимпиади, състезания и конкурси, и в инициативи, посветени на популяризирането на историята и традициите на Златоградския край.", "date": "2018.11.22", "title": "Красимир Вълчев: Образованието все повече ще се развива в резултат на иновациите"}
{"url": "https://www.monitor.bg:443/bg/a/view/elzasko-semejstvo-prebi-vtoroklasnik-do-smyrt-za-nenapisano-domashno-150335", "text": "Страховита новина се появи във френските медии – 9-годишно дете е било пребито от членове на семейството, защото не си е направило домашните.  Това се е случило още през септември в елзаското градче Мюлуз, но става известно едва сега, защото разследващите са установили, че детето е починало от силен побой. Във връзка с бруталното престъпление са арестувани четирима души, съобщи АФП, позовавайки се на местната прокуратура – майката, 20-годишната сестра, братът на детето (на 19 г.), и неговата приятелка, която в момента е бременна. По време на извършване на престъплението в дома са били всички споменати, освен майката, който не била в града. Линейката била извикана от сестрата, но лекарите установили само смъртта на второкласника.", "date": "2018.11.22", "title": "Елзаско семейство преби второкласник до смърт за ненаписано домашно"}
{"url": "https://www.monitor.bg:443/bg/a/view/neobichajno-silna-pjasychna-burja-udari-avstralija-150340", "text": "Силна пясъчна буря връхлетя югоизточните райони на Австралия. На много места, включително в Сидни, небето се оцвети в оранжево, а качеството на въздуха сериозно се влоши. Властите издадоха предупреждение за опасно време в района на най-големия град в Австралия и призоваха местните жители да не остават навън без нужда. Причина за пясъчната буря са силните ветрове и сухото време, което е нормално за Австралия по това време на годината, но необичайното е, че този път стихията е стигнала източното крайбрежие, казват от местната метеорологична служба.", "date": "2018.11.22", "title": "Необичайно силна пясъчна буря удари Австралия"}
{"url": "https://www.monitor.bg:443/bg/a/view/avtonomna-orbitalna-robotzirana-fabrika-150330", "text": "Търговските космически полети, скоро ще създават реални продукти за употреба на Земята. Компанията Space Tango съобщи, че разработва автономна роботизирана орбитална платформа, използваща микро гравитацията при производството на продукти за различни индустрии. Насрочена за извеждане в орбита, някъде в средата на следващото десетилетие, платформата ST-42 ще използва новите техники, разработени на Международната космическа станция (ISS), която днес навършва 20 години в орбита, и по-достъпни системи за изстреване. 15-те партньори, които управляват МКС, са провели редица експерименти, насочени към разработването на нови орбитални индустрии, като сега Space Tango се стреми да направи следващата стъпка за създаване на продукти за биомедицинските и други технологични предприятия, използвайки малка автономна орбитална фабрика. Space Tango се надява, че ST-42 не само ще помогне за развитието на индустриален сектор в ниска земна орбита (LEO) на стойност милиарди, но също така ще спомогне за развитието на общи автономни производствени възможности.  ", "date": "2018.11.22", "title": "Автономна орбитална роботзирана фабрика "}
{"url": "https://www.monitor.bg:443/bg/a/view/simeonov-zasega-ne-iska-posta-na-siderov-ne-mu-se-syrdi-za-marijana-nikolova-150322", "text": "Валери Симеонов, който от днес е редови депутат, засега не иска поста на Волен Сидеров като шеф на парламентарната група на „Обединени патриоти”. Това стана ясно думите на самия Симеонов в кулоарите на НС. Бившият вицепремиер не поясни при какви обстоятелства би поискал смяна в ръководството на парламентарната група, а лаконично обясни, че няма лични амбиции за позиции в обществото и политиката. Така се е получило, пък отговори Симеонов на въпроса защо е е седнал на стола на Сидеров  в пленарната зала. Той увери, че ще продължи да работи с него какво досега. Припомни, че над 6 часа са разговаряли във вторник в МС. Симеонов обясни, че се е върнал от изпълнителната власт същия човек и не се е променил за година и половина във властта. Не било нужно Сидеров да подпише и номинацията за издигането на Марияна Николова, като това било заложено и в споразумението на коалицията. Няма драма в това. Сидеров не гласува, значи не одобрява. Негово право, каза Симеонов. По думите му във всяко семейство има конфликти, като няма ПГ в НС без такива. Такива имало и в ГЕРБ, и в БСП. Нормални отношения, ежедневни, каза той и поясни, че няма конкретни изводи и поуки от случилото се досега. „Аз поех отговорността и дойдох в НС, за да видя за какъв кокал става въпрос, който  съм държал като озверяло куче. С какво съм се облагодетелствал аз. Ще си имам разговори с други и някой от тях ще продължат в съда”, каза той явно визирайки лидерът на Воля Веселин Марешки, които преди седмица обясни, че Симеонов и Каракачанов са захапали властта като кокал и са оглозгали държавата. Симеонов уточни, че работата в изпълнителната власт не е лесна, дори е много по-натоварена, особено предвид работното време. Там нямаш работно време, каза той. Той не пожела да отговори на въпроса дали патриотите ще се явят заедно на евровота. Симеонов само поясни, че този въпрос не е на дневен ред, има още време, а въпросът ще бъде обсъден и разискван. \"Аз не съм човек, който се крие. Просто си гледах дебатите. В един момент ми писна и си тръгнах. Не ми дръжте сметка, отговори пък Симеонов на въпроса защо не е бил в залата по време на гласуването и дебати за Марияна Николова. По думите му тя е изключително добре подготвен администратор и професионалист и била част от всички успешни решения на неговия кабинет. Според него било съвсем нормално тя да продължи работата и да заеме поста, като уточни, че е добре за държавата, че тя не е политик. Това е място за вършене на работа, каза той и обясни, че всяка партия сама решава дали ще излъчи политическо лице или администратор. Накрая той уреви, че нямал лични отношения с Николова, не се сърдел на Сидеров за това, че не е подкрепил тази кандидатура. В заключение пък обясни, че сигурността на кабинета не е била под изпитание.", "date": "2018.11.22", "title": "Симеонов засега не иска поста на Сидеров, не му се сърди за Марияна Николова"}
{"url": "https://www.monitor.bg:443/bg/a/view/zlatka-i-nikita-delili-bobi-rygbista-150333", "text": "Плеймейтката Златка Райкова и Никита Джонсън, които се подвизават в предаването „Биг Брадър: Most Wanted” се оказаха баджаначки. Мъжът, с когото и двете са делили едно легло, е актуалната половинка на Никита. Не е ясно дали Борислав Борисов, по-познат като Боби Ръгбиста, е бил с русата изкусителка в далечното минало или по време на връзката си с Никита, чието истинско име е Милена. Боби изненадващо ще прекрачи прага на Къщата в Нови хан в епизода тази вечер. Междувременно Я-Я отпразнува рождения си ден в типичния за него ексцентричен стил, а подаръците за него няма да закъснеят. Той е и единият от участниците, които ще се борят за оставане в шоуто. Причудливото поведение на Стоян му донесе пет номинации, които дойдоха от устите на Цецо Андреев, Уош МС, Стойко Сакалиев, Албена Вулева и Джулиана Гани. Основните причини за номинацията му са постоянното проваляне на мисии, а за Албена причудливото му поведение е абсолютно фалшиво.", "date": "2018.11.22", "title": "Златка и Никита делили Боби Ръгбиста"}
{"url": "https://www.monitor.bg:443/bg/a/view/aleksandra-izbra-lilija-za-duel-vyv-fermata-150331", "text": "Любимката на участниците във „Фермата“ Александра Пенова излиза на дуел за първи път. Филоложката избра да се изправи срещу най-близката си приятелка в шоуто – бесарабската българка Лилия. Славеят на \"Фермата“ прие емоционално,този избор и призна, че дуелът ще е труден, защото трябва да излезе срещу човек, когото харесва. В сряда вечер емигрантката в Лондон Росица Йончева, която тази седмица пое лидерството на стопанството, реши изненадващо да изпрати на дуел именно Александра. Тя мотивира решението си с това, че 25-годишната филоложка не е била на дуел досега и има нужда да се докаже, за да заслужи мястото си на големия финал. Решението й бе изтълкувано от Александра като женска злоба, тъй като Росица няколко пъти й е споделяла, че се страхува от нея. „Единственият участник, от когото няма да ме е яд, ако падна, е Лили. Не вярвам, че ще спечеля. Лили е много силна – на битките за имунитети досега е постигала страхотни резултати“, коментира Александра.", "date": "2018.11.22", "title": "Александра избра Лилия за дуел във „Фермата“"}
{"url": "https://www.monitor.bg:443/bg/a/view/sdrujenie-bi-trevoga-zashto-bdj-prodava-na-tyrg-tovarnite-vagoni-na-tesnolinejkata-septemvri-dobrinishte-150329", "text": "Чрез търг с тайно наддаване БДЖ се опитват да се отърват от всички 359 товарни вагона по теснолинейката Септември – Добринище срещу скандално ниски цени от 2315 до 3921 лв. за вагон, много от които са в добро състояние, съобщи сайтът „Родопската теснолинейка“. Това става ясно от качено обявление в сайта на държавния железопътен превозвач. Първият търг се е провел на 20 ноември, според сайта на дружеството, а на 30.11. ще има повторен търг. Плашещо е, че в списъка с вагони за „продан” или по-точно за подаряване е и единственият вагон-отопляр № 99001 – товарен вагон, оборудван с техника за отопление на съставите от начална гара – дейност, задължителна за БДЖ.  Наскоро предприемач от софийска фирма е ходил в Септември на оглед за вагоните, които явно ще купи. Граждани, бивши и настоящи служители коментират разпалено, че ако наистина е намерен купувач за всички вагони, то по теснолинейката никога повече няма да тръгнат товарни влакове или ретро композиции с товарни вагони, защото едва ли някой ще произведе нови товарни вагони за това непопулярно вече междурелсие 760 мм. А при тези апетитно ниски цели, купувач едва ли няма да се намери. Тук е мястото да обърнем внимание, че през настоящата 2018 година румънска компания закупи 11 товарни вагона от теснолинейката на същите ниски цени. От достоверни източници научихме, че вагоните се ремонтират в Румъния и се експлоатират по туристическа жп линия като в тях се качват пътници – платформените вагони са превърнати в панорамни, а фургоните предлагат пътуване като в миналото, както се е пътувало и тук в годините, когато все още не е имало достатъчно пътнически вагони и хората са се возили в товарни фургони, седнали на слама или дървени пейки, а в средата има печка на дърва, както навремето. Така нашата съседка печели популярност и пари с нашите вагони, докато България и БДЖ разпродава за без пари потенциала за развитие на Родопската теснолинейка, пишат в сайта на сдружението „ Родопската теснолинейка“. Служители на железниците обясниха, че платформените вагони по теснолинейката, каквито купиха румънците и които също попадат в обхвата на търга, са изключително запазени, защото са пътували по линията съвсем за кратко, и с малък ремонт могат да се използват за товарни и атракционни пътувания.  Остава надеждата БДЖ да отдели по няколко от всеки тип товарни вагони като наследство от миналото, за да могат тези вагони да се използват в бъдеще поне с туристическа цел, ако не за товарно движение. След като проверихме, стана ясно, че типовете товарни теснопътни вагони са 6 – цистерни, дървени фургони, метални фургони, платформи и вагони за насипни товари, както и 2 прототипни вагона за превоз на зърнени култури, които също са ценни и би следвало да бъдат запазени. Запазването на по 10 вагона от тип се равнява на 52 вагона от общо 359, което не би повлияло пагубно на дружеството, твърдят от сдружението.  ", "date": "2018.11.22", "title": "Сдружение би тревога защо БДЖ продава товарните вагони на теснолинейката Септември-Добринище"}
{"url": "https://www.monitor.bg:443/bg/a/view/nikolina-angelkova-3-200-miliarda-evro-ot-chujdestranni-turisti-za-pyrvite-9-meseca-na-2018-150320", "text": "3,2 млрд. евро са приходите от международен туризъм у нас през първите 9 месеца на тази година. Това е ръст от 9% на посещенията на гости от чужбина в България. Ръстът на международните туристи у нас през последните 3 години в сравнение с 2015 г., е 31%, а 38% са повече приходите от международен туризъм за същия период.  Данните изнесе в рамките на 10-та юбилейна Международна туристическа среща „Пловдив – пътуването до Европейска столица на културата”, проведена в хотел край село Марково до Пловдив министърът на туризма Николина Ангелкова. Тя прогнозира, че интересът към Пловдив през 2019г., когато градът ще бъде Европейската столица на културата, ще бъде висок. „И към момента, за първите 9 месеца на годината, има над 830 000 нощувки, реализирани само в община Пловдив, което е почти 4% ръст, а приходите от нощувки в Пловдив са почти 39 милиона лева, което е 10,6% ръст”, каза Ангелкова. По думите й изводът, който може да се направи е, че туристите, които посещават Пловдив, избират по-скъпи и висококатегорийни хотели. За следващата година прогнозните данни сочат, че градът ще бъде посетен от 10% повече туристи от чужбина. Най-висок интерес има от немски и британски гости, традиционните от съседните ни балкански държави, а така също и от туристи от САЩ, Израел, Чехия и Полша. Предварителната информация от туристическите агенции сочи, че „Анализите, които има при нас за заявения интерес към България като цяло и по-специално към Пловдив, показват увеличение на ръста на чуждестранните туристи за следващата година, особено за тези, които идват за културно-исторически туризъм. Знаете, че Пловдив е един от най-старите живи градове в Европа. Неслучайно спечели да бъде Европейска столица на културата през 2019г.”, каза министърът на туризма. Тя припомни, че регистърът на туристическите атракции е обновен с повече от 860 фестивала в цялата страна, което също привлича туристи с разнообразието от туристически продукти, предлагани от общините. Консервативната прогноза на министерството за предстоящия зимен сезон е ръст между 4 и 5 % на туристите. „През 2016- 2017 г. имахме 19% за зимния ни сезон и над 1 милион и 400 хиляди туристи. През зимния сезон на 2017-2018 г. имахме над 1,6 млн. туристи – 12% ръст. Очакваме тази зима да е около 5% ръстът предвид анализите, които правим”, уточни Ангелкова. Традиционно страната ни ще бъде посетена от туристи от съседните ни държави, но се отчита и голям интерес от британски туристи. Според Николина Ангелкова това се дължи на засилената реклама на страната ни на Острова. „Преди 3г. стартирахме фокусирана маркетингова кампания в Германия и през тези 3 години имахме 44 % ръст на немския пазар, а от миналата година стартирахме таргетирана кампания и на британския пазар пак с идеята да достигнем около 40% ръст. Това лято имахме около 25% ръст от британски туристи, очакваме през зимата ръст от британски туристи около 15-16%”, каза още тя. По думите й се повишава интересът към страната ни към сегмента „културен туризъм”, въпреки че България е позната навън като „слънце и море”. „Но това, което е огромно предизвикателство за Министерството, е да привлечем вниманието към вътрешността на страната и към такива градове, като Пловдив, Велико Търново, Русе. Тоест, всички големи градове, които не са традиционно свързани с наши зимни или летни курорти. Пловдив е на челното място по отношение на посещения за културен туризъм, а София е на първо място по отношение на така наречения уикенд или градски туризъм”, обясни министърът на туризма. Туристическите обекти, които до момента са работели в сивия сектор, ще бъдат осветени след въвеждането на Единната система за туристическа информация и след като регистрите на хотелите бъдат задължително свързани по защитени канали онлайн с МВР, НАП и общините. Този юли е подписан договорът с фирмата изпълнител, която има 6-месечен срок да изпълни системата. Нейното поетапно въвеждане след това ще продължи не повече от 3 месеца. „Тоест, очакваме през април всяко едно място за настаняване, съгласно законът и наредбата, да бъде свързано с единната система за туристическа информация. Така ще се излязат на светло нощувките от сивия сектор, особено в местата за настаняване под 10 легла. Нашият основен проблем са местата за настаняване под 10 легла, които са апартаменти за гости, къщи за гости, апартаментни комплекси, вили”, бе категорична Ангелкова. Нерегистрираните след април догодина, ще бъдат първо глобявани, а след това ще бъдат включени в единната система.", "date": "2018.11.22", "title": "3,2 млрд. евро от чуждестранни туристи за първите 9 месеца (ВИДЕО)"}
{"url": "https://www.monitor.bg:443/bg/a/view/borisov-bylgarija-i-egipet-moje-da-bydat-investicionen-most-kym-blizkija-iztok-150327", "text": "България и Египет могат да играят ролята на “мост” за своя инвестиционен и експортен интерес съответно към Европа и към Близкия изток и Африка. Това заявил премиерът Бойко Борисов на среща с министъра на външните работи на Арабска република Египет Самех Шукри, който е на посещение у нас, съобщиха от правителствената пресслужба. Двамата обсъдили сътрудничеството между страните в сферата на икономиката, търговията, образованието и сигурността. Борисов е отбелязал, че са необходими стъпки за разширяване на инвестиционното сътрудничество. Българският премиер подчертал ползотворните срещи, които проведе с президента на Египет - Абдел Фаттах Ас-Сиси и премиера Мустафа Мадбули през октомври в Кайро. Борисов посочил, че проведените разговори са дали значителен тласък на възможностите за разширяване и задълбочаване на двустранното сътрудничество в различни области. „Както българските, така и египетските компании следва да бъдат окуражавани за бизнес и развитие на производството в специални икономически зони. Нашето желание е да активизираме търговско-икономическите връзки и инвестиционното сътрудничество там където е налице сериозен неизползван потенциал“, казал още министър-председателят. От своя страна външният министър Самех Шукри приветствал решението на правителството за създаване на смесена комисия за сътрудничество с Арабска република Египет. Решението беше одобрено на заседанието на Министерския съвет в сряда, а целта на Комисията е засилване на сътрудничеството в политическата, икономическата, търговската, културната, информационната, земеделската, научната и техническата сфери, както и във всеки друг аспект от двустранен интерес. По-рано Борисов проведе среща и с главния изпълнителен директор и вицепрезидент на Световния еврейски конгрес Роберт Сингер. В разговора били обсъдени традиционно добрите отношения между България и Израел и развиването им в различни сфери от взаимен интерес.", "date": "2018.11.22", "title": "Борисов: България и Египет може да бъдат инвестиционен мост към Близкия изток "}
{"url": "https://www.monitor.bg:443/bg/a/view/spipaha-starozagorski-imanjari-sys-super-tehnika-150328", "text": "Двама иманяри от Стара Загора са били задържани в хода на специализирана акция за пресичане, разкриване и документира на престъпления, свързани с незаконни археологически проучвания и търговия с културно-исторически ценности. При извършените обиски в жилищата на двамата мъже-на 57 и 42 години, са открити скъпи металотърсачи и ултрасъвременни локатори за дистанционно търсене на благородни  метали, по известни сред професионалните среди като „рамки“. Чрез тях на практика се извършва геофизично проучване, без да има нужда от разкопаване на голяма дълбочина. От дома на по-възрастния са иззети 25  различни старинни монети и около 600 антични предмети от различни исторически епохи. В къщата на по-младия са намерени 4 артефакта от римската епоха и 96 орнамента, най-вероятно елементи от средновековен мъжки колан. Тепърва ще се извършва нумизматичното изследване на монетите, мъжете нямат криминални досиета и на практика са напълно непознати за местната общност на търсачите.Образувани са две досъдебни производства по член 278 ал. 6 от НК , тепърва наблюдаващите прокурори ще преценят дали да продължат наложената полицейска 24 часова мярка за неотклонение. През лятото полицията в Стара Загора  арестува собственик на незаконна колекция от 1 680 монети от епохите на траките, древния Рим и средновековието и 430 артефакта. Съкровището бе иззето от апартамент на бившия механик на правителствения авиоотряд по времето на Живков Ангел Я.Заедно с монетите криминалистите иззеха незаконни пушкала , 53 135 лв., 9 444 щатски долара, 10 швейцарски франка и 2 490 евро. Образуваното тогава досъдебно производство все още не е стигнало до съдебна зала, след тридневен престой зад решетките мъжът, който няма криминално досие излезе на свобода срещу подписка.", "date": "2018.11.22", "title": "Спипаха старозагорски иманяри със супер техника"}
{"url": "https://www.monitor.bg:443/bg/a/view/marija-gabriel-iskame-5g-da-byde-pusnata-vyv-vsichki-strani-ot-es-do-kraja-na-2020-g-150321", "text": "Искаме 5G мрежата да бъде пусната във всички страни от ЕС до края на 2020 г. Цифровата трансформация се случи с невероятно темпове, това беше постигнато с либерализация на пазара и инвестиции отстрана на компаниите. Следващото предизвикателство пред Европа е интернетът от ново поколение Това обяви българският еврокомисар по цифровата икономика и общество Мария Габриел по време на откриването на конференция, посветена на 20-годишнина на Комисията за регулиране на съобщенията. По думите ѝ първото много важно нещо е да не повтаряме грешката на 4G мрежите, които бяха въведени от държавите членки по отделно, всяка със свой ритъм и начин. Това доведе до парадоксална ситуация: разликата в покритието, в градските райони (76%) е двойно повече отколкото в селските, където е под 40 на сто. Затова за въвеждането на следващото поколение интернет от Европейската комисия са поискали от държавите до края на 2020 г. да имат координирано синхронизиране на радио-честотния спектър. \"За да може по един и същ начин големите транспортни коридори, научните и изследователските центрове да имат високоскоростен интернет\", допълни Габриел. Новото 5G e предизвикателство за Европа, континентът влиза в съревнование с въвеждането със САЩ и Китай, които инвестират масово в технологията. \"За нас, европейците, това е шанс и да не повтарям грешките си при 4G. Благодарение на цифровата трансформация може да имаме още нещо много важно - информиран избор за потребителите, по-ниски цени и по-добра защита\", каза още Габриел. Транспортният министър Росен Желязков коментира темата, че най-голямото предизвикателство за развитието на телекомуникациите у нас е освобождаването на спектъра в частта 700-800 mhz. \"Текат разговори с военното министерство, в скоро време ще бъде разгледана Националната пътна карта за освобождаване на спектъра, което ще осигури нов вид услуги бърз интернет чрез 5G мрежа\", обеща Желязков.", "date": "2018.11.22", "title": "Мария Габриел: Искаме 5G да бъде пусната във всички страни от ЕС до края на 2020 г."}
{"url": "https://www.monitor.bg:443/bg/a/view/cheren-petyk-za-koncerta-na-godsmack-150324", "text": "Подранил коледен подарък направиха организаторите на концерта на Godsmack у нас - Bulgarian Live Music. Те обявиха „Черен петък“ за билетите за шоуто на 30 март 2019 г. в зала „Арена Армеец“. Ще бъдат пуснати 200 билета на терен, които могат да бъдат закупени само утре, 23-и ноември. Влизат в продажба в 10:00 часа в мрежата на Eventim на цена от 70 лв. „Решихме и ние да уважим Черния петък и да зарадваме феновете, които не спират да търсят правостоящи билети. Все още има и малко останали седящи места, така че всеки, който иска да види групата, да побърза“, споделят организаторите. Цените на седящите места са 80 и 90 лева.", "date": "2018.11.22", "title": "Черен петък за концерта на Godsmack"}
{"url": "https://www.monitor.bg:443/bg/a/view/nashi-vtoroklasnici-reshavali-zadachi-za-sedmi-klas-v-kuala-lumpur-150326", "text": "Наши второкласници са решавали задачи за прием в математическа гимназия след седми клас на световното състезание Singа в Куала Лумпур. Това съобщи координаторът на отбора Любомир Любенов. Бронзовите медалисти Мая Милойкова, Баян Елкин и Владимир Цаклев  бяха посрещнати от съучениците си, а ръководството на школото ги изненада с купчина подаръци: интересни книги, грамоти и разбира се по един огромен шоколад. Баян и Владо , които са ученици във ІІ „а“ клас на старозагорското основно училище „Петко Рачов Славейков“ са нямали никакво време за адаптация, те влезли в залата с още над 1 000 състезатели от 18 страни направо от летището след близо 24 часово пътуване. Трите хлапета , които са посещавали школата по математика  при фондация „Миньо Балкански“ в село Оряховица е трябвало да решат по 25 задачи в рамките на 60 минути за индивидуалното класиране, при отборното времето било с 20 минути по-ма Близки на децата разкриха, че при подготовката им за световното състезание в далечна Малайзия Баян и Владо получили безценна помощ от баби и дядовци, които преди пенсионирането си години наред се занимавали с математика.Майката пък на живеещата в София Мая била сред най0добрите математици преди време в старозагорската гимназия с преподаване на чужди езици „Ромен Ролан“. Момчетата споделиха ,че вече вече се готвят за участие в световното  състезание  (WMI) през юли догодина, което ще бъде в японския град  Фукоока. Квалификацията за този турнир е насрочена за средата на февруари в Стара Загора. Няколкото поредни успехи на малките старозагорски математици през последните три години дадоха основание на кмета на общината Живко Тодоров да обяви, че школата на Любомир Любенов ще получи свой дом в центъра на града. Проектът е на финалната права, кабинетите ще бъдат готови до няколко месеца.", "date": "2018.11.22", "title": "Наши второкласници с бронзови медали от свтовното по математика в Куала Лумпур"}
{"url": "https://www.monitor.bg:443/bg/a/view/uvelichavat-se-negativnite-ochakvanija-za-biznes-sredata-150323", "text": "Една десета от фирмите у нас очакват да се влошат условията за бизнес догодина. Положително настроените предприемачи са над половината – 52.8%. Спрямо година по-рано има ръст от 5 на сто на негативните настроения. Преди 12 месеца 62 на сто са очаквали по-добра среда за развитие - 62.7%. Данните са от мащабното икономическо изследване “Европейско икономическо проучване 2019”, представено от председателя на БТПП Цветан Симеонов. Участвалите фирми в него са над 45 хил., пръснати в 26 държави. “Около 10% от българските работодатели са увеличили средната работна заплата в частния сектор, без да има натиск от когото и да е било”, коментира Симеонов. Въпреки увеличението на заплатите, 63% от работодателите очакват да запазят броя на служителите си. „Това означава, че няма притеснения по отношение на работната сила“, каза председателят на БТПП. Една трета са оптимисти, но по думите на Симеонов държавата и НПО-тата ще трябва да положат по-сериозни усилия, за да се оправдаят тези надежди. Начело в класацията по оптимизъм за повишаване на заетостта са Финландия, Малта и Полша, а на опашката са Сърбия, Словения и Италия. По думите му бизнес климатът няма да се подобри от само себе си, затова трябва работодателите да участват в насърчаването на българските граждани в очакванията им за увеличаване на заплатите. Според него има много добре работещи фирми във всеки регион на страната. „Това са фирми с над европейско качество, хубави условия на труд и заплащане, налице е и корпоративна социална отговорност, перспективност в устойчивото развитие и планове за иновации“, каза още той. България е на 8-мо място по позитивни очаквания за правене на бизнес от 26 страни, участвали в проучването. В челната тройка са Финландия, Португалия и Швеция. На дъното са Сърбия, Словения и Хърватия По отношение на продажби в страната, 39% от анкетираните очакват през 2019 г. приходите им да се увеличат, а 50% са на мнение, че промяна няма да има. В класацията по очаквания за продажби челна тройка са Финландия, Румъния и Португалия. България се нарежда на 15-то място сред 26-те страни. „Това е може би най-лошата позиция на България в сравнение с останалите критерии“, коментира Симеонов. Най-ниско в степента на очаквания за продажби са Сърбия, Гърция и Австрия.“За Гърция картинката е ясна, тъй като там не полагат достатъчно усилия, въпреки облекчаването на режима и очаквания спад на данъците“, поясни Симеонов. Друг минус е и че работодателната способност все още не се е възстановила напълно в южната ни съседка. Надеждите за международни продажби са аналогични- почти половината смятат, че приходите от чужбина ще се увеличат. По позитивни очаквания начело са отново Португалия, Ирландия и Полша. В дъното са Сърбия, Гърция и Австрия. В тази класация сме на 13-то място. Положително настроените по отношение на инвестиции намаляват. Докато за 2018 г. оптимистите са били 46%, то за 2019 г. те са 39.2%, което въпреки това е над средното за Европа ниво. Първите места са заети от Румъния, Финландия и Португалия. Последните от Сърбия, Франция и Чехия. Предприемачите във Финландия и Португалия са най-оптимистично настроени. По позитивни нагласи те се нареждат в челната тройка по отношение на бизнес средата, националните и международните продажби, заетостта и инвестициите. „Липсата на човешки ресурси и цените на енергията и суровините са основните притеснения за компаниите у нас. Фирмите са загрижени, че ще бъдат неспособни да се справят с нарастващото търсене на своите продукти и услуги, защото става все по-трудно да се намерят работници с необходимия профил“, допълни още той. Разходите за персонала са топ предизвикателство за бизнеса в Европа, поради тенденцията на ръст на заплатите и тежестта, произтичаща от високите данъци и осигуровки. Следващите поред спънки пред бизнеса са вътрешното търсене и цените на енергията и суровините. Последните особено важат за страните от Източна Европа (вкл. България) поради нарастващите разходи за природен газ и динамиката в цените на суровия петрол.", "date": "2018.11.22", "title": "Увеличават се негативните очаквания за бизнес средата (ОБНОВЕНА)"}
{"url": "https://www.monitor.bg:443/bg/a/view/sin-prebi-do-smyrt-majka-si-150319", "text": "Възрастна жена от шабленското село Ваклино издъхна в болницата, след като бе пребита до смърт от собствения си син, научи „Монитор”. 50-годишният Иван живеел с майка си Мирка, която била пенсионерка. Мъжът нямал постоянна работа. Докарвал си временни доходи, когато някой от селото го извика да работи в двора или в зеленчуковата градина. Каквото изкарал, Иван го изпивал, казват за него местните във Ваклино. Синът редовно биел 72-годишната си майка след употреба на алкохол, за да й вземе пенсията. Жената се оплакала в полицията. Срещу Иван била издадена ограничителна заповед по Закона за защита от домашно насилие. Мъжът напуснал семейната къща и заживял в другия край на селото, в барака до масив с пипер, където поработвал от време на време. Във фаталната вечер обаче, Иван нарушил ограничителната заповед и посетил майка си. Започнал да я бие и да иска пенсията й. От побоя жената изпаднала в несвяст и била откарана в болница във Варна. Лекарите я чакали да се стабилизира, за да я оперират, тъй като травмите били много тежки. За съжаление, Мирка не успяла да се възстанови от побоя и починала в болницата. Синът е в ареста с постоянна мярка „задържане под стража”.", "date": "2018.11.22", "title": "Син преби до смърт майка си"}
{"url": "https://www.monitor.bg:443/bg/a/view/strahil-popov-vtori-po-asistencii-v-ligata-na-naciite-150325", "text": "Десният защитник на България Страхил Попов завърши на второ място по асистенции в турнира Лига на Нациите, като е изпреварен единствено от халфа на \"Реал\" (Мадрид) Марко Асенсио.. Страхил Попов е единственият български футболен национал, който намира място в Топ 5 на която и да е индивидуална статистика на УЕФА. Попов подаде и за попадението срещу Словения в последния домакински мач, завършил 1:1, като по този начин увеличи сметката си на 4 голови подавания. Той е и човекът, който е изработил всичките домакински голове на България в този турнир, показва статистиката. Той подаде за успеха с 1:0 над Норвегия, за двата гола във вратата на Кипър, както и сега при равенството със словенците. На върха остана Марко Асенсио от Испания, който има 5 голови подавания. Заедно с роденият в Благоевград бранител на Касъмпаша второто място с по 4 подавания за гол се нареждат Андрия Живкович (Сърбия) и арменската суперзвезда Хенрик Мхитарян.", "date": "2018.11.22", "title": "Страхил Попов втори по асистенции в Лигата на нациите "}
{"url": "https://www.monitor.bg:443/bg/a/view/siderov-ne-sym-postavjal-vyprosa-za-listi-150315", "text": "Не съм поставял въпроса да водя листи или да ходя в Брюксел. Това коментира в кулоарите на НС лидерът на Атака и шеф на групата на патриотите Волен Сидеров. Той отхвърли твърденията, че това е причината да не подкрепи номинацията на Марияна Николова за вицепремиер. Сидеров поясни, че единственият въпрос, който поставил, бил дали патриотите ще се явят заедно на евоизборите.  \"Това е логичен въпрос. Той ме интересува наистина, защото без нашия общ успех с ГЕРБ, който да бъде по-добър от този на БСП и ДПС, отиваме на предсрочни избори. Мисля, че това всяко дете от 1 до 4 клас го разбира, проста аритметика”, каза Сидеров. Той изтъкна, че Никога не съм поставял въпроса да водя листи или да ходя в Брюксел“, подчерта Сидеров.  Той поясни, че не бил в залата за гласуването на Николова заради лични причини. Не подписал нейната номинация, защото не я познавал и не знаел на какво е способна. Не било нужно да се подписва и той, тъй като Николова била квота на НФСБ. Не я познавам като политик, аргументира се той. Относно това, че Атака остава само със седем депутати в НС, Сидеров напомни, че партията досега е влизала четири пъти сама в парламента, за разлика от другите две формации. Той изтъкна, че при формирането на листите за вота през 2017-а, той направил най-много компромиси. Според него разпределението трябвало да бъде 3-2-1, т.е. трима за Атака, двама за НФСБ и един за ВМРО. Сидеров обаче отстъпил. „Можех да участвам и самостоятелно на тези избори и щях да имам ПГ от 10 и 11 човека.”, каза Сидеров. Той увери, че ако не се стигнало до създаването на патриотичната коалиция,, за която той имал основна роля, то нямало да се стигне до формирането и на управляващата коалиция, а вместо това щяло да се стигне до предсрочен вот. „Не знам дали си давате сметка, че тогава моето настояване и желание да направим това обединение - ОП, доведе до сегашното положение да има коалиция . Този принос не може да бъде заличен със сюжета, че патриотите се карат. Правителство на малцинството не мисля, че Борисов би се съгласил. Щеше да има нов цикъл на избори.  Аз, със съгласието двамата колегите, направихме така, че сега България да има управление, което отчита успехи. Без тази тройна коалиция... каква беше жертвата. разясни Сидеров. Той поясни, че е критикувал Симеонов като вицепремиер, а не като стар познат. По думите му а в зависимост от резултата, може да се стигне и до предсрочен вот. „Ако се предстатвим слабо, ще доведат. Затова последните 6 меца аз ги питам само това.... Чакането не работи в полза”, каза Сидеров. Именно затова това била и причината на срещата във вторник в МС той да постави въпроса дали ще се явяват заедно на изборите за ЕП. Според него е крайно време да се работи по въпроса и времето изтича. Накрая Сидеров заяви, че той също е за намалявана на партийните субсидии, но това трябва да се обсъди  разумно. Моето място историята ще го определи, отговори пък Сидеров на питане, че Симеонов е седнал на неговото място в пленарна зала.Той не се притеснява как ще работи със Симеонов. „Сега ще наблюдавате, при нас всичко е прозрачно”, каза той .", "date": "2018.11.22", "title": "Сидеров: Не съм поставял въпроса за листи (ОБНОВЕНА)"}
{"url": "https://www.monitor.bg:443/bg/a/view/policai-posreshtnali-ninova-v-boljarovo-i-jambolsko-pita-borisov-150317", "text": "Полицейски патрули посрещали навсякъде лидерът на БСП Корнелия Нинова при визитите из страната вчера. Това  се оплака самата тя от парламентарната трибуна в декларация от името на БСП. Така вчера тя посетила Малко Шарков, Голямо Шарков, Болярово, а после и Ямбол, където разговаряла  със земеделските производители, чиито животни били  убити заради съмнения за чума. На влизане  в Малко Шарков я посрещнал полицейски патрул, а срещата й се провела под тяхно наблюдение. Същото се повторило и в село Голяма Шарков. \"Хората там бяха изключително изненадани, защото никога не са виждали толкова полицаи на едно място, въпреки десетките сигнали за грабежи, набези и кражби от домовете им”, каза Нинова и добави: „За най-голяма изненада срещата ни в къщата на баба Дора, онази баба Дора, която стана символ на протестите, самотна възрастна жена, която живее на края на селото, та тази среща също беше проведена под полицейско наблюдение. Пред къщата на баба Дора имаше полицейски патрул. Същата беше ситуацията в Болярово, където ме чакаше полиция в центъра”. В Ямбол пък преди пристигането й, полицията е влязла в залата на театъра и е разпитвала хората - кога щяла дойде и за какво са там. \"В едно от населените места попитах полицаите какво става и дори си позволих да се пошегувам - да не сме обявили извънредно положение, че толкова полиция се е струпала. И получих следния отговор: \"Изпълняваме нареждане от София”, разказа Нинова. Когато попитала какво е това нареждане, пък отговорът бил – „Да не ви изпускаме от очи\",.  Тя посочи, че по закон това можело да се случи само, ако има митинги или кметът е наредил, но нито едно от двете не се било случило. В тази връзка Нинова зададе 4 въпроса към премиера Бойко Борисов – кой, къде и на какво основание е решил нейните срещи да се провеждат под полицейско наблюдение, всички нейни срещи в страната ли ще се провеждат под такова, ние свободни хора в свободна страна ли сме, както и каква е целта на тази организация. Тя иска официален отговор от страна на Борисов.  ‘’Ако е да ме ограничите в действията и думите ми, няма да се случи. Ако е да респектирате хората да не идват на среща с опозицията, това е посегателство върху основни човешки, конституционни и демократични права”, заключи Нинова. Тя призова да не се излиза с оправданието, че властите се грижат за нейната сигурност. По думите й тя не  застрашена. „Ходя свободно сред хората, чувствам се добре и нямам проблеми. Нямам нужда от това внимание на органите на МВР. Насочете тези пари и енергия там, където обещахте - полицаи във всяко село, а не след лидера на опозицията”, каза Нинова. Тя определи поведението на управляващите като грубо погазване на правата и свободите на гражданите, като полицейщина, както и опит да се спасят властта.", "date": "2018.11.22", "title": "Полицаи посрещнали Нинова в Болярово и Ямболско, пита Борисов"}
{"url": "https://www.monitor.bg:443/bg/a/view/jeljazkov-nadjavam-se-zad-protesta-na-pristanishte-varna-da-njama-politici-150318", "text": "\"Учуден съм, че служителите на \"Пристанище Варна-Запад\" излизат на протест, надявам зад исканията да не стой политически елемент\". Така коментира транспортният министър Росен Желязков обявения за днес протестен митинг в защита на трудовите, социалните и гражданските права на работещите на пристанището. Желязков  все още не е запознат с исканията и основанията, но смята, че ако са от социален характер имат право на протест. \"Възнагражденията на работниците е добро, минималната заплата е 1300 лева, средната работна заплата е 1700 лева, а с допълнителните възнаграждения варира между 2000 и 3000 лева месечно\", каза още Желязков. През изминалите години увеличението на средствата за заплата е с 20 на сто и в предстоящата година е планиран ръст на заплатите. \"Дружеството е търговско и разходите за персонал зависят от финансовите резултати. Печалбата му си отразява на възнагражденията, дали има други социални искания ще се запозная допълнително. Надявам се зад исканията да не стой политически аспект\", допълни още той.", "date": "2018.11.22", "title": "Желязков: Надявам се зад протеста на \"Пристанище Варна\" да няма политици"}
{"url": "https://www.monitor.bg:443/bg/a/view/trymp-se-pita-kyde-e-globalnoto-zatopljane-150313", "text": "Президентът на САЩ Доналд Тръмп за пореден път се запита в Туитър какво става с глобалното затопляне. Според Тръмп студеното време е на път да бие всички рекорди. През декември миналата година Тръмп пусна горе долу същия туит: \"По източното крайбрежие новогодишната нощ може да стане НАЙ-СТУДЕНАТА в историята. Навярно бихме могли да използваме малко от доброто старо глобално затопляне. За да се предпази от него нашата страна, и никоя друга, се готвеше да плати ТРИЛИОНИ ДОЛАРИ. Обличайте се топло!\" В същото време Тръмп заяви в Туитър, че човек не може да се пребори с Fake News, защото е бил обвинен за масовите задръствания по пътищата в САЩ заради ниските цени на бензина. Горивата са поевтинели заради прекалено добрата му работа, смята Тръмп. „Моля всички за извинение!”, иронизира той.", "date": "2018.11.22", "title": "Тръмп се пита къде е глобалното затопляне"}
{"url": "https://www.monitor.bg:443/bg/a/view/poruchik-benc-trygva-iz-evropa-150291", "text": "Спектакълът на Нов театър - НДК „Поручик Бенц“ ще бъде представен по време на европейско турне в Германия, Белгия и Холандия. Актрисата Йоана Буковска-Давидова, която е в главната роля на фаталната героиня Елен Петрашева и си партнира в постановката на Бойко Илиев по романа на Димитър Димов с Любомир Ковачев и Ивайло Захариев, разкри, че от 15 януари до 15 февруари екипът ще играе 6 града – Виена, Мюнхен, Цюрих, Брюксел, Амстердам и Нюрнберг. Йоана сподели в аванс, че подготвя иновативен интерактивен моноспектакъл в Нов театър – комбинация между сценично изкуство и кино с препратки към виртуалната и добавената реалност.", "date": "2018.11.22", "title": "„Поручик Бенц“ тръгва из Европа"}
{"url": "https://www.monitor.bg:443/bg/a/view/30-g-zatvor-za-pazardjiklija-zaklal-jena-si-150312", "text": "Максимално наказание от 30 години затвор получи 45-годишният Георги Генов от Пазарджик, който миналия септември намушка 17 пъти  с нож съпругата си Катя на улица в Пещера. Присъдата бе постановена от 5-членен състав на Окръжния съд в града. Въпреки че новият защитник на подсъдимия-адвокат Хари Хараламбиев поиска делото да бъде прекратено, тъй като в обвинителния акт не били вписани подробно обстоятелствата и фактите, свързани с извършеното престъпление, магистратите не приеха доводите му и постановиха осъдителната присъда срещу Генов.Съдът уважи исковете от по 200 хил. лв. на майката и двете дъщери на убитата. Делото срещу Георги Генов се гледа за втори път в Окръжния съд в Пазарджик, след като пловдивският Апелативен съд го върна заради допуснато процесуално нарушение-липсваше подпис на председателя на съдебния състав в протокола от 2 май т.г. Тогава делото бе обявено за решаване, но заради липсващия подпис по-горната инстанция намери повод да го върне отново в Пазарджик. Присъдата тогава беше 25 години лишаване от свобода при първоначално строг режим и по 200 000 лв. кръвнина за майката на убитата Катя и за двете й дъщери. Трагедията се разигра на улица в град Пещера, откъдето родом била Катя. Жената се връщала от работа с автобуса от Пазарджик и била причакана на спирката от съпруга си Георги, с когото били разделени заради чести побои. Между двамата възникнал скандал, тъй като той я накарал да се върне в семейното им жилище в областния град. Катя отказала и тогава Генов извадил ножа, с който нанесъл 17 удара в тялото й. Наблизо имало очевидци на намушкването, но никой не предприел нищо, за да се намеси и предотврати фаталния изход. Катя издъхнала в линейката на път за болницата, а касапинът се качил в колата си и потеглил в неизвестна посока. В продължение на 3-4 дни бе обявен за общонационално издирване и след специализирана полицейска акция, в която участвали и военни с високопроходима техника, Генов бе открит във вилата на родителите си в ихтиманското село Мухово.", "date": "2018.11.22", "title": "30 г. затвор за пазарджиклия, заклал жена си"}
{"url": "https://www.monitor.bg:443/bg/a/view/valeri-simeonov-se-vyrna-v-ns-150314", "text": "Валери Симеонов се завърна в Нардоното събрание. Днес той е на работа, само ден, след като бе освободен от поста на вицепремиер и заменен от Марияна Николова.  Симеонов обясни, че се чувства добре и отива да се регистрира за пленарна зала. Малко по-рано зам.-шефът на НС Явор Нотев от \"Атака\", чиято формация бойкотира предложението на Симеонов да бъде заменен от Николова , обясни, че не очаква напрежение. Той поясни, че засега не се е виждал с него. Попитан дали очаква Симеонов да оспори председателството на Волен Сидеров в ПГ на \"Обединени патриоти\", той призова да не се коментират несъстояли се неща. \"Засега няма индикации, няма признаци за това\", обясни Нотев. На въпрос дали \"Обединени патриоти\" ще работят спокойно и в синхрон, Нотев обясни: \"Всъщност денят започва така\".", "date": "2018.11.22", "title": "Валери Симеонов се върна в НС"}
{"url": "https://www.monitor.bg:443/bg/a/view/valejite-spirat-150311", "text": "Днес от запад валежите ще започнат да отслабват, след обяд и да спират, най-късно в югоизточните райони. Ще духа умерен вятър от север-североизток. В Северозападна България температурите ще са без съществен дневен ход и ще са около нулата. В останалата част от страната максималните температури ще са между 5 и 10 градуса. Над Черноморието ще бъде облачно, дъждовно и ветровито. По-значителни ще са валежите по южното крайбрежие. Ще духа умерен до силен вятър от север-североизточен вятър. Максималните температури ще бъдат между 9 и 12 градуса. Температурата на морската вода е 13-14 градуса. Вълнението на морето ще бъде 3-4 бала.  В петък и събота вече ще е без валежи, но студено, особено в Северна България, където минималните температури ще се понижават, на места през втория ден до минус 10 градуса. Преобладаващите максимални ще са между 6 и 11 градуса, главно в северозападните райони ще остават по-ниски. Облачността ще се разкъса, на места и до слънчево, но в низините и котловините преди обяд ще има ниска облачност или мъгла.", "date": "2018.11.22", "title": "Валежите спират"}
{"url": "https://www.monitor.bg:443/bg/a/view/iztegliha-lokomotiva-na-derajliralija-vlak-150307", "text": "Локомотивът на дерайлиралия  в Кресненското дефиле  пътнически влак беше издърпан вчера следобед до гарата в село Черниче. Днес продължава разчистването на жп линията от срутилата се близо 500 тонна скала на железния път. Очаква се следобед движението на влаковете ще бъде възстановено. Пострадалите от произшествието в понеделник началник влака – 58-годишна жена от София, помощник-машиниста и 37-годишен  пътник се възстановяват в благоевградската болница. Те вероятно ще бъдат изписани  до края на седмицата за домашно лечение.", "date": "2018.11.22", "title": "Изтеглиха локомотива на дерайлиралия влак"}
{"url": "https://www.monitor.bg:443/bg/a/view/dolche-i-gabana-se-podigraha-s-kitajcite-video-150304", "text": "Световноизвестните дизайнери  Доменико Долче и Стефано Габана обидиха китайския народ с неуместна реклама за предстоящо модно шоу. Промоционален видеоклип за ревю на бранда в Шанхай показва как жена с азиатски черти се опитва да яде пица с пръчици, напътствана от мъжки глас. На мнозина това се стори обидно, особено заради снизходителния тон на напътствията. В интернет пространството беше разпространен и чат от Инстаграм, в който дизайнерът Стефано Габана нарича Китай Малко след това модната къща разпространи изявление, че в страницата на дизайнера в социалната мрежа са проникнали хакери и се извини на всички, почувствали се засегнати. Въпреки това актрисата Ли Бинбин и певецът Ван Цзюнкай заявиха, че ще бойкотират шоуто в Шанхай, което по-късно бе отменено.  ", "date": "2018.11.22", "title": "Долче и Габана се подиграха с китайците (ВИДЕО)"}
{"url": "https://www.monitor.bg:443/bg/a/view/rumynskijat-rejisior-radu-jude-idva-za-premiera-u-nas-150294", "text": "Румънският кинорежисьор Раду Жуде пристига у нас за българската премиера на филма си „Не ме интересува дали историята ще ни запомни като варвари“. Провокативната копродукция с българско участие е в селекцията на „Киномания“ и ще може да се види в кино „Люмиер Лидл” на 29 ноември от 19.00 ч. Жуде ще дойде специално, за да присъства на премиерната прожекция. Творбата печели Голямата награда „Кристален глобус” и наградата на Europa Cinemas на фестивала в Карлови Вари. „Не ме интересува дали историята ще ни запомни като варвари” са думи, изречени пред Министерски съвет в Румъния през лятото на 1941 г., когато започва етническото прочистване на Източния фронт. Филмът се опитва да разсъждава върху това изявление. През 1941-ва румънската армия избива в Одеса близо 20 000 евреи. В наши дни една млада театрална режисьорка иска да постави спектакъл по този мрачен епизод от историята, като направи възстановка пред широка публика на обществено място, но непрекъснато среща пречки както от властите, така и от местните жители.  Продуцентът от българска страна Росица Вълканова нарече филма „зловещо актуален навсякъде, където популизмът набира скорост”, както и „зов за събуждане” . А Джеф Андрю от Time Out Film Guide пише за него в свое ревю: „С присъщия си обстоен, духовит и киномански подход в изследването на неудобните връзки между минало и настояще, Жуде постига ободряващо с политическата си некоректност повествование. Като не пропуска да отдаде почит на кумирите си – ранния Годар и Миклош Янчо. Сериозно постижение”. Режисьорът Раду Жуде вече има „Сребърна мечка” от Берлинале отново за копродукция с България. През 2015 г. той получава престижната награда за румънско-българско-чешката копродукция „Аферим”, на който български продуцент също е Росица Вълканова.", "date": "2018.11.22", "title": "Румънският режисьор Раду Жуде идва за премиера у нас"}
{"url": "https://www.monitor.bg:443/bg/a/view/prilojenie-postavja-diagnozi-onlajn-i-pravi-vryzka-s-lekarja-150251", "text": "Първото медицинско приложение, способно да анализира симптоми и да поставя диагнози онлайн, заработи у нас. То се нарича Фрамар Диагностик, може да разчита медицински резултати, успешно помага за намирането на лекар и дава подробна информация за всеки здравословен проблем. Дигиталният медицински консултант задава въпроси на потребителя или анализира въведените от него резултати от изследвания, след което дава най-вероятните диагнози и дори предлага на пациента консултация и конкретни специалисти, които да му помогнат в лечението. За неговия успех допринасят основаването му на реални медицински казуси и включването на многобройни параметри като пол, възраст, хронични заболявания, медикаменти, вредни навици и др., допринасящи за достоверното диагностициране на пациента. В зависимост от това дали потребителят е мъж, жена или дете Фрамар Диагностик работи в различни варианти, анализирайки възможно най-много параметри и достигайки до най-точния извод за здравословните проблеми на конкретния човек. В последната си версия приложението е надградено с модул за изследвания, който е един от малкото в световен мащаб в подобна апликация. В него могат да бъдат въведени резултатите от предварително направени изследвания, след което той предоставя възможни причини за наблюдаваните в тях отклонения, ако има такива. Приложението е разработено на основата на изкуствения интелект съвместно от лекари и програмисти. В софтуера на този етап са включени около 1000 симптома, 60 лабораторни показателя и 250 заболявания като диагнози. За момента тежки диагнози като ракови заболявания отсъстват, но разработчиците продължават да усъвършенстват базата данни и възможностите за диагностициране на приложението.", "date": "2018.11.22", "title": "Приложение поставя диагнози онлайн и прави връзка с лекаря"}
{"url": "https://www.monitor.bg:443/bg/a/view/d-r-parashkeva-vicheva-pediatyr-ot-shumen-ostri-simptomi-podvejdat-majkite-kym-greshni-diagnozi-150282", "text": "- Младото поколение майки са любознателни, четат много и добре познават симптоматиката, но въпреки това има моменти, които могат да ги объркат и притеснят много до довеждане на детето при лекаря. Паниката идва най-вече от някои информации в Интернет. Най-напред те трябва да знаят и да са спокойни, че болките в корема на много малко дете не е апендицит. Случа се обаче някое бебе да повърне няколко пъти, да изпищи внезапно, забелязва се липса на газове и подуване на коремчето. Това е инвагинация. Първите й симптоми са трудно разпознаваеми, защото тогава все още няма кръв в изпражненията. - Инвагинацията може да е на ниво тънки черва, но може да се е случила и при тънко и дебело черво. Най-общо това понятие означава втъкване на червата едно в друго.   - Това е остро хирургично заболяване. Може обаче да се отстрани и без операция, когато веднага се постави диагноза след снимка на коремчето. Ако инвагинацията е по-ниско стояща, с помпичка в дупето се вкарва малко въздух, за да възстановят червата своята проходимост. При закъсняло диагностициране се стига до операция. Трябва да се знае, че в най-ранна възраст, особено до четвъртия–петия месец, причината за безпокойствието на детето, приплакването търкането на крачетата, зачервяване на лицето, опъване на краката и ръцете с потреперване не са нищо друго, освен колики. Една млада майка може да се изплаши, да реши, че детето й изпада в гърчове, но място за безпокойство няма. Проявата им е много индивидуална – при едни се проявяват почти незабележимо, докато при други силно изявено, което плаши неопитните родители. В такъв случай някоя опитна баба бързо ще се ориентира, че става въпрос за колики. Най-често майките водят детето при мен заедно с цяла чанта лекарства срещу въпросните колики и питат, кое е най-ефикасно. Не бива да се купуват медикаменти преди педиатърът да е прегледал малкия пациент. Има случаи, в които проблемът отшумява с промяна в начина на хранене – смяна на млякото, ако е неподходящо, проверка за физиологична непоносимост към лактазата. Болки в корема могат да се появят, когато започне захранването и въвеждането на нова храна. Тук няма място за съмнение за гастритно състояние, защото те се появяват в ученическа възраст, когато започнат да се хранят с неподходяща храна, имат нередовно хранене, започват да пият кафе или цигара на гладно, бързайки за училище. Болки в коремната област детето може да получи и, ако страда от някаква хранителна непоносимост към различни оцветители, консерванти и стабилизатори в купешките храни. - Със специален хранителен тест, който ни дава информация от кои храни трябва да бъде ограничено детето. При първичната лактазна непоносимост и цьолиакията, при която има ензимен дефицит, се налага специално хранене. При потвърждаване на тези диагнози, децата могат да получат специална храна безплатно с протокол от НЗОК. Важното е, когато родителите забележат някаква симптоматика у детето ли то се оплаче от болка, да не изпадат в паника и да не поставят сами диагноза, а да се обърнат към наблюдаващия педиатър, за да бъдат направени необходимите изследвания.", "date": "2018.11.22", "title": "Д-р Парашкева Вичева, педиатър от Шумен: Остри симптоми подвеждат майките към грешни диагнози"}
{"url": "https://www.monitor.bg:443/bg/a/view/pochina-shefyt-na-ruskoto-gru-150308", "text": "Началникът на Главното (разузнавателно) управление (ГРУ) на Генщаба на руските въоръжени сили генерал-полковник Игор Коробов почина на 63-годишна възраст \"след тежко и продължително боледуване\", съобщи източник от министерството на отбраната, цитиран Ройтерс. Завършвайки най-реномирани руски военни училища и академии, Коробов работи във военното разузнаване от 1985 г. на различни длъжности в ГРУ, владее няколко чужди езика. Назначен е за началник на ГРУ с указ на руския президент от януари 2016 г., като същевременно е и заместник-началник на Генералния щаб. Награден е с много ордени и медали. В съобщението на министерството се казва, че покойният генерал е \"забележителна личност, верен син на Русия и патриот на своята родина\". ГРУ е най-известната руска разузнавателна служба на Запад, обвинявана за поредица от дръзки атаки. Именно нейни служители бяха обвинени от Великобритания за отравянето на бившия руски агент Сергей Скрипал и дъщеря му в английския град Солсбъри през март т.г. Русия отрича тези обвинения. Коробов наред с други служители на ГРУ бе в американския санкционен списък заради действия, които \"подкопават сигурността от страна на руското правителство\", припомня Ройтерс.", "date": "2018.11.22", "title": "Почина шефът на руското ГРУ"}
{"url": "https://www.monitor.bg:443/bg/a/view/njama-nevyzmojni-neshta-za-ekipa-na-vilner-150298", "text": "Клиентите на българското дизайнерско ателие Vilner идват с най-различни желания и капризи, но досега няма човек, който да не е бил удовлетворен и доволен. За екипа на Атанас Вилнер няма невъзможни неща. От стандартно претапициране на волан, скоростен лост или протрит елемент от седалката до цялостно преобразяване на интериора на автомобила – нищо не може да затрудни талантливите майстори на Vilner, които променят скучния салон на колата до неузнаваемост и го превръщат в произведение на изкуството или просто го правят като нов, добавяйки стил и акцент. Екипът на Vilner залага на високо качество и професионализъм, като се стреми да бъде различен от другите и сам си е вдигнал летвата, за да е конкурентноспособен. Ателието предлага дизайн на интериорно обзавеждане на автомобили и сгради, допълнително обезшумяване на купето, диодни осветления, дизайнерски решения с карбон, пиано лак и алуминий, озвучаване и мултимедии за автомобили, обличане на детски столчета за кола с кожа, индивидуална изработка на детайли и др. Политиката на фирмата е да изготвя предварително дизайн на проекта, за да може клиентът да види как ще изглежда той и едва след неговото одобрение се започва работа. За автомобилните маниаци най-важният елемент от интериора на автомобила безспорно е воланът. Той винаги стои пред нас, докато шофираме и е най-важният детайл от салона на автомобила. За хората, които искат да управляват колата си с още по-голямо удоволствие, екипът на дизайнерското студио Vilner произвежда ергономични спортни волани, които обаче не се правят с готови калъпи, а се изработват индивидуално, според личните предпочитания на всеки отделен клиент. При проектирането на волана се съчетават максимално дизайнът с удобството, като освен да се промени формата на оригинала, той може да бъде удебелен в определени зони, за по-добър захват при управление. Удоволствието да превърнете волана на вашия автомобил в наистина уникален, какъвто няма да има никой друг в света, е несравнимо. Ателието на Vilner има много клиенти, които просто искат воланът им да бъде претапициран, като със смяната на износената кожа, клиентите желаят цветен шев или маркер в горната част, за да добавят контраст. Когато клиентът дойде за смяна на кожата на волана, много често се променя и кожата на скоростния лост и ръчната спирачка, при по-традиционните модели, като всички тези детайли са в хармония. Цената зависи от вида на материалите, които ще избере клиента, като вариантите от комбинации всъщност са безгранични. Претапицирането на воланите в ателието на Vilner струва минимум 170 лева за стандартна услуга и може да достигне до 1600-1800 лева за волан с карбонови детайли, с модифициране на целия релеф, с добавяне на по-интересни кройки на кожата и цялостно претапициране на еърбега. Воланът, скоростният лост и ръчната спирачка могат да бъдат претапицирани за 300 лева, в зависимост от големината и сложността на елементите. Това са много конкурентни цени на пазара, при които качеството на услугата е гарантирано на най-високо ниво. „Когато клиентът дойде най-напред преглеждаме състоянието на волана му”, споделя Георги Георгиев, мениджър във Vilner. „Различните клиенти искат или да бъде претапициран, или да му бъдат добавени цветни шевове, с перфорирана кожа, алкантара отгоре и отдолу. Други клиенти искат една стъпка по-нагоре, т.е. да промяна на релефа на волана, за да стане по-удобен при спортно шофиране. Наскоро имахме клиент с чисто ново BMW M4, който не харесваше кожата на волана, защото била прекалено хлъзгава и искаше да го претапицираме с алкантара за да може по-лесно да си задържа ръцете, когато кара на писта. При проектирането на един волан всичко много зависи от желанията на клиента и ние винаги се съобразяваме с тях, но добавяме и нашия стил”, споделя Георги. „Най-важно е желанието на клиента, като ние му предлагаме и различни варианти и го насочваме, за да може да си избере това, което най-много му харесва”, допълва Денислав Василев, дизайнер във Vilner. Във воланите на Vilner могат да бъдат вграждани карбонови детайли, които в последствие да бъдат лакирани или матирани, според вкуса на клиента, като няма значение каква марка и модел е автомобилът. За воланите са използвани материали като алкантара, напа, карбонова кожа, перфорирана кожа и детайли от въглеродни нишки - карбон. За клиентите, които искат напълно нов волан за автомобила си, кормилото се проектира изцяло индивидуално. Крайният резултат е волан с напълно нова и уникална визия, която в същото време не е груба и натрапчива. Отскоро дизайнерското ателие на Vilner се занимава и с изработката на специални ръкавици за шофиране, които са задължителен аксесоар за автомобилните маниаци. Шофьорските ръкавици са още един детайл, чрез който хората с бензин в кръвта да проявят страстта си, а освен това помагат за по-удобно, по-красиво шофиране и също така предпазват волана. Предлаганите ръкавици за шофиране са с класическа кройка, с отвори от горната страна и с перфорация за въздух от двете страни на пръстите.", "date": "2018.11.22", "title": "Няма невъзможни неща за екипа на Vilner"}
{"url": "https://www.monitor.bg:443/bg/a/view/btpp-predstavja-ochakvanijata-na-biznesa-u-nas-za-2019-g-150276", "text": "Българска търговско-промишлена палата ще представи проучване за бизнес климата „Европейско икономическо проучване 2019” днес.  Председателят на най-голямата работодателска организация Цветан Симеонов и екипът от икономически анализатори ще обсъдят очакванията на бизнеса у нас за следващата година. Проучването е проведено сред 45 000 фирми от 26 държави. Изследването се извършва вече 26 години от Европалати, като за България това е 20-то поредно проучване, проведено сред членовете на БТПП.", "date": "2018.11.22", "title": " БТПП представя очакванията на бизнеса у нас за 2019 г."}
{"url": "https://www.monitor.bg:443/bg/a/view/syrbija-njama-da-otgovori-na-kosovo-na-udara-s-mita-150309", "text": "Сърбия няма да въвежда ответни мерки срещу Косово, след като Прищина въведе 100-процентни мита върху вноса на сръбски стоки, реши съветът за сигурност на страната на свикано спешно заседание. Това съобщи след заседанието лично сръбският президент Александър Вучич. \"Ние решихме, че няма да отговаряме на Прищина с аналогични мерки, защото искаме да бъдем отговори и сериозни партньори. Няма да спираме техните камиони, техните пътници, няма да прекъсваме маршрутите на превоза на стоки\", каза той, като посочи, че косовското решение е де факто забрана на търговията. В телевизионно обръщение по-рано той каза, че последствията от това решение на Прищина са непредсказуеми и могат да доведат до катастрофа, ако не бъдат отменени. Той изрази надежда, че Европейският съюз ще направи всичко, за да накара Прищина да се държи рационално. \"В противен случай даже се боя да говоря за последствията. Ние проляхме много кръв на тази земя и не искаме да заплащаме свободата и бъдещето с нови човешки жертви, затова сме длъжни да направим всичко, за да запазим мира\", каза президентът, като подчерта, че в действията на косовските власти \"няма никакъв икономически смисъл\". Косовските лидери обясниха действията си с \"агресивната кампания (на Сърбия) срещу Косово на международната арена\". Вчера Интерпол отказа да приеме Косово за свой член, което според косовския премиер Рамуш Харадинай, цитиран от Асошиейтед прес, е резултат от сръбски натиск. Той каза още, че Сърбия и Босна (които не признават Косово) никога не са зачитали правилата на Централноевропейското споразумение за свободна търговия (ЦЕФТА) в търговските си отношения с Косово, с което причиняват на страната му сериозни финансови загуби. Новите мита, въведени от Прищина, не се отнасят за стоки на известни международни марки, които се произвеждат в двете съседни страни, добавя АП. В изявление ръководителката на европейската дипломация Федерика Могерини призова правителството на Косово незабавно да анулира решението си за въвеждане на новите мита за стоките, внасяни от Сърбия и Босна и Херцеговина. Тя отбеляза, че въведените мита са в нарушение на правилата на ЦЕФТА и противоречат на духа на Споразумението между Косово и ЕС за асоцииране и стабилизиране.", "date": "2018.11.22", "title": "Сърбия няма да отговори на Косово на удара с мита"}
{"url": "https://www.monitor.bg:443/bg/a/view/lekari-i-advokati-pazaruvat-v-neta-ot-gradinkata-na-baba-150299", "text": "Лекари, архитекти, адвокати и представители на други престижни професии пазаруват по интернет домашно приготвени хранителни продукти и биоплодове и зеленчуци. Новата мания е обхванала жителите на Велико Търново и региона от няколко месеца, след създаването на фейсбук групата „Хранителен кооператив „Обединени”. В него всеки може да предложи на останалите потребители както и набраните лично от него ябълки, круши, праскови, домати, краставици и други плодове и зеленчуци от личната му градинка на село или от тази на родителите и бабите и дядовците. Цените най-често са по договаряне и в много случаи дори са по-ниски от тези на същите продукти, предлагани на кооперативния пазар в центъра на старата столица. Повечето от производителите дори предлагат на бъдещите си клиенти при желание и възможност да се разходят до градината им и сами да си наберат желаната от тях стока направо от дърветата или от зеленчуковата градина. Стоките са търсени според сезона, като сега най-актуални са приготвените през лятото конфитюри и мармалади, зимнина, варива и мръвки. Шипков мармалад, приготвен в домашни условия, без консерванти и оцветители се предлага в бурканче от 314 грама за 4 лв. Българският чесън на прах е с цена от 40 лв./кг, а бадеми чистени - за 24 лв. Изцеден сок от ябълки без добавки струва 5 лв. за 3 литра, а червен пипер половин килограм - за 3 лв. Селска ферма пък предлага вкусни мезета и мръвки: телешко месо в буркан, варено в собствен сос с подправки – 14 лв. за буркан от 720 грама, и пастърма на цена от 28 лв. за кг. Сред най-търсените храни са и домашното прясно и кисело мляко, пчелен мед, орехови ядки. В интернет групата се предлага дори най-скъпата екзотична подправка в света - шафран, на цена от 20 лв. за 1 грам. А така също и прогонващият всички зимни вируси и бацили корен хрян на цена от 2 лв. за 100 грама. Помислено е и за любителите на питиетата. Вина от нар, малини, смокини, пъпеши, вишни се продават по 6,90 лв. за литър, а производителят гарантира, че питието е приготвено 100% от плодове, без добавена захар и консерванти. Макар и групата да е насочена към домашно приготвените храни и био- и екопродукти, в нея от време на време се появяват още и които също са особено актуални за есенно-зимния сезон. Групата „Хранителен кооператив „Обединение” вече има 3674-ма членове, като бройката непрекъснато се увеличава. В нея вече членуват не само потребители от Велико Търново и региона, и дори не само от България, но и Те редовно следят обявите и не се колебаят да си поръчат и да си доставят от родината с куриерска фирма домашни храни и продукти, които по думите им напомняли за бащината къща и бабината градинка на село. От време на време в групата опитват да се промъкват и търговци прекупвачи, които се мъчат да пробутат стоки внос от чужбина. Тарикатите обаче бързо биват разконспирирани, блокирани и изхвърляни от останалите членове.", "date": "2018.11.22", "title": "Лекари и адвокати пазаруват в нета от градинката на баба"}
{"url": "https://www.monitor.bg:443/bg/a/view/komisar-marija-gabriel-shte-otkrie-konferencija-na-krs-150290", "text": "Българският еврокомисар по цифровата икономика и общество Мария Габриел ще открие днес в София конференцията \"Комуникации, резултати, свързаност\", посветена на 20-годишнина на Комисията за регулиране на съобщенията.  В откриването на форума ще участват, освен комисар Мария Габриел, и министърът на МТИТС Росен Желязков и председателят на органа на европейските регулатори за електронни съобщения.", "date": "2018.11.22", "title": "Комисар Мария Габриел ще открие конференция на КРС "}
{"url": "https://www.monitor.bg:443/bg/a/view/iran-dyrji-pod-pricel-amerikanskite-bazi-v-afganistan-oae-i-katar-150310", "text": "Американските бази в Афганистан, ОАЕ и Катар, както и самолетоносачите в Залива са в обсега на иранските ракети, съобщи командващият на Военно-космическите сили на Корпуса на гвардейците на ислямската революция - най-елитната част от иранските въоръжени сили, цитиран от Ройтерс. \"Те са в обсега на нашите ракети и ние можем да нанесем удар по тях, ако те (американците) предприемат действия\", каза генерал Амирали Хаджизаде, цитиран от агенция Тасним. Той уточни, че гвардейците са подобрили прецизността на своите ракети и посочи по-конкретно, че сега те са способни да нанесат удар по ВВС базите \"Ал Удейд\" в Катар, \"Ал Дафра\" в ОАЕ, както и по базата на американските войски в Кандахар, Афганистан. През октомври Хаджизаде заяви, че Иран е увеличил обсега на своите противокорабни ракети и сега е в състояние да поразява противникови цели на разстояние 700 км. Отношенията между САЩ и Иран се изостриха след идването на власт в САЩ на Доналд Тръмп. Новият президент неведнъж обвини Техеран в дестабилизация на обстановката в региона и в подкрепа за международния тероризъм. През май т.г. той обяви, че САЩ излизат от международното споразумение за ограничаване на ядрената програма на Иран с аргумента, че то не налага ограничения върху неговата ракетна програма, нито върху подкрепата на Техеран за неговите протежета в Сирия, Йемен, Ливан и Ирак. Иранското правителство отказва да преговаря с Вашингтон за своите военни възможности и арсенали и в частност за ядрената си програма, ръководена от революционните гвардейци, с аргумента, че тя е чисто отбранителна.", "date": "2018.11.22", "title": "Иран държи под прицел американските бази в Афганистан, ОАЕ и Катар"}
{"url": "https://www.monitor.bg:443/bg/a/view/frenskijat-parlament-okonchatelno-sys-zakon-sreshtu-falshivite-novini-150306", "text": "Френският парламент прие двата законопроекта за предотвратяване на разпространението на фалшива информация по време на предизборни кампании. Припомняме, че още през октомври новите мерки получиха одобрението на депутатите, но трябваше да се върнат в Сената за гласуване. Законопроектите \"Фалшиви новини\" позволяват на кандидат или политическа партия да поиска съдебно разпореждане, предотвратяващо публикуването на \"невярна информация\" през трите месеца на национални избори. Те също така предоставят на властите във Франция възможността да затварят всяка мрежа, \"контролирана от или под влиянието на чужда сила\", ако \"умишлено разпространява фалшива информация, която може да промени целостта на изборите\". Президентът Еманюел Макрон подкрепи законодателните промени, тъй като лично се е сблъсквал с фалшиви новини за себе си. Опозицията обаче ги атакува като прибързани, неефективни и опасни за свободата на словото.", "date": "2018.11.22", "title": "Френският парламент окончателно със закон срещу фалшивите новини "}
{"url": "https://www.monitor.bg:443/bg/a/view/baletyt-snejanka-debutira-na-bg-scena-150303", "text": "За първи път в България ще бъде представен балетът „Снежанка“ по музика на П. И. Чайковски. Спектакълът е включен в рамките на третия Международен балетен форум – Варна 2018. В постановката с участие се разписват солисти от Русия, България, Италия, Испания, Франция и други страни. Главните роли са поверени на Анастасия Осокина и Иван Карнаухов (5 декември) и Анастасия Нигматулина и Иван Карнаухов (8 декември). Освен „Снежанка“, по време на форума ще бъдат представени и 5 заглавия със звезди на руския балет и балетни артисти от 14 националности. Това са класическата хореографска версия на Александър Горский на „Зле опазеното момиче“ от Хертел (30 ноември),  премиерните балетни постановки на Варненската опера от тази година „Пепеляшка“ (22 и 26 ноември), „Лебедово езеро“ и „Лешникотрошачката“ (12 и 13 декември). Международният балетен форум ще се проведе от 22 ноември до 16 декември.  ", "date": "2018.11.22", "title": "Балетът „Снежанка“ дебютира на БГ сцена"}
{"url": "https://www.monitor.bg:443/bg/a/view/dobromir-ganev-30-ot-ofertite-v-sajtovete-sa-podvejdashti-150292", "text": "Brexit ще подмине имотния пазар у нас, казва в интервю пред \"Монитор\" председателят на Национално сдружение „Недвижими имоти“ (НСНИ). - Бизнесът с посредничеството в България изглежда хаотичен и не особено справедлив, с много дефицити. 90-95% от компаниите и служителите полагат постоянни усилия да бъдат по-добри, да бъдат етични, да подобряват своите умения, компетенции, да надграждат знанията си, а всъщност само 5-10%, много малко на брой играчи във всеки един град, където има пазар, използват неетични практики, целенасочена нелоялност, свързани с потъпкване интереса на клиенти, собственици или купувачи. Този незначителен брой компании нанасят сериозен удар върху имиджа на професията. В нашия сектор има много общ бизнес помежду ни. Добра практика е да се работи между две компании, които защитават интереса на съответния клиент и осъществяването на общи сделки. Много често в тези взаимоотношения има много проблеми.  Трябва да отбележим, че потребителите също носят отговорност за функционирането на този пазар, за неустойчивото му развитие. Във последните 25 години те свикнаха да избират оферта само по цената. Добрата световна практика е да се избира партньор, който да представлява клиента в този сложен и дълъг процес по продажба или покупка на имот. Избирайки оферта, а не брокер, те помагат точно на прилагащите заблуждаваща реклама, използващите с фалшиви снимки и невярна информация за имота. Това функциониране по този начин на пазара не е по-различно от много други пазари в страната - на хранителни продукти, облекла, електроника и т.н.. Има много неетични практики в търговията, но невинаги, да не кажем никога ниската цена не предполага високо качество.  - Делът им е страшно голям. 20-30% от заблуждаващите офертите са в големите портали. Когато правим срещи по места с нашите регионални структури, разбираме, че за средно големите градове броят на нелоялните играчи е между 5 и 10. Не само фалшивите оферти и заблуждаващата реклама руши имиджа на бранша. Липсата на регламентация в нашия бизнес позволява на всякакви хора, които нямат никаква квалификация да навлизат в този сектор. Държавата трябва да се погрижи най-после и да създаде правила. Една регулация, за която ние говорим през годините.  - Най-често неетичните практики се използват в жилищния сектор по простата причина, че потребителите обичайно са физически лица, с недостатъчен опит и информация за пазара. Потребителите трябва да си задават въпроса: когато позвънят на една оферта и се окаже, че тя е заблуждаваща (т.нар. набирателни оферти), некоректна, трябва ли да продължат да работят с тази компания, с този брокер. Щом стартираш с лъжа своята работа с потребителя, с клиента, който ти дава бизнес - това означава ниско или никакво ниво на етичност. - Няма институция, която през годините да не е изразила своето положително отношение към една либерална регулация на нашия сектор – посредническия сектор в сферата на недвижимите имоти. Още през 2013-а, когато бяхме почти готови, да не кажа абсолютно готови за гласуване на подобна регулация в Народното събрание, но тогавашното правителство подаде оставка. - Изготвен е проект на закон, който е предполага създаване на професионална камара. Трябва да кажем, че всички сродни нам бизнеси са регулирани по този начин - нотариусите, строителите, архитектите, оценителите, геодезистите. По един и същи начин - създава се камара, камарата – регистър, и в него се вписват всички правоспособни лица. Предвижда се контрол на входа, за да имате право да изпълнявате практикувате тази професия ще трябва да се докаже определено количество знания, умения и компетенции. Това е либерална регулация, гарантираща осветляването на всички лица, занимаващи се с тази отговорна професия, и второ – гарантират на потребителите, на държавата едно ниво на компетентност за всички лица и трето приемат за свой дълг спазването на правилата на етичния кодекс на камарата.  - Преди 26 години сдружението е създадено с основната цел и първа точка в целите му е регулацията в бизнеса с недвижими имоти. В момента това, което правим и през годините, поради липса на регламентация от държавата, винаги сме се стремили да създаваме различни начини да се саморегулираме. Единствени на пазара, членовете на НСНИ доброволно се подлагаме на контрол. Останалите компании не са подложени на никакъв контрол. - Има много нови неща. Едно от тях е, че ние като членове на Международната етична коалиция (IESC), имам предвид НСНИ, записахме 10-те основни правила на тази международна коалиция в началото на своя кодекс, а по-надолу се опитахме да посочим обхвата на етичните правила, свързани с новостите в развитието на пазара. Попълнихме много клаузи, свързани с взаимоотношенията между компаниите, брокерите, агенциите с потребителите, от една страна, и от втора страна, подобрихме правилата по отношение работата между компаниите. Много често в работата между компаниите има изключително лоши практики, които водят до потъпкване интереса не на някой друг, а на собствениците и на клиентите. Етичният кодекс е публикуван на сайта на сдружението, може да се види какво включва, но изключително разширихме неговия обхват по отношение на много практики. Много сме взаимствали от етичните правила на националната асоциация в САЩ, те са наши партньори от дълго време. - За тази година имаме около 40-50 жалби и сигнали, а само 1-2 са за наши членове. Всичко останало са сигнали за фирми извън сдружението и там не можем да направим нищо. В тези случаи насочваме клиентите към медиаторите ни и те помагат за решаване проблемите с брокерите, които не са част сдружението ни. Даваме препоръки на двете страни за по-нататъшната им добра работа. Добре е да търсят съвета на професионалисти. - Направихме десетина семинара в страната, на които поканихме не само членове, а и всички професионалисти в нашия сектор да разберат какво трябва да подготвят, какви промени трябва да направят, какви са техните ангажименти. Няма проблеми по прилагането на тази директива. - Няма да е значимо отразяването на пазара нито в положителен, нито в отрицателен аспект. Ще видим какви ще са последствията за икономиката, най вече на ЕС и по какъв начин това би се отразило на България, но считам, че няма да е нещо значимо като тенденция. - Във връзка с покачването на лихвите, каква е прогнозата ви за имотния пазар догодина? - Очаква се в края на годината плавно покачване с 0,25% на 6 месеца, за разлика от САЩ, където бе 0,25% на три месеца. Вдигането на лихвите ще се отрази на пазара. Има пряка връзка между покачването им при ипотечните кредити и цените на имотите. Обаче подобен пазар, който се влияе от страшно много макроикономически параметри, не може да бъде разглеждан само през призмата на един от тях. Инфлацията сега например е най-високата за последните 5-6 години. Когато тя се повишава, най-естественият начин да запазите парите си е именно с инвестиция в имот. По време на хиперинфлацията преди 20 години много хора успяха да запазят парите си точно чрез покупката на имот. Добромир Ганев е роден в гр. Бургас, на 17 март 1972 г. Магистър на Икономически университет - Варна Специализира Международна търговия и бизнес развитие към Института за специализации към Land O Lakes-Mineapolis-St.Paul-USA.  Сертификати:  CIPS сертификат на National Association of REALTORS-USA, международен специалист в сферата на недвижимите имоти;  SRS сертификат на Real Estate Business Institute за представителство на интересите на продавачи на имоти През 1993 г. година основава агенция за недвижими имоти От юли 2018 г. е председател на УС на НСНИ Член на Българската макроикономическа асоциация Учредител и член на УС на Асоциацията на франчайзите в България Учредител на Национална асоциация за защита на потребителите Създател на „Лайънс клуб” Варна, част от Lions International", "date": "2018.11.22", "title": "Добромир Ганев: 30% от офертите в сайтовете са подвеждащи"}
