{"url": "https://www.monitor.bg/bg/a/view/osydiha-bolnica-za-nepostavena-diagnoza-182584", "text": "Областна болница беше осъдена да заплати обезщетение на дете в размер на 41.667,50 лв. по чл. 49 ЗЗД заради непоставена диагноза за ретинопатия. През 2016 година жена ражда близнаци в една областна болница, майката се свързва с адвокат Мария Шаркова заради едно от децата - момченцето Д., което е недоносено, ражда се едва 1 килограм, в резултат на ненавременна диагностика и лечение детето развива тежка форма на ретинопатия, а сестричката му е със спасено зрение благодарение на късмет – родителите да потърсят още едно лекарско мнение. Това съобщи адв. Мария Шаркова за „Монитор“. Майката се е интересувала специално за офталмологичните прегледи на децата й, тъй като била запозната с рисковете, на които са изложени. Лекари от болницата са я уверили, че при недоносени деца и разполагат с един от най-добрите апарати за диагностика на ретинопатия – болест, засягаща зрението при недоносени деца. След изписване от болницата и двете деца са „без проблеми“ според проведените им офталмологични прегледи. Лекарите лично уверили родителите, че нямат повод за притеснение – зрението на децата им е наред. Майката решава да заведе близнаците в София и да потърси и второ мнение. На прегледа е установено, че и двете деца са с ретинопатия. Едното – момиченцето, е с 3-та степен, а момченцето е в края на 4-та степен – и процесът на ослепяване за него е необратим. Майката на децата изисква от болницата, в която са родени, снимки от извършения преглед с апарата, от където й заявяват, че такива няма, защото той тогава е бил развален, а прегледите са извършени по друг метод, които обаче не можел да открие ретинопатия, защото изследвал едва 20% от окото. Това е и големият проблем – защото никой от медиците не е информирал, че всъщност преглед със специален очен апарат не е имало. Това е и причината едно от децата да ослепее за цял живот, защото ненавременното лечение на ретинопатия води до трайна слепота. Адвокат Шаркова разясни, че друго нарушение на медиците било, че самият преглед се извършва и описва по определен начин и това също не е било спазено, и след изписване на децата не са дадени никакви препоръки на родителите, свързани със зрението на техните деца. След диагнозата заминават на спешно лечение в чужбина, където успяват да овладеят процеса на ослепяване на момиченцето, но не и на момченцето, разяснява адв. Шаркова. Очите на момчето са увредени трайно - едното око е със 100% слепота, а с другото вижда само бледи сенки, констатират лекарите в чужбина. Няма обезщетение, което да върне зрението на двегодишния Д., нито да успокои родителите му според адвокат Шаркова, но е абсолютен успех, че Върховен касационен съд окончателно осъди болницата.", "date": "2019.12.04", "title": "Осъдиха болница за непоставена диагноза"}
{"url": "https://www.monitor.bg/bg/a/view/na-vseki-iznesen-ton-riba-vnasjame-shest-182591", "text": "България изнася 10000 тона риба на година, но вносът е в пъти повече, показват данните на земеделското министерство. Около 64000 тона се пласират по нашите пазари, като голяма част идва от импорт и много малка са улов. Общият износ се равнява на около 500 тежки камиона с 20-тонен товар. „Вносът е с ръст от 10 на сто за последните три години. Потреблението на риба също се увеличава като за 2018 г. на човек е средно по 5,2 кг“, съобщи министърът на земеделието Десислава Танева по време на изложението „Обичам българската риба“. „Показателите са с и за производството на аквакултура, и за предлагането на пазара“, заяви ресорният министър. Събитието е част от кампанията на Министерството на земеделието, храните и горите (МЗХГ) и ИАРА, която цели популяризиране на местното производство и повишаване на консумацията на риба. За любителите бяха изградени 7 щанда, на които могат да открият разнообразие от черноморски риби. Едни от най-купуваните риби са царската или позната още като барбун за 8 лв. килограма и калкана на цена 40 лв. за килограм. Тенденцията в последно време показва, че потребителите предпочитат прясната риба, а от бранша, като всяка година обещаваха, да преди празника. „Тази година уловите са по-бедни“, оплака се един от търговците. Заради късното лято и липсата на есен рибата няма възможност да се групира на пасажи и по-големите риби няма как да се нахранят и пораснат достатъчно. Въпреки това рибата се радва на целогодишен интерес от страната на купувачите. Най-скъпата риба на изложението е дивият лаврак, който струва 68 лв./кг., а традиционният за празника шаран може да бъде закупен за десетачка. По-възрастното поколение пазаруваше на промоция раци за 9 лв./кг. и рапани за 16 лв./кг. Освен прясната риба, могат да бъдат открити шишчета от сом, скумрия (8 лв./бр.) и пъстърва (6 лв./бр.) на скара.", "date": "2019.12.04", "title": "На всеки изнесен тон риба внасяме шест"}
{"url": "https://www.monitor.bg/bg/a/view/api-i-svetovnata-banka-organizirat-utre-forum-za-tol-sistemata-182590", "text": "Агенция „Пътна инфраструктура“ и Световната банка – консултант на държавната пътна администрация, организират форум във връзка с въвеждането на тол системата. Срещата е в рамките на общественото обсъждане на проекта на тарифа на тол таксите, което продължава до 16 декември 2019 г. Очаква се във форума да участват министърът на регионалното развитие и благоустройството Петя Аврамова, министърът на транспорта, информационните технологии и съобщенията Росен Желязков, заместник-министърът на регионалното развитие и благоустройството Николай Нанков, председателят на Управителния съвет на АПИ Георги Терзийски и др. Проф. Олег Асенов, член на Управителния съвет на АПИ, ще представи философията и същността на електронната система. Експерти на Световната банка ще акцентират на най-добрите европейски и световни практики при въвеждането на тол таксуването, принципите за определяне на тарифите у нас и как те ще се отразят на цените на стоките от първа необходимост и на автобусните билети. Ще бъде представен и моделът на функциониране на националните доставчици на услуги и на доставчиците на декларирани данни като партньори на АПИ в тол таксуването. На форума са поканени народни представители от Комисията за регионална политика, благоустройство и местно самоуправление в Народното събрание, представители на МВР, на Агенция „Митници“, членовете на Обществения консултативен съвет по въвеждане в експлоатация на електронната система за таксуване на база време и изминато разстояние. Ще участват представители на дипломатическия корпус, на неправителствения сектор, икономически анализатори и др.", "date": "2019.12.04", "title": "АПИ и Световната банка организират утре форум за тол системата"}
{"url": "https://www.monitor.bg/bg/a/view/deputatite-prieha-ramkata-na-budjet-2020-182595", "text": "Депутатите приеха размера на приходите и разходите, предвидени в парите за 2020 г. Обсъждането на първата точка в проектобюджета продължи с часове като от БСП предложиха да има диференцирано данъчно облагане, да се създаде фонд за развитие на Северозападния регион в България с 300 млн. лв. и да се дадат повече пари за спорта и физическото възпитание. Последното предложение първоначално бе прието, но след повторно гласуване бе отхвърлено. От ДПС пък поискаха повече капиталови разходи за общините за обновяване на пътната мрежа, но идеята отпадна. Не беше подкрепено предложението на \"Обединени патриоти\", с което читалищата и регионалните библиотеки може да получат 2 млн. лв. повече. Депутатите разкритикуваха сметката на правителството за догодина, на което финансовият министър Владислав Горанов отговори със   от последните 3 години. Накрая рамката бе приета със 122 “за”, отхвърлена от 92-ма, а “въздържали се” липсваха. ГЕРБ, “Воля” и ОП подкрепиха рамката, докато ДПС и БСП се обявиха против. Предвидените приходи, помощи и дарения са в размер на 28 054 682 700 лв., разчетените разходи са 14 356 374 300 лв., а бюджетните взаимоотношение (трансфери) са 12 238 541 500 лв. За догодина се предвижда вноска в общия бюджет на Европейския съюз (ЕС) в размер на 1 397,4 млн. лв. Заседанието продължи с гласуването на парите за съдебната власт, за Народното събрание, президентството, Министерски съвет, Омбудсман, Сметна палата, Министерство на финансите, Министерство на външните работи, Министерство на отбраната, Министерство на вътрешните работи, Министерство на правосъдието, Министерство на труда и социалната политика и Министерство на здравеопазването. От левицата предложиха да се добавят 5,8 млн. лв. към бюджета на съдебната власт, за да може да се увеличи щатната бройка на съдебните помощници. Според Крум Зарков от опозицията по този начин могат да бъдат назначени 100 души. Данаил Кирилов от ГЕРБ обаче подложи под въпрос доколко това е точният брой на възможните новоназначени, защото така месечното им възнаграждения става твърде голямо. Предложението на левицата от второ четене от бюджетна комисия за увеличаване на заплатите на социалните работници с 15% бе одобрено и днес като от 199 гласували, всички 199 го подкрепиха. Това ще стане с допълнителни 5 млн. лв., предвидени в парите за Министерство на труда и социалната политика.", "date": "2019.12.04", "title": "Депутатите приеха рамката на Бюджет 2020"}
{"url": "https://www.monitor.bg/bg/a/view/zadyrjaha-banda-iztochila-44-miliona-evro-182594", "text": "Пореден удар на службите у нас. При международна акция срещу компютърните престъпления и прането на пари са задържани 7 души. Бандата действала от 2016 година. Източвани са сметки на фирми от целия свят, използвайки така наречените „фишинг мейли”, съобщи Нова ТВ.  Сред пострадалите има дружество от Съединените щати, чийто бизнес е свързан с метали, както и фирма за производство на медицински изделия. До момента е установено, че бандата е успяла да източи над 44 млн. евро и 15 млн. долара. Задържани са организаторите – иракски и ливански гражданин. Българското участие е с компютърни спецове, както и регистрирането на кухи фирми.  “До момента се разследват 48 случая. Поне в периода на разследване над 70 фиктивни търговски дружества са регистрирани в България, за да бъдат превеждани по техни сметки, да ги наречем, откраднатите суми”, обясни избрания за нов главен прокурор Иван Гешев. „Това е една организирана престъпна група, според прокуратурата, която се занимава от логистиката, през хакерите, до съответните подставени лица, така наречените мулета. Както казах – парите след това заминават по сметки в целия свят и най-вероятно по банков път или кеш се изтеглят и пристигат в организаторите на схемата”, заяви още той.", "date": "2019.12.04", "title": "Задържаха банда, източила 44 милиона евро"}
{"url": "https://www.monitor.bg/bg/a/view/zaradi-aferata-evn-kanada-razjalva-prokopiev-kato-pocheten-konsul-182593", "text": "Канада се е отрекла от подсъдимия олигарх Иво Прокопиев и го е разжалвала от позицията на неин почетен консул. Това лъсна от решение на Министерския съвет, взето на заседанието на кабинета в сряда. От него става ясно, че презокеанската държава дори е била закрила за известно време почетното си консулство. С решението си МС дава съгласие да бъде открита отново мисията, като позицията ще бъде заета от Нина Лазарова. Седалището ще обхваща територията на цялата страна, а мандатът на Лазарова ще е пет години. Засега не е ясно кога точно е бил разжалван Прокопиев. Последната му публична изява в това му качество бе през лятото на 2017 г., малко преди прокуратурата да вкара в съда обвинителния акт срещу него по аферата ЕВН, по която подсъдими са и бившите министри на енергетиката и финансите Трайчо Трайков и Симеон Дянков. Вероятно именно това е била и причината за разжалването на разградския олигарх. В Закона за дипломатическата служба изрично е записано, че „почетни консули могат да бъдат само изявени личности, с доказано добро отношение към България, които се ползват с добро име и авторитет в държавата на назначението\". Изискване, на което Прокопиев никога не е отговарял. За първи път Канада открива почетно консулство у нас през 1997 г., като до 2009 г. позицията е заемана от банкера Левон Хампарцумян. През пролетта на 2010 г. той е заменен от Прокопиев.", "date": "2019.12.04", "title": "Заради аферата ЕВН: Канада разжалва Прокопиев като почетен консул"}
{"url": "https://www.monitor.bg/bg/a/view/pravjat-rialiti-shou-za-mejduzvezdni-vojni-182537", "text": "Риалити предаване, посветено на галактическата сага „Междузвездни войни“ ще стартира по стрийминг платформата на „Дисни“. Водещ на шоуто ще бъде актьорът Ахмед Бест, като в основен таргет ще се превърнат децата. коментира Мики Капофери, един от шефовете в Lucasfilm. На терен ще има и дроид, койт още бъде озвучен от Мери Холанд. Първият епизод на шоуто, което ще носи името Star Wars: Jedi Temple Challenge, ще бъде излъчен през есента на 2020 г. Междувременно новият сериал на Джон Фавро - „Мандалорианецът“, предизвика лавинообразен интерес към бебето Йода. Мисля, че беше добро решение пускането на играчки да се задържи във времето, за да може фокусът да бъде поставен върху историята на сериала“, коментира пред The Hollywood Reporter режисьорът на сериала Брайс Далас Хауърд. Мърчандайз артикули са вече достъпни за предварителни поръчки. Самите играчки, дрехи и т.н. ще бъдат официално пуснати в продажба през следващата година.", "date": "2019.12.04", "title": "Правят риалити шоу за „Междузвездни войни“"}
{"url": "https://www.monitor.bg/bg/a/view/diana-lubenova-vadi-kartofi-vyv-fermata-182535", "text": "Актрисата и водеща Диана Любенова смени лъскавото телевизионно студио с калния двор на  „Фермата“. Тя смело нагази в разкопаната градина, запретна ръкави и самоотвержено започна да вади картофи. Окрилена от постижението си на нивата, Диана отхвърли още работа в стопанството. Ти принадлежиш на това място“, похвали я треньорът Сами Хосни. Както той, така и останалите мъже бяха покорени от чара на Любенова. Докато тя работеше из фермата, те превъзбудено обикаляха около нея. „При влизането й останахме с отворени усти. Диана е топъл човек, приема с усмивка фермерските ни бъзици“, не скри възхищението си младият бизнесмен Митко Калайджиев. Въпреки комплиментите, които получи, Диана не навири нос. Призна, че не винаги е перфектна. Балансът е труден и изпитвам чувство за вина, че не мога да прекарвам достатъчно време с дъщеря ми, която е на 8 години. Рядко успяваме да вечеряме семейно. Когато се съберем, телефоните са забранени“, изповяда се тя. Преди да си тръгне от „Фермата“, Любенова си купи биопродукти и засади дърво. ", "date": "2019.12.04", "title": "Диана Любенова вади картофи във „Фермата“"}
{"url": "https://www.monitor.bg/bg/a/view/nezavisim-prokuror-shte-razsledva-obvinitel-1-obzor-182596", "text": "Обвинител №1 да може да бъде разследван от независим прокурор или звено. Тази препоръка е сред отправените от Венецианската комисия, които ще бъдат приети от кабинета. За целта премиерът Бойко Борисов ще свика в някой от следващите дни извънредно заседание на МС, обяви самият той в ефира на bTV. Самата комисия предлага независимият прокурор да бъде избиран на поста с гласовете на две трети от членовете на Прокурорската колегия на ВСС и да не се отчита пред никого. Борисов предложи тримата големи да могат да се изслушват от парламента, но мнението на комисията било, че не е хубаво съдиите да се закачат, затова щял да се изслушва само главния прокурор. В същото време министър-председателят разсея съмненията, че настоящият главен прокурор Сотир Цацаров, който бе номиниран за шеф на КПКОНПИ и бъдещият му наследник Иван Гешев са еднакви, тъй като Гешев е заместник на Цацаров и че това, че са били „в един екип“ би било проблем след като оглавят две различни институции. Борисов изтъкна, че те са много различни – единият бил много начетен и гледал от призмата на съдия, а другият израснал в оперативната работа. отсече Борисов. Той за пореден път обясни, че правосъдният министър Данаил Кирилов не е номинирал друг кандидат за главен прокурор, тъй като щели да последват упреци, че е човек на ГЕРБ, въпреки че евродепутатът Емил Радев бил подходящ за поста. „Какво искате да ми щракнете капана ли“, попита риторично премиерът. Борисов бе категоричен, че няма да откликне обаче на инициативата на президента Румен Радев за промени в Конституцията. „Когато си направи партия и отиде в парламента да прави промени“, каза премиерът, като даде да се разбере, че не би участвал в иницииран от Радев дебат по темата. „Свободата на медиите у нас е голяма, нека някой да ми даде пример за журналистическо разследване, което да не е стигнало до хората“, коментира и темата за свободата на медиите у нас премиерът. Той разкри, че сам е поискал от САЩ да изпратят човек в посолството си у нас, който да отговаря за върховенството на закона и свободата на медиите, защото му писнало от лъжи. „Да, аз съм поискал от САЩ да дойдат в различни сфери - в ядрената сфера, за върховенството на закона - там, където искам да хвана бика за рогата“, каза премиерът. И отново настоя: „Кажете ми една тема, която в българските медиите не е видяла бял свят!“. За срещата му с представители на „Репортери без граници“ Борисов изтъкна, че поискал да получи конкретни данни и им предложил да дадат една обща рамка с правила, които трябвало да се следват, а самия той щял да събере издателите и да ги попита дали са готови да се обединят около нея и да я спазват. „Олигарсите си направиха кой сайт, вестник, телевизии. В България това стана модерно. И като направят нарушения казват, че са издатели. С какво се ползват издателите, те не са ли по правилата на закона? Аз като напусна премиерския пост ще си направя сайт и ще казвам „не ме пипайте“ и ще съм най-добрият“, коментира Борисов. Премиерът обаче изтъкна, че не може да контролира автоцензурата в медиите. „Не мога да се меся на Пеевски, Прокопиев, Дончев“, каза Борисов. Той коментира и изтеклата по-рано информация, според която президентът на Русия Владимир Путин е отправил критики към България, че бави реализацията на „Турски поток“, както и предупреждение, че могат да се търсят алтернативни маршрути за газопровода. заяви премиерът. Той подчерта, че всеки има право да търси алтернативи, както ние търсим за диверсификацията. И припомни, че при посещението си във Вашингтон е подписал документ, предвиждащ България да се превърне в газов хъб. Борисов разкри и впечатленията си от своята среща с Доналд Тръмп, като изтъкна, че американският президент е уникален човек и срещнал разбиране от него по всяка една тема, като нямало такава, по която да не е подготвен.", "date": "2019.12.04", "title": "Независим прокурор ще разследва обвинител №1 (ОБЗОР)"}
{"url": "https://www.monitor.bg:443/bg/a/view/maratonki-menteta-za-4-mln-leva-hvanati-na-mitnicata-182583", "text": "В пратка от Китай са открити фалшиви портмонета, маратонки и други имитации на известни марки на стойност 4 млн. лв. Стоките са задържани на митницата от служители на Главна дирекция „Митническо разузнаване и разследване“ и Митническо бюро София Запад. Контрабандата е съдържала фалшификати на 1608 чифта маратонки „Adidas“ и 2800 портмонета на „Louis Vuitton“. Освен тях са открити още 8096 реплики - 6000 шала „Hermes“, 2000 портмонета на „Gucci“ и 96 чифта маратонки на „Balenciada“. Част от артикулите вече са унищожени, а за други това предстои и засега те остават задържани под митнически контрол по искане на притежателите на марките. Получател на стоката е българска фирма, но няма информация дали пратката е била предназначенаа само за българския пазар или и за други пазари в ЕС.", "date": "2019.12.04", "title": "Маратонки ментета за 4 млн. лева хванати на митницата"}
{"url": "https://www.monitor.bg:443/bg/a/view/smartfona-s-dva-displeja-na-lg-veche-se-predlaga-ot-vivacom-182581", "text": "Сензационният LG G8X Dual Screen е с два дисплея и от днес е наличен само в онлайн магазина на VIVACOM. Устройството е с иновативен дизайн и предлага нова форма на мултитаскинг. В LG G8X Dual Screen освен основния 6.4-инчовия FHD дисплей е добавен още един. Този допълнителен дисплей позволява на потребителите работа в многозадачен режим на два екрана, да изпращат съобщения, докато гледат видеоклип, да наблюдават любимия си футболен отбор, докато разглеждат данни без да прекъсват извършваната дейност на основния екран. Освен гледане от два различни ъгъла, дисплеите на LG G8X включват 360 Freestop механизъм на сгъване. Новият 360-градусов шарнир позволява видеата да се гледат от всякакъв ъгъл, подобно на лаптоп. Устройството има впечатляваща производителност за използване в мултитаскинг режим, гарантирана от мощния Qualcomm Snapdragon 855 Mobile Platform процесор, в комбинация с 6 GB RAM и 128 GB вътрешна памет. Двойният екран автоматично регулира яркостта и контрастът на изображенията чрез сензорът за околна светлина, като по този начин намалява напрежението в очите на потребителите. Предната камера на LG G8X е 32 МР и е много подходяща за любителите на селфита. Функцията Reflector осигурява по-чисти портретни снимки дори в тъмна среда, а Action Shot компенсира движението със скоростта на затвора, за да запази фокуса върху обектите. Камерите на устройството позволяват на потребителите да създадат артистично time lapse видео с невероятна 4К резолюция, чрез опцията 4K Time Lapse, а също така е възможно и превключването между предна и задна камера, докато се записва видео. LG G8X има вграден в дисплея сензор за пръстови отпечатъци, който прави отключването и заключването по-лесно от всякога, дори когато двойният екран е затворен. Устройството се предлага в черен цвят на цена от 55.98 лв. на месец с план SMART U само в онлайн магазина на VIVACOM.", "date": "2019.12.04", "title": "Смартфона с два дисплея на LG вече се предлага от VIVACOM"}
{"url": "https://www.monitor.bg:443/bg/a/view/novijat-most-v-elhovo-struva-700-000-leva-na-danykoplatcite-182586", "text": "Над 700 хил. лв. са инвестирани в изграждането на нов мост в град Елхово на третокласния път III-7008 Елхово - Скалица. По отсечката преминава трафикът към ТЕЦ „Марица Изток“. За съоръжението има подписан акт 16 и предстои издаване на разрешението за ползване. Новият стоманобетонов мост, с дължина 21 м, преминава над дере в близост до река Тунджа. Той е с две ленти за движение, тротоари за пешеходци, предпазни парапети, мантинели и нова хоризонтална маркировка. Съоръжението е изградено на мястото на стария мост, построен през 1926 г. с дървена конструкция и една лента за движение. Изпълнител на проекта е „Пътища и мостове“ЕООД – Варна. Стойността на договора е 733 920 лв. с ДДС. Строителният надзор е осъществен от „Агроводинвест“ ЕАД. Техният договор е за 39 004,56 лв. с ДДС.", "date": "2019.12.04", "title": "Новият мост в Елхово струва 700 000 лева на данъкоплатците"}
{"url": "https://www.monitor.bg:443/bg/a/view/tyrsjat-koncesioner-za-centralnija-plaj-vyv-varna-182587", "text": "Министерският съвет взе решение да бъде открита процедура за възлагане на концесия за морски плаж „Варна - централен” в община Варна.  Процедурата се провежда по реда на Закона устройството на Черноморското крайбрежие. Предлага се срокът на концесията да е 20 години. Размерът на минималното годишно концесионно възнаграждение е 137 322 лв. без ДДС. Той е определен съгласно приетата от Министерския съвет Методика за определяне на минималния размер на концесионното възнаграждение за морските плажове - обект на концесия, по реда на Закона за устройството на Черноморското крайбрежие. С настоящото решение се цели да се обезпечи морски плаж „Варна - централен” със задължителните дейности по закон - осигуряване на водното спасяване, обезпечаване на прилежащата акватория, здравното и медицинското обслужване и санитарно-хигиенното поддържане на морския плаж и предоставяне на услуги от обществен интерес.", "date": "2019.12.04", "title": "Търсят концесионер за централния плаж във Варна "}
{"url": "https://www.monitor.bg:443/bg/a/view/radev-trjabva-da-se-vkluchim-v-ohranata-na-nebeto-na-severna-makedonija-182588", "text": "Форумът на НАТО в Лондон е и важен шанс за България да се утвърждава като фактор на стабилността в Югоизточна Европа и да отстоява своя национален интерес. Това заяви президентът Румен Радев във връзка със срещата на върха на НАТО в Лондон. България не трябва да пропуска историческата възможност да охранява въздушното пространство на Северна Македония, заяви Радев. Докато отлагахме разговорите със Северна Македония на тази тема за \"светлото бъдеще\", когато ще имаме ескадрила нови самолети, Гърция сключи споразумение за тази мисия. И то при положение че с днешните наши възможности можем да изпълняваме напълно пълноценно тази задача, без никакви допълнителни разходи, защото тя се носи от базата за постоянно базиране \"Граф Игнатиево\", посочи президентът. В тази връзка Радев е имал срещи с премиерите Мицотакис и Заев, в които ясно са се разбрали точно на срещата на върха на НАТО в Лондон министърът на отбраната и началникът на отбраната на България да разговарят със своите колеги от Гърция и от Северна Македония за уточняване на параметрите на тази мисия, така че България да се включи в нея на ротационен принцип, заедно с Гърция. Това е не само в наш национален интерес, това е най-вече дълг към братска Македония, а това ще бъде израз и на нашата политическа зрялост и съюзническа отговорност, коментира президентът. Междувременно пред ВТК военният министър Красимир Каракачанов поясни, че ще направим усилия с Гърция за общ Air Policing над Северна Македония. Той поясни, че покрай срещата на върха на НАТО се е срещнал и с гръцкия си колега, за да обсъдят предложението ни за обща охрана на македонското небе. По думите му било важно да чуем и гръцкото мнение, което било положително.", "date": "2019.12.04", "title": "Радев: Трябва да се включим в охраната на небето на Северна Македония"}
{"url": "https://www.monitor.bg:443/bg/a/view/levski-bez-problem-na-1-4-final-za-kupata-182589", "text": "„Левски“ се класира без проблем за 1/4-финалите на Купата на България. „Сините“ спечелиха с 1:0 домакинството си на „Черно море“ и елиминираха „моряците“ от надпреварата. Пред 2000 фенове на „Герена“ играчите на Петър Хубчев, които бяха абсолютно същите титуляри от равенството 1:1 с „Берое“ през уикенда, бяха видимо по-добрият отбор и спечелиха заслужено след гол на Мартин Райнов. Халфът бе най-съобразителен след разбъркване в 23-ата минута и прати топката във вратата на гостите. Най-сериозното положение за „Черно море“ бе в 34-ата минута, когато гол на Букаси бе отменен заради нарушение. От щаба на варненци бурно протестираха срещу решението на съдията Николай Йорданов, но повторенията показаха, че реферът е бил прав в преценката си. След почивката двата отбора продължиха със здравата битка на терена, като на практика липсваха по-сериозни голови положения. Тогава „моряците“ успяха да направят 2:2 в редовното време, след което елиминираха „Левски“ след изпълнение на дузпи. Междувременно част от феновете на „Левски“ намериха нетрадиционен начин да се забавляват на трибуните по време на мача, който се игра при минусови температури. Находчиви запалянковци използваха снега в София и направиха снежен човек в един от секторите на стадион „Vivacom Arena – Георги Аспарухов“. Той бе украсен с шал на „Левски“, но „животът“ му продължи едва няколко секунди, след като фен без да иска го бутна и главата му падна, показаха телевизионните камери.", "date": "2019.12.04", "title": "„Левски“ без проблем на 1/4-финал за Купата"}
{"url": "https://www.monitor.bg:443/bg/a/view/borisov-svobodata-na-mediite-u-nas-e-goljama-182585", "text": "„Свободата на медиите у нас е голяма, нека някой да ми даде пример за журналистическо разследване, което да не е стигнало до хората.“. Така премиерът Бойко Борисов коментира темата за свободата на медиите у нас в ефира на bTV. Той разкри, че сам е поискал от САЩ да изпратят човек в посолството си у нас, който да отговаря за върховенството на закона и свободата на медиите, защото му писнало от лъжи. „Да, аз съм поискал от САЩ да дойдат в различни сфери - в ядрената сфера, за върховенството на закона - там, където искам да хвана бика за рогата“, каза премиерът и сподели, че при срещата си в Белия дом с президента на Щатите Доналд Тръмп със съжаление е гледал американските медии. „Гледах със съжаление медиите при посещението си при Тръмп и го съжалявам - те се бутаха и се блъскаха. Кажете ми една тема, която в българските медиите не е видяла бял свят“, отново настоя министър-председателят. За срещата му с представители на „Репортери без граници“ Борисов изтъкна, че е поискал да получи конкретни данни от тях и им предложил да дадат една обща рамка с правила, които трябвало да се следват, а самия той щял да събере издателите и да ги попита дали са готови да се обединят около нея и да я спазват. „Олигарсите си направиха кой сайт, вестник, телевизии. В България това стана модерно. И като направят нарушения казват, че са издатели. С какво се ползват издателите, те не са ли по правилата на закона? Аз като напусна премиерския пост ще си направя сайт и ще казвам „не ме пипайте“ и ще съм най-добрият“, коментира Борисов. Премиерът обаче изтъкна, че не може да контролира автоцензурата в медиите. „Не мога да се меся на Пеевски, Прокопиев, Дончев“, каза Борисов. Министър-председателят разсея и съмненията, че настоящият главен прокурор Сотир Цацаров, който бе номиниран за шеф на КПКОНПИ и бъдещият му наследник Иван Гешев са еднакви, тъй като Гешев е заместник на Цацаров и това, че са били „в един екип“ би било проблем след като оглавят две различни институции. Борисов изтъкна, че те са много различни – единият бил много начетен и гледал от призмата на съдия, а другият израснал в оперативната работа. отсече Борисов. Той за пореден път обясни, че правосъдният министър Данаил Кирилов не е номинирал друг кандидат за главен прокурор, тъй като щели да последват упреци, че е човек на ГЕРБ, въпреки че евродепутатът Емил Радев бил подходящ за поста. „Какво искате да ми щракнете капана ли“, попита риторично премиерът. Той разкри още, че в следващите дни ще свика извънредно заседание на Министерския съвет и ще приеме препоръките на Венецианската комисия. Той предложи тримата големи да могат да се изслушват от парламента, но мнението на комисията било, че не е хубаво съдиите да се закачат, затова ще се изслушва само главния прокурор. Другото, което щяло да бъде прието е обвинител номер 1 да може да се разследва от независимо звено. В същото време Борисов бе категоричен, че няма да откликне на инициативата на президента Румен Радев за промени в Конституцията. „Когато си направи партия и отиде в парламента да прави промени“, каза премиерът, като даде да се разбере, че не би участвал в иницииран от Радев дебат по темата. Борисов коментира и изтеклата по-рано информация, според която президентът на Русия Владимир Путин е отправил критики към България, че бави реализацията на „Турски поток“, както и предупреждение, че могат да се търсят алтернативни маршрути за газопровода. заяви премиерът. Той подчерта, че всеки има право да търси алтернативи, както ние търсим за диверсификацията. И припомни, че при посещението си във Вашингтон е подписал документ, предвиждащ България да се превърне в газов хъб. Борисов разкри и впечатленията си от своята среща с Доналд Тръмп, като изтъкна, че американският президент е уникален човек и срещнал разбиране от него по всяка една тема, като нямало такава, по която да не е подготвен. Поредният опит на изданията от „Телеграф медиа“ да се срещнат с ръководството на „Репортери без граници“ отново остана без резултат. От НПО-то, което иначе твърди, че брани плурализма на мненията, не откликнаха на новата покана от страна на главните редактори на „Монитор“ и „Телеграф“ за среща, на която да бъде дискутирана методологията за изграждане на индекса за медийна свобода. Вече втора година страната ни е на 111-о място в класацията, като от НПО-то категорично отказват да отговорят на въпросите колко души попълват анкетите им и съответно колко от тях са журналисти. В същото време преди няколко месеца излезе информация, че въпросните анкети се попълват от едва десетина лица, като само три от тях били журналисти – т.е. класацията в частта й за България няма абсолютно никаква представителност, предвид факта, че само печатните издания в страната според данните на НСИ са над 240. В същото време ниската позиция в класацията, както и становищата, публикувани от „Репортерите“ за състоянието на медийния сектор у нас, редовно се използват за разпространението на фалшиви новини от страна на подсъдимите издатели олигарси, начело с разградския бос Иво Прокопиев.", "date": "2019.12.04", "title": "Борисов: Свободата на медиите у нас е голяма "}
{"url": "https://www.monitor.bg:443/bg/a/view/btpp-razdade-nagradite-si-za-postijenija-v-biznesa-galeri-ja-182582", "text": "На бляскава церемония Българската търговско-промишлена палата (БТПП) раздаде за 26-ти път годишните си награди. Най-старата бизнесорганизация в страната събра на едно място представители на бизнеса, управлението на България, неправителствени организации, дипломатически мисии и медии. Специални гости на палатата бяха вицепремиерът Марияна Николова и министърът на туризма Николина Ангелкова, които се включиха и в церемонията по награждаването. В своята реч председателят на БТПП Цветан Симеонов отбеляза, че всеки ден всички ние доказваме атрактивната страна на България като място за правене на бизнес и инвестиции. Най-важно според Симеонов е икономическите условия да бъдат атрактивни. Той е сигурен, че през настоящата година интерес представляват резултатите, които показват, че българският бизнес отново е сред най-оптимистичните в Европейския съюз. „Днес можем да кажем уверено, че ситуацията в страната е стабилна и предвидима“, подчерта Марияна Николова. По време на официалната церемония награди за постиженията си получиха \"КАМБРО ОЗАЙ БГ ЕООД\", \"БАЙЕР - БГ ЕООД\", Национално сдружение \"Недвижими имоти\", \"Търговско-промишлена камара - Пловдив\", извънредният и пълномощен посланик на Индия в България Н. Пр. Пуджа Капур и ръководителят на Търговската секция към Посолството на Виетнам Фам Таун Хуин. С плакет и грамота бяха наградени и Bulgaria on Air, колегата Наталия Ганчовска от Българско национално радио, АМС ООД, Н ауто София ЕАД, Бюро патенти и търговски марки \"Божинов и Божинов\" ООД, \"Баумакс България\" ЕООД и \"Геотехмин” ООД\". В годишните награди на БТПП участват повече от 6500 фирми. По-важното обаче е тяхната представителност - те дават над 85% от БВП на страната.", "date": "2019.12.04", "title": "БТПП раздаде наградите си за постижения в бизнеса (ГАЛЕРИЯ)"}
{"url": "https://www.monitor.bg:443/bg/a/view/studyt-napylni-priutite-za-bezdomnici-182579", "text": "Студът напълни приютите за бездомници в София и Русе. Почти всички места в дома за временно настаняване в столичния квартал „Захарна фабрика“ и неговия филиал са заети след 17 часа. Общият капацитет е за 180 човека, но при наплив, когато температурите паднат под нулата, имаме възможност да приютим до 230 души. Това обясни през „Монитор“ неговият директор Пепи Джуренов. В дома те получават само вечеря – топла супа и хляб, от социалния патронаж. Стаите са добре отоплени, леглата са застлани със спално бельо, хората разполагат с баня и медицински грижи. За клошарите всяка вечер в дома дават дежурства лекари от общинските болници в София. Ако някои се нуждае от хоспитализация или преглед от специалист, но няма здравни осигуровки, му се издава направление, като лечението му се поема от Столична община, която към момента е единствената в страната, която осигурява такава здравна услуга. Независимо че бездомниците имат право на четири месеца подслон, от 1 декември до 31 март, няма такива, които остават толкова продължително време. Дори при минусови температури още на разсъмване хората напускат дома и се връщат едва за вечеря. В сряда следобед там бяха останали само седем човека – инвалиди. Не ги гоним, но в дома наркотиците, алкохолът и тютюнопушенето са забранени,затова бързат да излязат. Повечето просят, но има и работещи на черно или на граждански договор за малко пари, с които не могат да си позволят квартира, разказа директорът Джуренов. Независимо че в длъжността на персонала не влиза задължението осигуряване на работа, те търсят възможности да им намерят препитание. На някои успяваме да намерим, неотдавна настанихме едно момче да работи в автомивка, но малцина са тези, които скланят да работят, не крие Пепи Джуренов. Много от хората, търсещи подслон в дома, нямат лични документи – едни ги губят, други ги продават. В такива случаи им вадим акт за административно нарушение от МВР, за да имат все пак някакъв документ, допълва той. Топла храна, задължителна баня, чисто бельо, лични санитарни принадлежности и медицински грижи осигурява и приютът „Добрият самарянин“ на католическата организация „Каритас“ в Русе. Там разполагат с места за 60 човека, но при голям наплив могат да осигурят походни легла за още 20 души. Нуждаещите се могат да останат в приюта до три месеца, уточни неговият директор Камен Кънев. Дневният център на БЧК в Русе също отвори врати за клошарите с падането на температурата. Там обаче хората могат да останат само от 11.30 до 14.00 часа. Осигуряваме им топла храна, чай, за вечеря им даваме сандвичи, разказа пред „Монитор“ председателят на регионалната организация на червенокръстците Антоанета Ябанозова. Капацитетът му е 40 човека, но има възможност да изхранване на още 28. Русенската червенокръстка организация поддържа заредени с храна, одеяла и газ за отопление и четири пункта за закъсали шофьори. Те се намират в Бяла, Бъзън, Сливо поле и Пиргово, като във всеки от тях могат да бъдат настанени по 10 човека. Информационно-туристическият център в село Бръшлен също е в готовност да приюти закъсали и премръзнали от ниските температури.", "date": "2019.12.04", "title": "Студът напълни приютите за бездомници "}
{"url": "https://www.monitor.bg:443/bg/a/view/kak-stefan-vyldobrev-shemetno-zapisa-koledna-pesen-182541", "text": "По време на големия „зимен“ концерт на Стефан Вълдобрев и Обичайните заподозрени в зала 1 на НДК на 11 ноември, премиерата си направи коледната песен на групата, която се казва „Лепило за брада“. Тогава, фронтменът я обяви с обещанието, че ако се хареса на публиката ще я запишат и издадат. По-малко от месец по-късно парчето е налице, заедно с лирик видео и носи наистина заразяващо празнично настроение, от което в ушите ни звънтят звънчета, а пред погледа искрят снежинки. Реализацията на „Лепило за брада“ обаче си е била истинско предизвикателство, а докато Стефан я описва във фейсбук страницата си многократно я определя като „шеметна“. Ето какво сподели за достигането на песента до слушателите Вълдобрев:", "date": "2019.12.04", "title": "Как Стефан Вълдобрев „шеметно“ записа коледна песен"}
{"url": "https://www.monitor.bg:443/bg/a/view/bg-obrazovanie-182573", "text": "", "date": "2019.12.04", "title": "BG образование"}
{"url": "https://www.monitor.bg:443/bg/a/view/ludogorec-eliminira-lidera-vyv-vtora-liga-182568", "text": "“Лудогорец” се класира без никакви проблеми за четвъртфиналите в турнира за Купата на България. Шампионите победиха с 3:0 при гостуването си на “Септември” на стадион \"Драгалевци\". През цялата среща „орлите“ не оставиха никакво съмнение в превъзходството си над лидера във Втора лига. Козмин Моци откри за „Лудогорец“ още в десетата минута. Осем по-късно полякът Якуб Швиерчок се възползва от грешка на Георги Русев, който се подхлъзна и прехвърли вратаря Валентин Галев за 2:0. Спас Георгиев от „Септември“ можеше да върне интригата, но нацели гредата. В 58-та минута “Лудогорец” стигна до третия гол, а негов автор бе Мавис Чибота от дузпа за нарушение на Иван Стоянов срещу Сисиньо. „Лудогорец“ можеше да стигне и до по-убедителна победа, но Швиерчок и Дан Битон направиха сериозни пропуски. Наставникът на „Лудогорец“ Станислав Генчев заяви след срещата, че целта е спечелване на титлата, купата и максимално добро представяне в евротурнирите. „Притеснявах се от подценяване, но такова нямаше и от първата минута футболистите играха на върха на възможностите си. За играчите подобен цикъл от мачове не е нещо ново, но никога не е лесно да се пренастроиш от Лига Европа, през първенство, до мач за купата в рамките на няколко дни”, допълни Генчев. В същото време “Ботев“ (Гълъбово) елиминира елитния “Витоша“ (Бистрица) с 2:1. Домакините се оказаха в ролята на догонващи в началото на втората част след попадението на Атанас Кабов. Ерай Карадай, играещ под наем от “Арда“, първо изравни резултата в 80-та минута, а десет по-късно реализира второто си попадение, с което донесе и победата на своя тим. „Ботев“ (Враца) пък не срещна проблеми и победи „Кариана“ (Ерден) с 4:0. Два гола вкара Доминик Янков, а по веднъж се разписаха Венцислав Керчев и Петър Атанасов.", "date": "2019.12.04", "title": "“Лудогорец“ елиминира лидера във Втора лига"}
{"url": "https://www.monitor.bg:443/bg/a/view/do-kraja-na-dekemvri-zemedelcite-izbirat-kak-da-se-oblagat-dohodite-im-182580", "text": "Физическите лица, регистрирани като земеделски стопани, имат право да избират реда за облагането на доходите от дейността им през 2020 година, напомнят от Национална агенция за приходите /НАП/. Правото на избор се упражнява с подаване на декларация по чл. 29а, ал. 4 от ЗДДФЛ в срок до 31 декември на предходната година. Изборът е валиден за 5-те последователни данъчни години и не е необходимо той да се потвърждава ежегодно с подаване на нова декларация. При облагане по реда, предвиден за едноличните търговци, регистрираните като земеделски стопани физически лица не могат да ползват правото за преотстъпване на данъка върху годишната данъчна основа, който е предвиден в чл. 48, ал. 6 от ЗДДФЛ. Новорегистрираните през 2019 г. земеделски производители, могат да изберат за същата година да се облагат с данък върху годишната данъчна основа по реда, предвиден за едноличните търговци /чл. 28 от ЗДДФЛ/, като изборът се декларира в годишната данъчна декларация по чл. 50 от ЗДДФЛ за 2019 г. В случай, че желаят да продължат с този ред на облагане през 2020 г. и следващите четири години, е необходимо да подадат декларация по чл. 29а, ал. 4 от ЗДДФЛ в срок до 31 декември 2019 г. Образецът на декларацията за избор на реда за облагането на доходите на земеделските стопани може да бъде намерен на сайта на приходната агенция www.nra.bgр, рубриката „За гражданите“, в Документи - данъци. Декларацията се подава лично от земеделския стопанин или негов упълномощен представител в офиса на НАП по постоянен адрес на физическото лице. Декларацията може да се подаде по електронен път и по пощата.", "date": "2019.12.04", "title": "До края на декември земеделците избират как да се облагат доходите им"}
{"url": "https://www.monitor.bg:443/bg/a/view/svetovnata-banka-poniji-prognozata-za-cenata-na-petrola-dogodina-do-58-za-barel-182577", "text": "Световната банка (СБ) понижи прогнозата си за цената на петрола за идната година от 65 на 58 долара за барел. Това е посочено в доклад на банката за икономиката на Русия. Прогнозира се известен спад в цената на суровия петрол (среднопретеглена стойност на сортовете Брент, американски лек и Дубай) от 60 долара за барел през 2019 година до 58 долара за барел през 2020 година - значително низходящо преразглеждане в сравнение с априлската прогноза (65 долара за барел), се отбелязва в доклада. За периода от януари до септември тази година петролът е поевтинял с 14 процента на годишна основа на фона на забавянето на темповете на растеж на световната икономика, се допълва в документа. Очакваните обеми на търсенето за 2019 и 2020 година са преразгледани надолу, като се отчита намалената прогноза за глобален растеж. Въпреки скромното увеличение на добива в САЩ предлагането се очаква да нарасне значително поради въвеждането в експлоатация на нови петролопроводи, посочват експертите на СБ. Според финансовата институция споразумението ОПЕК+ за свиване на добива ще продължи да действа и догодина. Световните цени на петрола ускориха възходящото си движение в днешната следобедна търговия преди министерските срещи на ОПЕК и ОПЕК+ във Виена утре и вдругиден. Сортът Брент с доставка през февруари поскъпна с 2,78 на сто до 62,51 долара за барел, а американският лек суров петрол прибави 2,98 на сто и достигна 57,77 долара за барел. ", "date": "2019.12.04", "title": "Световната банка понижи прогнозата за цената на петрола догодина до $58 за барел"}
{"url": "https://www.monitor.bg:443/bg/a/view/evropa-ne-vjarva-na-protestyri-182570", "text": "Винаги, когато прекрачи червената линия и го заплаши обвинението в национално предателство, Радан Кънев бие отбой и е готов да изостави всички, за да оцелее. Провалилият се десен лидер, но надхитрил своите, за да стане евродепутат, побърза да обяви, че едва ли не няма нищо общо с петицията за спирането на строителството на автомагистрала “Струма”, която бе отхвърлена от евродепутатите. Той само бил “длъжен да улеснява гражданите в достъпа им до европейските институции, в това число и петициите им да получат гласност”. Витиевато измъкване. Дори си намерил повод да не присъства на разглеждането. Няма да питаме с какви очи ще погледне “протестърите”, чиито интереси уж защитавал, и не е наша работа. Но ще наблегнем на друго – мина времето, когато Брюксел се връзваше на доносите от България. Разбра се, след падането на мониторинга за съдебната система, че и на европейските институции им е светнало, че зад подобни донесения надничат сенките на подсъдни олигарси. Не случайно европарламентът по най-бързия начин изпълни искането на главния прокурор да бъде свален имунитетът на разследвана за афери с КТБ наша евродепутатка. А сега, без много да се церемони, отхвърли въпросната петиция. Няма да коментираме и как така на Кънев не му е минало през главата, че държавата ще загуби милиони, ако строителството бъде спряно. И че ще бъде забавено свободното и бързо придвижване на граждани и стоки по този ключов за Европа коридор. Но и за това не бива да се учудваме: така, както неговият учител и провалил се премиер Иван Костов се бе поставил в услуга на манипулаторите на прехода, така и Кънев прави това, което му наредят неговите кукловоди. Това трябва да имат предвид в бъдеще не само тези, които му са се доверявали, но и институциите, грижещи се за сигурността на страната, и независимата съдебната власт, защото тяхна е задачата да пресичат всички опити да се работи в ущърб на националния интерес.", "date": "2019.12.04", "title": "Европа не вярва на “протестъри” "}
{"url": "https://www.monitor.bg:443/bg/a/view/rodi-se-pyrvoto-bebe-ot-spodeleno-majchinstvo-182574", "text": "Британска еднополова двойка се сдоби с първото бебе, родено от две утроби, съобщава „Телеграф”. То е родено в рамките на забележителна процедура, наречена „споделено майчинство“, предаде БГНЕС. Жасмин Франсис-Смит е родила сина си Отис преди два месеца, използвайки яйцеклетка, имплантирана с помощта на инвитро процедура, с която за първи път е била оплодена съпругата й Дона. Процедурата, извършвана от Лондонската женска клиника, включва един партньор, който предоставя яйцеклетката, докато другият впоследствие износва плода. И докато над 100 бебета вече са родени от лесбийски двойки, използващи изкуствено оплождане, тази процедура преминава една стъпка по-напред, тъй като в нея взимат участие и двамата родители. „Има много еднополови двойки, в които единият партньор прави всичко - забременява и ражда, докато с тази процедура и двете бяхме ангажирани изцяло в процеса. Това определено ни сближи емоционално. Ние така или иначе сме много близки, но сега и двете имаме специална връзка с Отис, което беше подпомогнато от начина, по който го направихме. Това е моята яйцеклетка, която след инвитро процедурата беше поставена обратно в тялото ми за 18 часа, преди да бъдат инплантирана в тялото на Жасмин и тя да забременее“, разказва 30-годишната Дона Франсис-Смит. Тя е в армията от 11 години, като е служила дори и в Афганистан. Двете се оженили през април миналата година, а се срещнали през 2014 г. чрез онлайн сайт за запознанства, след като Дона се завърнала от мисия в Кипър. Дона и Жасмин споделят, че искат Отис да стане астронавт, но всъщност може да бъде какъвто си поиска. „Винаги ще го подкрепяме във всичко, което иска да направи. Просто сме щастливи, че се получи толкова добре и информацията е закодирана там. Това ще помогне на хората в бъдеще - ще ги сближи, вместо да чувстват, че единият има по-голяма връзка от другия\", заключват двете щастливи майки.", "date": "2019.12.04", "title": "Роди се първото бебе от „споделено майчинство”"}
{"url": "https://www.monitor.bg:443/bg/a/view/api-objavi-pravilata-za-partniorite-j-v-sybirane-na-tol-taksi-182575", "text": "Агенция „Пътна инфраструктура“ обяви правилата за компаниите, които искат да партнират в предоставянето на услуга по събиране на пътни такси на база изминато разстояние – тол. На 29 ноември 2019 г. Управителният съвет на АПИ прие актуализирани Общи условия към договорите за предоставяне на услуга за електронно събиране на пътни такси между АПИ и националните доставчици на услуга за събиране на пътни такси (НДУ). Новите общи условия изменят сега действащите, приети през декември 2018 г., и отразяват последните нормативни промени, въведени в Закона за пътищата и Наредбата за условията, реда и правилата за изграждане и функциониране на смесена система за таксуване на различните категории пътни превозни средства на база време и на база изминато разстояние. Компаниите, които са вписани в регистъра на АПИ като национални доставчици на услуга за събиране на пътни такси, вече са уведомени за измененията. Те имат десет работни дни да се запознаят с тях и, в случай че са съгласни, им предстои да сключат нови договори с АПИ – за събиране на тол такси и/или за събиране на винетни такси. Сключването на нови договори няма да се отрази на процеса на събиране на винетни такси. Към момента в регистъра, поддържан от АПИ, са вписани четири дружества. Две от тях - „Интелигентни трафик системи“ ЕАД и „Конкорд Смарт Инфраструктура“ АД, имат влезли в сила договори, въз основа на което предлагат електронни винетки. С третото дружество - „Телетол“ АД, Агенцията има сключен договор, но тъй като компанията не е постигнала техническа съвместимост за продажба на винетки, понастоящем не предоставя подобни услуги. Дружеството „Иком“ ООД е вписано в регистъра като НДУ. Във връзка с предстоящото влизане в търговската експлоатация на тол системата, всеки от националните доставчици на услуга за електронно събиране на пътни такси ще трябва да премине процедура по оперативна съвместимост. Целта на процедурата е да се оцени възможността на системите на отделните НДУ ефикасно да се свържат и взаимодействат с електронната система на АПИ. Всеки друг търговец, който иска да предоставя услуга за електронно събиране на пътни такси, също ще трябва да премине през процедура по оперативна съвместимост. Такива търговци обаче ще трябва да започнат процеса от самото начало – първо да бъдат вписани в регистъра на АПИ като НДУ, след което да сключат договор с Агенцията и едва след това да се интегрират със системата. Провеждането на процедурите за оперативна съвместимост ще бъде придружено от тестове с изминаване на реален маршрут от пътни превозни средства с монтирани бордови устройства. Това не само ще спомогне да се установи дали НДУ имат техническа готовност да предоставят услуги, свързани с тол такси, но ще осигури и всички условия за преминаване на Електронната система на Агенцията от фаза техническа експлоатация във фаза на търговско опериране. За целта е разработен регистрационен формуляр, с който желаещите транспортни фирми могат да заявят участие в пробни пътувания. След започване на процедура по оперативна съвместимост, транспортните фирми ще бъдат информирани и ще имат възможност от сайта на Националното тол управление на адрес www.bgtoll.bg да изтеглят специалния формуляр. Резултатите от тестовете ще бъдат публикувани на сайта, за да могат всички заинтересовани лица да се запознаят с тях.", "date": "2019.12.04", "title": "АПИ обяви правилата за партньорите й в събиране на тол такси"}
{"url": "https://www.monitor.bg:443/bg/a/view/predprazni-ch-no-inspektori-na-proverka-za-neredovni-kantari-182572", "text": "Инспектори на Държавна агенция за метрологичен и технически надзор започват масови проверки на търговците, които използват везни за пряка продажба на риба, месо, плодове и зеленчуци, съобщиха от агенцията. Инспекциите ще се извършват на територията на цялата страна. Те се правят преди Никулден, коледните и новогодишните празници с цел да се предотвратят нарушения, свързани с използването на технически неизправни везни, на везни, които не са преминали необходимите годишни проверки или се използват неправилно. Предстоят и проверки за контрол на количества на предлаган за продажба хляб, опакован в отсъствието на клиентите, произведен като предварително опакован продукт.", "date": "2019.12.04", "title": "ПРЕДПРАЗНИЧНО: Инспектори на проверка за нередовни кантари "}
{"url": "https://www.monitor.bg:443/bg/a/view/gotvjat-prodyljenie-na-planetata-na-majmunite-182534", "text": "Филмовите студия Walt Disney и 20th Century Fox готвят продължение на „Планетата на маймуните“, съобщава сп. The Hollywood Reporter. На режисьорския стол ще седне Уес Бол, който засне фантастичната трилогия „Лабириинтът“. Все още не е известно дали лентата ще е продължение на сюжета от предишните филми, направени от Мат Рийвс, или ще се превърне в самостоятелна история. Не е ясно и кога се очаква продукцията да излезе на екран. Припомняме, че първият фим „Планетата на маймуните“ излезе през 1968 г. и е базиран на едноименния роман на френския писател Пиер Бул. Тогава главната роля бе поверена Чарлтън Хестън. Той изигра астронавт, който каца на непозната планета и открива развита маймунска цивилизация, наподобяваща примитивно общество от хора. Проектът пожъна голям успех и бяха заснети няколко римейка, телевизионен сериал, анимационни сериали и се появиха няколко видеоигри.", "date": "2019.12.04", "title": "Готвят продължение на „Планетата на маймуните“"}
{"url": "https://www.monitor.bg:443/bg/a/view/nato-dokato-sme-zaedno-nikoj-ne-moje-da-ni-pobedi-182559", "text": "В продължение на 70 години сме непоклатими в ангажимента си към НАТО и гигантския щит на солидарност, който защитава сега 29 държави е почти един милиард души. Докато сме заедно, никой не може да се надява да ни победи, и затова никой няма да започне война, заяви британският премиер Борис Джонсън във встъпителното си изказване на заседанието на Северноатлантическия съвет, в рамките на двудневната среща на върха на НАТО в Лондон, на която е домакин. Премиерът напомни за чл. 5 от Вашингтонския договор за колективната защита при нападение срещу някой от съюзниците и за значението на мира, който организацията предоставя. Джонсън обаче подчерта, че историята показва, че мирът не може да бъде приеман за даденост. И дори отбелязвайки тази годишнина, трябва да подсигурим, че делата съответстват на думите ни.  За Великобритания той подчерта, че страната харчи повече от 2 процента от своя БВП за отбрана и се гордее с най-големия принос сред европейските съюзници към инициативата за готовност на НАТО. Като приятели и съюзници не бива да отбягваме обсъждането на новите реалности, особено реакциите на НАТО спрямо нововъзникващите опасности, заяви британският премиер.  При откриването на работната сесия говори и генералният секретар Йенс Столтенберг, който отново изтъкна, че НАТО е най-успешният алианс в историята, защото се е променял заедно с промените в света. Междувременно френският президент Еманюел Макрон отказа да се извини за думите си, че НАТО е в състояние на мозъчна смърт заради липсата на водачество на САЩ и нашествието на Турция в Северна Сирия и заяви, че това негово изявление може да помогне за задействане на разисквания на важни въпроси в алианса, предаде АП. След пристигането си на срещата на върха на НАТО в Лондон Макрон заяви, че интервюто му за сп. \"Икономист\", което разтревожи някои съюзници, е позволило да се повдигнат фундаментални въпроси, главният от които според него е \"как да се изгради траен мир в Европа\". \"Дебатите в НАТО трябва да са за други неща извън бюджети и финанси\", заяви той. Според Макрон е лидерите носят отговорност \"да изтъкнат потенциално вредни неясноти и да започнат истински стратегически дебат\". Освен изграждането на траен мир в Европа други важни въпроси за НАТО са \"Кой е нашият враг?\" и \"Как да действаме съвместно срещу тероризма?\", заяви френският президент, цитиран от ДПА. Да има различия в алианса не е нещо ново, посочи пред журналисти генералният секретар на НАТО Йенс Столтенберг, като добави, че такива винаги е имало, но това, което организацията е доказала и което показва днес, е, че НАТО е способна да преодолява тези различия и да се обединява около основната си цел съюзниците да се защитават и отбраняват взаимно. Столтенберг не приема думите на френския президент Еманюел Макрон за \"мозъчна смърт\" на алианса. Не е така, НАТО е жива, активна, адаптира се и е най-успешният съюз, защото сме могли да се променяме непрекъснато, когато и светът се променя, заяви генералният секретар в изявлението си преди работното заседание в рамките на Срещата на върха на пакта в Лондон. Работната сесия бе в хотел \"Гроув\" в голф комплекс край британската столица. Форумът отбелязва 70-ата годишнина от създаването на НАТО. Извършихме най-голямото подсилване на колективната отбрана, със сили с висока степен на готовност, с присъствие в източната част на алианса за първи път, а европейските съюзници сега инвестират повече в отбраната, след години на намаляване на бюджетите. Модернизирахме командната структура на НАТО, а САЩ увеличава военното си присъствие в Европа. На практика САЩ и Европа правят повече заедно, отколкото сме правили много години наред, заяви Столтенберг.  Той очаква лидерите да обсъдят широк кръг от теми, сред които борбата срещу тероризма, контрола върху въоръженията, отношенията с Русия. И за първи път в историята на НАТО също така ще обсъдим с лидерите възхода на Китай, който предоставя както възможности, така и предизвикателства, каза Столтенберг, посочвайки инвестициите на азиатската държава в отбранителни способности, като Китай сега е на второ място по такива разходи в света след САЩ, а наскоро са показали нови модерни способности, включително и ядрени оръжия. Имаме планове за защита на всички съюзници в НАТО, включително балтийските страни и Полша, и не само планове, но и сили, подчерта Столтенберг.", "date": "2019.12.04", "title": "НАТО: Докато сме заедно,  никой не може да ни победи (ОБНОВЕНА)"}
{"url": "https://www.monitor.bg:443/bg/a/view/spipaha-imanjari-s-3-metalotyrsacha-pod-lipite-182560", "text": "Трима старозагорци са били задържани за по 24 часа в хода на специализирана акция на ГД НП и сектор „Противодействие на криминалната престъпност“ след като към 17,30 часа на 3 декември по една от улиците на жк. „Железник“ е бил спрян за проверка лек автомобил „Дайхатсу“, собственост и управляван от 41-годишна жена. При проверката на пътуващите вътре двама мъже на по 43 и 46 години са били намерени и иззети 9 монети от епохата на римското владичество, масивен мъжки пръстен от същата епоха и старинна апликация от метал. В багажника са били намерени три модерни металотърсача, по които имало пресни кални следи. При последвала проверка в две жилища, обитавани под наем от групата е била открита още една аналогична на първата метална апликация и медни части, най-вероятно части от ползвани в античността съдове. Според запознати тройката била следена в продължение на няколко месеца, вкрючителон и при последния им набег над могила в района на община Чирпан. В ОДМВР – Стара Загора е образувано досъдебно производство за престъпление по чл.278, ал.6 от НК и е уведомена Окръжна прокуратура – Стара Загора.Продължава работата по изясняване престъпната дейност на групата, предстои специалисти да се произнесат по стойността на иззетите монети и съдове. Само преди месец, на 7 ноември в хода на друга спецакция на територията на Гълъбово в дома на 53-годишния шофьор на камион Иван Н. бяха открити и иззети 273 бронзови римски и византийски монети както и 69 предмета с висока културно-историческа стойност.Намерен е бил и металотърсач, който според собственика му бил използван за търсене на самородно злато.    ", "date": "2019.12.04", "title": "Спипаха иманяри с 3 металотърсача под липите"}
{"url": "https://www.monitor.bg:443/bg/a/view/ucheni-spodelenoto-pytuvane-bori-trafika-182562", "text": "Споделеното пътуване и интегрираните системи са възможните начини справяне с трафика и намирането на свободно място за паркиране, посочи проф. Велизара Пенчева по време на конференция, представяща работата по Националната програма „Нисковъглеродна енергия за транспорта и бита – Е+“. „Трябва да съчетаваме технологичните и инженерните решения с промяна в бизнес моделите със споделената или интегрираната мобилност. Те не само могат да намалят използването на автомобили в градовете, но и да стимулират обновяване на автопарка“, обясни пред „Монитор“ Пенчева. Със споделеното пътуване рамките на деня един автомобил може да се използва от повече души и така той ще може да заменен с нов може да бъде заменен. Според проф. Пенчева споделеното може да се прилага от различни компании, подобно на тротинетките и велосипедите. Интегрираните системи пък ще дават възможност на обща платформа всеки да има информация за различните варианти, с които може да пътува от едно място до друго и с какъв транспорт може да се случи това. Плащането ще става изцяло онлайн и няма да се притеснява дали трябва да си купува билет. „С едно натискане на бутона ще можеш да си извикаш автомобил“, посочи Пенчева. Тя обясни, че единствено в плана за устойчиво градски транспорт на София е заложена споделената мобилност, а интегрираните системи са загатнати и при доразвиване на документа могат също да бъдат включени. По националната програма се разработва и тролей, който да може да се задвижва на водород. „Когато тролеят стигне последната си спирка по електрическата мрежа, той трябва да свали лирата си и от там нататък да измине още 100 км на чисто гориво.“, обясни проф. Дария Владикова. По този начин той ще може да направи 5 пълни курса, ако маршрутът му е от около 10 км. В проекта се предвижда и разработването на ферибот на водород, който да стига до Румъния. Благодарение на работата си в тази сфера, от миналата седмица България е включена в европейски проект заедно с още 7 страни. По на него у нас ще бъдат доставени 5 автобуса, които да бъдат задвижвани само на водород. За целта трябва да бъде изградена и зарядна станция. Модерните превозни средства ще бъдат разположени в столицата или Бургас.", "date": "2019.12.04", "title": "Учени: Споделеното пътуване бори трафика"}
{"url": "https://www.monitor.bg:443/bg/a/view/starica-izdyhna-sled-pojar-v-doma-si-182561", "text": "82-годишна жителка на Сливен издъхна на път за болницата след възникнал заради неизправен елуред в спалнята й пожар. Сигналът за горящ апартамент на четвъртия етаж в блок 26 на булевард „Панайот Хитов“ е бил приет на телефон 112 към 02,30 часа на 4 декември. За броени минути на място е пристигнал дежурния противопожарен екип, който успял да потуши пламъците в дома на самотно живеещата баба Пенка К. до към 02,50 часа. Огнеборците свалили до входа изпадналата в безпомощно състояние обитателка на обгорялото жилище, но въпреки усилията на медиците от спешния център тя издъхнала на път за болницата най-вероятно следствие отравяне от задушливия дим с който се е нагълтала. При предварителния оглед било установено , че старицата се е отоплявала с електрическа печка с открити реотани в близост до горими материали.Образувано е досъдебно производство.", "date": "2019.12.04", "title": "Старица издъхна след пожар в дома си"}
{"url": "https://www.monitor.bg:443/bg/a/view/bashta-stana-hit-v-internet-prevze-socialnite-mreji-na-dyshterja-si-182565", "text": "Всеизвестен факт е, че тийнейджърите са пристрастени към социалните мрежи и мобилните си устройства. Баща от Тексас, обаче, обърна това в своя полза и стана интернет звезда. Когато 15-годишната Маделин Съмптър била хваната от родителите си, че е поканила момчета на купон в дома си, възрастните й дали две възможности за наказание – или остава един месец без телефон, или за две седмици трябва да даде пълен достъп на баща си до профилите й в социалните мрежи, предава Би Ти Ви. Очаквано Маделин избрала по-малкото зло, като преценила, че няма какво толкова да се случи, ако баща й използва нейните профили в Инстаграм и ТикТок. Така изгряла необичайната интернет звезда – Лари Съмптър, бащата на Маделин. За да се усеща като съвсем истинско наказание, мъжът започнал редовно да публикува снимки и видеоклипове, на които открито се подиграва с интернет навиците на дъщеря си. На един от тях виждаме как Лари танцува с друг мъж, облечени в къси тениски и дънкови панталонки – дрехи по-подходящи за 15-годишната му дъщеря. На снимки пък възрастният мъж, отново облечен с нейни дрехи, позира в типична за една тийнейджърка поза. Специално за целта Лари използва и различни перуки. Публикациите му в социалните мрежи станали толкова популярни, че започнали да събират повече харесвания от тези на дъщеря му. Съвсем скоро се превърнали в любими за нейните съученици. Още след първия ден от наказанието Маделин казала на баща си, че иска да смени решението си и да изкара един месец без телефон, но било прекалено късно: „Не! Имам прекалено много идеи“, отговорил Лари. След края на наказанието, Маделин публикува своя детска снимка в „Инстаграм“ с текст „Върнах се, по-мила от всякога и готова да взимам правилните решения“. В коментарите много потребители изразиха тъгата си, че се разделят с интернет звездата Лари.", "date": "2019.12.04", "title": "Баща стана хит в интернет, превзе социалните мрежи на дъщеря си  "}
{"url": "https://www.monitor.bg:443/bg/a/view/goranov-njama-preizpylnenie-na-prihodite-ima-samo-izpylnenie-182563", "text": "Няма преизпълнение на приходите, има изпълнение. Това каза министърът на финансите Владислав Горанов по време на обсъждането на държавния бюджет за 2020 г. Днес започна разглеждането на второ четене на парите за 2020 г. Депутатите се запънаха още при приемането на рамката, като дори бе направено предложение тя да се гласува накрая. Предложението обаче бе отхвърлено. От левицата критикуваха властта, че в този си вид рамката не предлага стимули за икономически растеж, а друг минус са и непроменените данъци. “ГЕРБ имат бюджет и подход, но нямат политика”, коментира Румен Гечев от БСП. Опозицията предложи да се наложи умерено прогресивно данъчно облагане, диференцирано ДДС, както и създаването на инвестиционен фонд с 800 млн. лв., с който да се намалят различията. “С прогресивен данък ще решим икономическите и социалните проблеми”, каза още Гечев. Той даде пример с Франция и Германия, където ставката за храни, книги, култура и спорт е съответно 10% и 7%. В Германия пък данъчната ставка за транспорт е 0%. Критиките към рамката обаче продължиха, затова и финансовият министър реши да се намеси като даде статитика за очакваните и постъпилите приходи за последните години. През 2016 г. планираните приходи са 20 623 591 500. лв., а постъпилите приходи са 20 688 341 000. лв. или преизпълнение с 64 млн. лв. Отклонението е от 0.3%. През 2017 г. прогнозните пари са били 21 932 005 400. лв., а постъпилите - 22 232 227 200 лв. Превишението е в размер от 300 271 800 млн. лв. или 1.4% отклонение. През 2018 г. са били предвидени 23 515 773 100. лв. и са постъпили 23 816 393, което отново е с над 300 млн. отгоре. Отклонението е 1.3%. За тази година са предвидени 25 693 229 800 лв. Очакванията към днешна дата са в бюджета да постъпят 25 639 469 300 лв. или с 53 830 500 лв. по-малко. Това е неизпълнение с 0.3%. “В нито един миг правителството не е нарушило Закона за държавния бюджет и не е изхарчило нито един лев, или стотинка по преизпълнение на приходите”, увери Горанов като се извини за най-голямата грешка, допусната през 2017 г. “Процент или два грешка в планирането може да се допусне, когато говорим за дългосрочни периоди”, каза още финансовият министър. Той увери, че за догодина бюджетът е планиран по същия консервативен начин и се очаква неизпълнението да се навакса. “Очаквам да наваксаме това неизпълнение от тази година от 0.3% и се надявам догодина да уцелим 0%”, завърши Горанов. Той предупреди, че по оценки на финансовото министерство, предложенията на народните представители от опозицията може да доведат до 4.5 млрд. лв. дефицит в консолидираната фискална програма. “Най-доброто изражение на политиката на правителството е да търсим баланс на приоритети, не може всичко да е приоритет - няма преизпълнение на приходите, има изпълнение”, заключи финансовият министър. В свое изказване Румен Гечев от БСП отвърна, че при изказване в залата, министрите трябва да говорят истината. Гечев помоли за данни и за БВП през годините. “Излиза една голяма лъжа - какви са тези големи фискални резерви, които растат?”, попита Гечев. “Извинявам се, ако нечия експертиза е накърнена - не приемам Министерството на финансите да бъда класифицирано с думата “лъжа” - използването на понятието за стожера на държавата е обидно, изричано от парламентарна трибуна”, отговори Горанов.", "date": "2019.12.04", "title": "Горанов: Няма преизпълнение на приходите, има само изпълнение "}
{"url": "https://www.monitor.bg:443/bg/a/view/krokodila-pravi-cirkove-na-delo-za-vyoryjen-obir-v-supermarket-182564", "text": "Прочутият кримигерой Емил Милев – Крокодила, отново направи циркове и се опита да разиграва магистратите на делото срещу него за въоръжен обир през 2008 г. В началото на съдебното заседание обвиняемият Емил Милев поиска отвод на съдията Пламен Панайотов, който разглежда делото, както и на прокурора Георги Асенов. Като основание за това той посочи гражданското дело, което води срещу съдията и конспиративни съмнения за взаимодействие между държавния обвинител и един от свидетелите. Искането му Крокодила също така поиска и на заседанието да бъде направен аудиозапис на твърд носител, което също бе счетено за неоснователно. Делото днес започна с разпит на свидетели. Срещу Крокодила през миналата година бяха повдигнати обвинения за участие в организирана престъпна група, извършила въоръжен обир на супермаркет „Била“. Милев и още трима задигнали близо 200 хил. лв. от търговския обект в кв. „Лагера“ на 30 декември 2008 г. Свидетелите, които се явиха, бяха шестима, а вещите лица - десет. В нощта на нападението Крокодила и бандата му нахлули през служебния вход на супермаркета малко след 23.00 ч. Бандитите били облечени в тъмни дрехи, носели маски и бронежилетки с надпис „Полиция“, както и автомат и пистолет, с които симулирали полицейска акция. Те накарали служителите от нощната смяна изнасяли оборота от предновогодишния ден, който се равнявал на 193 024 лева. Преди да напуснат магазина, те стреляли по прозорците, разказа пред съдия Пламен Панайотов свидетелката по делото Стамболка Трайкова. Според разследващите бандата подготвяла обира 8 месеца, когато Милев създал престъпната група. Първоначално той привлякъл и още двама към организацията, но впоследствие ги преметнал и заедно с останалите трима извършил престъплението по-рано от насрочените ден и час. Милев е завел работили по казуси, свързани с него, както и срещу журналисти, които са ги отразявали. Преди месеци Крокодила беше осъден на 17 години и 6 месеца затвор при строг режим за участие в организирана въоръжена престъпна група за отвличания, грабежи и палежи. Името на Милев е добре известно в ъндърграунд средите. Той е популярен освен като професионален автокрадец и като редовен жалбоподател и ищец по дела срещу магистратите. Освен въоръжения обир името на Милев нашумя и покрай престрелката на магистрала \"Тракия\" през декември 2009 г., когато трима души, между които и самият той, отвлякоха турски гастарбайтер. След като го завързаха за дърво, те му взеха 5000 евро, но бяха засечени от полицията и започна престрелка. Тогава един от групата е убит, но Милев успя да избяга и се укриваше от правосъдието в продължение на 4 години.", "date": "2019.12.04", "title": "Крокодила прави циркове на дело за въоръжен обир в супермаркет"}
{"url": "https://www.monitor.bg:443/bg/a/view/nepylnoletni-vandali-razgromili-grobishten-park-182558", "text": "Четири хлапета на възраст от 10 до 14 години са извършителите на вандалския погром в гробищния парк на Нова Загора, който е станал през нощта на 29 ноември, съобщиха от ОД на МВР- Сливен. Малчуганите живеят в близкия ромски квартал „Шести“ и редовно обикаляли по гробовете в търсене на оставени от близките на починалите подавки: бонбони, шоколади, вафли и други лакомства, заради което влизали в пререкания с охраната. Ден преди погрома мургавите момченца се скарали жестоко с възрастните пазачи. Едното дори получило шамар в отговор на псувните, които изрекло, разказват местните. При погрома, в който пряко участвали двамата батковци на по 13 и 14 години, са разбити 19 паметника и паметни плочи, като тепърва ще се установява стойността на нанесените щети. Очаква се община Нова Загора да предяви иск към родителите на непълнолетните вандали. Кметът Николай Грозев обмисля възможността към живата охрана да бъде добавено и видеонаблюдение за тъмната част на денонощието.", "date": "2019.12.04", "title": "Непълнолетни вандали разгромили гробищен парк"}
{"url": "https://www.monitor.bg:443/bg/a/view/borisov-rusnacite-ne-sa-dovolni-che-sme-lojalen-chlen-na-es-i-nato-182569", "text": "Премиерът Бойко Борисов коментира критиката на президента на Русия Владимир Путин, че България бави реализацията на „Турски поток“. „Не са доволни от това, че сме лоялен член на ЕС и НАТО“, заяви премиерът пред бТВ. Той подчерта, че всеки има право да търси алтернативи, както ние търсим за диверсификацията. И припомни, че при посещението си във Вашингтон е подписал документ, предвиждащ България да се превърне в газов хъб. Борисов разкри и впечатленията си от своята среща с Доналд Тръмп, като изтъкна, че американския президент е уникален човек и срещнал разбиране от него по всяка една тема, като нямало такава, по която да не е подготвен.", "date": "2019.12.04", "title": "Борисов: Руснаците не са доволни, че сме лоялен член на ЕС и НАТО"}
{"url": "https://www.monitor.bg:443/bg/a/view/jeni-kym-plasido-domingo-obarvaneto-ne-e-djentylmensko-182530", "text": "Две от жените, които през лятото обвиниха оперната легенда Пласидо Доминго в сексуално посегателство, отговориха с отворено писмо на интервюто, което тенорът даде за испанското издание „Конфиденсиал“. Броени дни, след като певецът отбеляза, че никога не е злоупотребявал със служебно положение, а   Анджела Търнър Уилсън и Патрисия Улф излязоха със свое становище. категорични са двете жени. Те допълват, че Доминго многократно е предлагал секс на свои колежки и дори ги е целувал въпреки изричната им съпротива. „Не беше никак уважително, когато предлагаше да помогне в кариерата на млади оперни певици, ако те отидат в апартамента му“, допълват още Уилсън и Улф.", "date": "2019.12.04", "title": "Жени към Пласидо Доминго: Обарването не е джентълменско"}
{"url": "https://www.monitor.bg:443/bg/a/view/fon-der-lajen-es-iska-da-ima-poveche-samostojatelnost-v-poleto-na-otbranata-182566", "text": "Председателят на Европейската комисия Урсула фон дер Лайен коментира в сряда, че засега не се предвиждат достатъчно средства за отбрана в проектобюджета на ЕС до 2027 г. По нейните думи е необходимо ЕС да разполага с повече самостоятелност в полето на отбраната. Същността на НАТО винаги ще бъде в чл. 5 от Вашингтонския договор за взаимната защита. Убедена съм, че на места НАТО отсъства и е важно ЕС да може да реагира, особено при кризи. ЕС има своите възможности в дипломацията, чрез инвестициите за развитие, но трябва да продължим да укрепваме европейския отбранителен съюз, добави тя. Фон дер Лайен посочи, че желае в отношенията с Вашингтон да се намери взаимоизгоден подход. ЕС и САЩ са здраво свързани от дълги години. Наистина по някои въпроси мненията ни се разминават и трябва да обсъдим това, каза тя. По нейните думи, независимо от някои различия, ЕС и САЩ са съюзници. Готова съм да обсъдя решенията по въпроса с въвеждането на допълнителни мита. Между нас стоят въпроси, чието решение е трудно, призна председателят на ЕК. Тя добави, че сериозни въпроси има с Анкара. Фон дер Лайен изрази надеждата за \"много искрен разговор\" за съседските отношения и за спазването на международното право. Тя съобщи, че ЕС организира донорска конференция за възстановяването на Албания от неотдавнашните земетресения. По нейните думи Западните Балкани трябва да знаят, че са важни за ЕС. Фон дер Лайен призова Скопие и Тирана възможно най-скоро да започнат преговори за присъединяване. Председателят на ЕК съобщи, че следващата седмица комисията ще представи щрихите на т. нар. Зелен договор - действията за опазване на околната среда и за енергиен преход в следващите пет години. По нейните думи се предвижда обособяването на фонд за подпомагане на по-уязвимите хора в този преход с европейски средства.", "date": "2019.12.04", "title": "Фон дер Лайен: ЕС иска да има повече самостоятелност в полето на отбраната"}
{"url": "https://www.monitor.bg:443/bg/a/view/dimityr-berbatov-zapochna-nova-rabota-182552", "text": "Димитър Бербатов ще бъде футболен анализатор в следващите месеци. Голмайсторът на Висшата лига ще работи в студиото на Amazon, който закупи правата за 20 мача от този сезон, като първите бяха излъчени във вторник вечерта. Американската компания наскоро придоби правото на излъчване на всички междинни кръгове във Висшата лига, както и мачовете на т.нар. \"Боксинг дей\", в който се играят срещи на 26 декември. Бербатов ще е колега с други легенди на Висшата лига като Алан Шиърър, Петeр Шмайхел, Тиенри Анри, Глен Ходъл, Питър Крауч и Джърмейн Джинас. Първото му участие е тази вечер на мача между бившите му отбори „Манчестър Юнайтед” и „Тотнъм”, в който Жозе Моуриньо се завърща на \"Олд Трафорд\". Междувременно „Манчестър Сити” постигна убедителна победа при гостуването си на „Бърнли” с 4:1 в междинния 15-и кръг на Висшата лига. Два гола за „гражданите\" вкара Габриел Жезус, а по веднъж се разписаха Родри и Рияд Марез. Почетното попадение за домакините отбеляза Роби Брейди. В друг мач от този кръг „Кристъл Палас“ се наложи над Борнемут с 1:0. „Орлите“ играха повече от час с човек по-малко, но стигнаха до успеха с гол на Джефри Шлуп в 76-ата минута.", "date": "2019.12.04", "title": "Димитър Бербатов започна нова работа "}
{"url": "https://www.monitor.bg:443/bg/a/view/vladika-osveshtava-riben-kurban-v-zatvornicheski-hram-182557", "text": "Специално приготвени от риба ястия ще освети в навечерието на Никулден старозагорският митрополит Киприан, който ще отслужи водосвет в храма при затвора „Свети Николай Мирликийски“. За набавянето на рибата са се погрижили енориарши от няколко неправителствени организации със съдействието на арендатори на язовири в региона, уточни отец Йордан Карагеоргиев. Той припомни , че храмът при затвора отвори врати през 2004 година. През годините светото кръщение в него са приели над 2000 лишени от свобода. Сред тях е и ръкоположен в чин иподякон затворник, а подстригването му извърши точно преди година владиката Киприан. Подобен обред се извършва за пръв път след 9 септември 1944 година в местата за изтърпяване на наложени наказания. Отец Йордан споделя, че на мястото на някогашния параклис след 1944 година били изградени килиите на смъртниците. 4 години след 10 ноември 1989-а тогавашният митрополит Панкратий възстановява служенията и освещава първия параклис. През есента на м.г. отвори врати параклиса „Света Богородица – Благовещение“, предназначен за близките на затворниците, които им идват на свиждане. Стенописите и иконите в него са дело на младата художничка от Стара Загора Зорница Иванова, сред първите запалили свещичка там беше бившият вече правосъден министър Цецка Цачева.", "date": "2019.12.04", "title": "Владика освещава рибен курбан в затворнически храм"}
{"url": "https://www.monitor.bg:443/bg/a/view/evrokomisijata-otkaza-hartijata-182549", "text": "Първото заседание на Европейската комисия под председателството на Урсула фон дер Лайен е било изцяло без хартия. Това съобщи Фон дер Лайен и отбеляза, че така се прави нова стъпка в работата на комисията. Имаме още много важни задачи, но това е важна първа крачка, добави тя. Фон дер Лайен съобщи, че кабинетът й ще се състои от служители от 16 националности. Тя е призовала подобна пъстрота да постигнат и еврокомисарите. Председателят на ЕК добави, че комисията е изпълнила целта половината от ръководната администрация да бъде съставена от жени. Това е революция, каза Фон дер Лайен. Тя съобщи, че занапред комисията ще изслушва всяка седмица доклад за външнополитическата обстановка. Предвижда се еврокомисарите да съгласуват всяко свое действие с външнополитическо измерение с върховния представител на ЕС по външната политика и сигурността.", "date": "2019.12.04", "title": "Еврокомисията отказа хартията "}
{"url": "https://www.monitor.bg:443/bg/a/view/5-g-popravitelen-dom-za-mladej-udavil-svoj-bratovched-v-dunava-182554", "text": "Пет години лишаване от свобода, които да изтърпи при общ режим в поправителен дом. Такава присъда получи от апелативния съд във Велико Търново 17-годишен младеж, осъден за  умишлено умъртвяване на свой братовчед. Престъплението е извършено на 21 август 2018 г. в землището на Свищов. На въпросната дата подсъдимият Владислав, братовчед му Антим и още едно момче на приблизително същата възраст отишли на брега на реката. Владислав вкарал насила братовчед си, който не можел да плува, във водата и започнал да му натиска главата във водата. След като видял, че Антим вече не мърда, той и третото момче избягали и скрили за случилото се от родителите си. След като удавеният не се прибрал вечерта вкъщи, бил обявен от полицията. Тялто му е открито няколко дни по-късно във водите на Дунава. А скоро след това виновникът за удавянето бил задържан и получил обвинение. Освен петте години в поправителен дом, Владислав ще тряба да заплати и по 100 хил. лв. на бащата и майката на удавения свой братовчед като обезщетение за претърпените от тях неимуществени вреди. Първоначално съдебното решение е присъдата да бъде със строг режим на изтърпяване. Според Закона за изтърпяване на наказанията обаче, на лишените от свобода непълнолетни, първоначално се определя общ режим, извън някои изключения, които по настоящото дело не са налице. Пешението на апелативната инстанция подлежи на обжалване и протест пред ВКС.    ", "date": "2019.12.04", "title": "5 години поправителен дом за младеж, удавил братовчед си в Дунава"}
{"url": "https://www.monitor.bg:443/bg/a/view/84-ot-uchitelite-sa-magistri-182550", "text": "84% от българските учители са магистри, каза председателят на Синдиката на българските учители Янка Такева по време на на конференцията „Продължаваща квалификация на учителите и качество на преподаването - перспективата на учениците“. Тя сподели, че новата Европейска комисия подготвя европейски стандарти за придобиването на специалността „Учител по начална и предучилищна подготовка“ и за „Учител по...“. „Тези стандарти ще задължат страните от ЕС учителите да са магистри, а ние вече сме на този друм и сме много по-напред от останалите европейски държави“, заяви Такева, цитирана от БТА. Тя посочи, че продължаващата квалификация на педагозите трябвало да бъде свързана с мотивацията на учителя за личностното и професионалното му развитие, тя обогатявала знанията, уменията и компетентностите им. „В българската образователна система след излизането на младите учители от висшите училища имаме четири „писти“ за квалификацията на педагозите. Сред тях са националната програма за квалификация на учителите, има и много средства от оперативната програма „Наука и образование за интелигентен растеж“, поясни Янка Такева. Средства за квалификация на учителите ще се осигуряват и чрез програмата за иновативните училища и иновативните политики, които са за обмен на педагогически опит и практики между училищата. За да получават бъдещите педагози добро базисно образование в университета, трябвало да се подобри преподаването, учебните програми и учебните планове за тяхната подготовката. Мотивиращата и приобщаваща училищна среда - и за учителите, и за учениците също са важни според Такева.", "date": "2019.12.04", "title": "84% от учителите са магистри "}
{"url": "https://www.monitor.bg:443/bg/a/view/bosyt-na-uefa-na-idiotite-v-sofija-ne-im-pukashe-za-macha-182551", "text": "Президентът на европейската футболна централа Александър Чеферин взе отношение по инцидентите от мача България-Англия на стадион „Васил Левски“ в средата на октомври. Тогава срещата беше прекъсвана на няколко пъти заради маймунски звуци, а България получи наказание от 1 мач без публика, парична глоба и период на мониторинг. “Мислите ли, че на онези идиоти в България им пукаше за мача?, изригна Чеферин. - Та те напуснаха стадиона 10 минути след това. Ами на онези в Хърватия, които нарисуваха свастиката на терена? Не им пука! Те са точно като нацистката партия през 30-те години на миналия век. И ако кажа, че няма какво да направя, за да променя това, то трябва да спра да правя каквото и да е“. Чеферин разкри пред английското издание „Мирър“ също, че вярва, че 99% от футболните фенове не са расисти. Неговите големи притеснения са за малцинството, което според него проваля всичко и може да донесе страдание на истинските привърженици на спорта. Словенецът призна също, че в УЕФА се обсъжда сензационно предложение - премахването на така наречената „тънка засада“. Замисълът е да не се решават ключови ситуации от 10-20 сантиметра. „Ако сте с по-голям нос, значи сте в засада“, пошегува се Чеферин. Той бе категоричен, че ще има ВАР на Евро 2020 и технологията е абсолютно наложителна за всички големи първенства и турнири.", "date": "2019.12.04", "title": "Босът на УЕФА: На идиотите в София не им пукаше за мача"}
{"url": "https://www.monitor.bg:443/bg/a/view/do-kraja-godinata-montirat-180-filtyra-na-komini-v-sofija-182553", "text": "До края на 2019 г. ще бъдат монтирани общо 180 филтъра на комини на домакинства в София, които се отопляват на дърва и въглища с цел подобряване на качеството на въздуха. Това съобщи кметът на града Йорданка Фандъкова, която провери монтирането на първия от новите филтри в рамките на новата програма на Столичната община. Консумацията на филтъра е 30 вата, колкото на една електрическа крушка, посочи Дамян Дамянович, представител на консорциума от фирми, изпълняващи проекта. Той обясни, че в комина се поставя един електростатичен електрод, който създава електростатика и спира фините прахови частици. По думите му филтрите спират повече от 80% от праховите частици като дори и неприятната миризма изчезва. На домакинствата филтрите се предоставят безвъзмездно, финасирането е от бюджета на кметството като цената на един филтър е 3950 лв. Кметът Фандъкова припомни, че поставянето на филтрите е допълваща мярка към двата големи проекта на общината за подмяна на отоплителните инсталации на дърва и въглища с по-екологични. Тя посочи, че това не е кардинално решение на проблема, но има редица къщи и домакинства, които не са допустими за влизане в двете големи програми на общината. От общината посочиха, че правят периодични проверки в общинските жилища в т.нар. Виетнамски общежития в „Красна поляна“. Там се работи по програма за премахването на тези общежития като се очаква през май-юни догодина да бъдат премахнати три блока.", "date": "2019.12.04", "title": "До края годината: Монтират 180 филтъра на комини в София"}
{"url": "https://www.monitor.bg:443/bg/a/view/mena-masud-njamam-pokani-za-roli-sled-aladin-182526", "text": "Канадският актьор Мена Масуд, който изигра Аладин в едноименния филм на Гай Ричи, не е получавал оферти за участие в други продукции. „Малко съм уморен от това. Искам хората да разберат, че когато направиш роля като Аладин, това не винаги носи признание и слава“, коментира той. На кастинга актьорът победил повече от 2 000 кандидати за главната роля във филмовата адаптация на анимационния филм на „Дисни“ от 1992 година. След излизането на лентата, която спечели повече от милиард долара, мнозина вярваха, че Масуд ще бъде много успешен. „Знам, че имаше такива, които казваха: Нно това не е така. Не съм имал нито едно прослушване, откакто Аладин излезе”, уточни той. Актьорът сподели, че се тревожи за възрастта си и вярва, че режисьорите го подценяват, въпреки факта, че той започва актьорската си кариера преди десет години. “Чувствам, че ще остана незабелязан дълго време още докато съм млад – на 28 години съм. Затова мисля, че ще бъда свързван с този образ още дълго време. Трябва да поработя над това да убедя всички в обратното“, изповяда се още той.", "date": "2019.12.04", "title": "Мена Масуд: Нямам покани за роли след Аладин"}
{"url": "https://www.monitor.bg:443/bg/a/view/starozagorskata-opera-s-premiera-v-luksemburg-182555", "text": "С написана специално за старозагорските оперни певци и музиканти камерна опера ще дебютира трупата в Люксембург, съобщи директорът на културния институт Огнян Драганов, който е и режисьор на „Любов и Ревност“. Произведението е създадено от работещата от години във великото херцогство Албена Петрович – Врачанска, премиерата му бе миналата пролет в специално създадената камерна зала – джоб в Града на липите. Трупата ще има две представления: на 6 и 7 декември в изцяло обновената зрителна зала на националния театър.Спектакълът е в две части като либретата са на Светла Георгиева /Любовниците/ и Питър Табит Джоунс/Ревност/ в превод на Бисера Виденова. Зад диригентския пулт ще бъде испанецът Алекс Сансо, а сценичното пространство и костюмите са по проект на Денис Иванов.11 изпълнители от Стара Загора ще зарадват меломаните, сред солистите са Елена баръмова, Николай Моцов, Тереза Бракалова и  Нели Нечева. В оркестъра на домакините ще се включи и испанският саксофонист Хуан Марти Фраскиер, който участва и в родната премиера. Тазгодишният сезон за люксембургският оперен театър преминава под мотото „Театърът, отключеният затвор“.", "date": "2019.12.04", "title": "Старозагорската опера с премиера в Люксембург"}
{"url": "https://www.monitor.bg:443/bg/a/view/dyrvena-vakancija-za-chetiri-uchilishta-v-ruse-182533", "text": "За пет училища в Русе утрешният ден няма да бъде учебен. Причината е липса на отопление заради авария в магистрален топлопровод, съобщиха от общината. Учебни занятия няма да има в ОУ „Олимпи Панов“, СУ „Йордан Йорков“, ОУ \"Тома Кърджиев\", Професионалната гимназия по речно корабостроене и корабоплаване и ОУ „Ангел Кънчев“. Кметът на Русе Пенчо Милков и неговият заместник Енчо Енчев са проверили тази сутрин на място ситуацията в училищата. Температурата в класните стаи не надвишавала 16-17 градуса, затова градоначалникът издал заповед за спиране на учебните занятия. Възможно е и петъчният ден да е неучебен, ако топлоподаването не бъде възстановено. Аварията е станала в участък на магистрален тръбопровод, намиращ се на ул. „Чипровци“. \"Надяваме се да отстраним проблема до четвъртък по обед и да започнем поетапно възстановяване на топлоподаването\", съобщи изпълнителният директор на \"Топлофикация-Русе\" Севдалин Желев. Заради аварията топлоподаване няма в кварталите \"Родина\" и \"ЦЮР\", както и в малка част от кв. \"Здравец\".", "date": "2019.12.04", "title": "„Дървена“ ваканция  за пет училища в Русе"}
{"url": "https://www.monitor.bg:443/bg/a/view/francija-syzdava-slujba-za-borba-s-omrazata-182556", "text": "Френският вътрешен министър Кристоф Кастанер заяви, че ще бъде създадена служба за борба с омразата, която ще бъде част от националната жандармерия, предаде АФП. Кастанер обяви създаването на службата при посещение на еврейското гробище във Вестофен, в района на Елзас, Североизточна Франция, където бяха осквернени 107 гроба. Службата ще има за задача да координира всички средства, с които жандармерията разполага, за разследването на случая във Вестофен и на всички останали случаи на антисемитски, антимюсюлмански и антихристиянски прояви. Координацията ще се състои в обединяване на усилията на жандармерията, полицията и правосъдието, което да позволи разкриването на виновните и изправянето им пред правосъдието. Оскверняването на гробището във Вестофен е оскверняване на републиката, категоричен бе Кристоф Кастанер след дълга разходка по алеите на еврейското гробище от 16 век. На над сто от надгробните плочи с черна боя са изрисувани пречупени кръстове, стана ясно в сряда. В това гробище са погребани роднините на Карл Маркс, отбелязва АФП. Френският президент Еманюел Макрон заяви, че еврейската общност е от изключителна важност за Франция.  ", "date": "2019.12.04", "title": "Франция създава служба за борба с омразата"}
{"url": "https://www.monitor.bg:443/bg/a/view/bankite-ne-bydete-finansovi-muleta-182538", "text": "Правоохранителни органи и финансови институции от 31 държави обединяват усилия за пета поредна година, за да противодействат на схеми за изпиране на пари и набиране на т.нар. „финансови мулета“, съобщава Асоциация на банките в България (АББ). Глобалната кампания е организирана от Европейския център за борба с киберпрестъпленията към Европол /EC3 – EUROPOL/ и координационният орган на ЕС за съдебно сътрудничество - Евроджъст, а партньор е Европейската банкова федерация, на която АББ е член. Между септември и ноември 2019г. е проведена международна операция на територията на Австрия, Белгия, България, Чехия, Дания, Естония, Финландия, Гърция, Германия, Унгария, Ирландия, Италия, Латвия, Литва, Люксембург, Малта, Холандия, Полша, Португалия, Румъния, Словения, Словакия, Испания, Швеция, Австралия, Молдова, Норвегия, Швейцария, Обединено Кралство, САЩ и Украйна. По информация на Европол, са установени над 3833 лица „финансови мулета“ и 386 лица, които ги набират, от които са били арестувани 228. Идентифицирани са поне 4700 жертви на престъпления. Инициирани са 1025 разследвания, много от които все още не са приключили. Повече от 650 банки, 17 банкови асоциации и други финансови институции са помогнали за докладването на 7520 неправомерни транзакции, в които са използвани „финансови мулета“, предотвратявайки щети за 12.9 млн. евро. По време на тазгодишната кампания, от страна на българските правоохранителни органи са идентифицирани 61 “финансови мулета“ и 44 жертви от престъпната дейност. Във връзка с борбата с финансовите престъпления в страната ни в хода на текущата кампания са установени 39 неправомерни транзакции на обща стойност над 1 млн. евро и над 300 хил. долара. Финансово „муле“ е лице, което прехвърля незаконно придобити финансови средства между различни банкови сметки, често в различни държави, като за тази дейност получава комисионна. Според статистика на Европол, в 95% от случаите „финансовите мулета“ се използват за усвояване на неправомерно трансферирани финансови средства, придобити от предходна киберпрестъпна дейност. Често средствата са предназначени за финансиране на други криминални дейности и изпиране на пари. За набиране на „финансови мулета“ се използват различни схеми, например, сайтове за запознанства, чрез които престъпниците се опитват да убедят жертвите си да отворят банкови сметки за изпращане или получаване на средства. Също така, чрез постове в социалните мрежи с примамливи предложения за работа, гарантираща лесно и бързо забогатяване, се цели привличането на вниманието на студенти и млади хора. Важно е да се знае, че дори лицата, използвани като „финансови мулета“, да не са били наясно, че са въвлечени в незаконна дейност за изпиране на пари, те извършват престъпление, като трансферират средства и това може да има тежки последици за тях. Банковият сектор в България подкрепя усилията на правоохранителните органи и си сътрудничи активно с тях за предотвратяването и разкриването на финансови престъпления, свързани с изпирането на средства, придобити от незаконна дейност. Банките имат строги правила и изисквания, чрез които идентифицират своите клиенти, на което се дължи и голямото доверие, с което се ползват сред потребителите на финансови услуги. Информационната кампания #НебъдиМуле, посветена на повишаването на общественото внимание към този вид измама, започва днес на европейско ниво. В брошурите, публикувани на сайта на АББ, може да бъде получена повече информация относно начините за набиране на „финансови мулета“, как да се предпазим и какво трябва да направим, ако подозираме, че ние или наши познати са въвлечени в схеми за пране на пари. Ако смятате, че се опитват да ви използват като „финансово муле“, трябва веднага да предприемете действия, преди да е станало късно: не превеждайте средства, уведомете незабавно вашата банка и полицията.", "date": "2019.12.04", "title": "Банките: Не бъдете финансови мулета "}
{"url": "https://www.monitor.bg:443/bg/a/view/kabinetyt-otpusna-126-000-lv-za-stipendii-za-uchenici-182536", "text": "Правителството отпусна допълнителни 126 335 лв. за стипендии и еднократно финансово подпомагане за надарени деца и ученици за постигнати спортни успехи. По програмата на мерките за закрила на деца с изявени дарби от държавни, общински и частни училища през 2019 година ще бъдат насочени 44 390 лв. От тях 36 965 лв. ще бъдат за възпитаници на училищата по изкуствата и по културата към Министерството на културата. С останалите 7 425 лева ще бъдат изплатени стипендии на от общинските училища, които са придобили право на стипендия през второто шестмесечие на настоящата година. Кабинетът отпусна и 81 945 лв. за изплащане на стипендии на ученици от държавни спортни, общински и частни училища за постигнати спортни успехи през третото тримесечие на 2019 г. Необходимите средства за изплащане на стипендиите са в рамките на разчетените за тази дейност, в централния бюджет средства за 2019 г.", "date": "2019.12.04", "title": "Кабинетът даде още 126 000 лв. за стипендии за ученици"}
{"url": "https://www.monitor.bg:443/bg/a/view/zavodyt-za-samoletni-chasti-v-plovdiv-razshirjava-proizvodstvoto-si-182547", "text": "Френската компания „Латекоер“ ще инвестира над 5.5 млн. лв. в разширение на производството си на самолетни части край Пловдив. По нов проект ще бъдат разкрити нови 35 работни места, към работещите вече близо 200 в производството. България се превръща в атрактивна инвестиционна дестинация не само за производство на автомобилни части, но и в друг високотехнологичен сектор, какъвто е самолетостроенето, обяви зам.-министърът на икономиката Лъчезар Борисов, който връчи сертификат за инвеститор клас А на компанията за инвестиционния проект „Сглобяване на метални компоненти за носова част на самолет AIRBUS A350\". Инвестицията по сертифицирания проект е на стойност 5, 574 млн. лв., за разширяване на производството на завода на френската компания в икономическата зона в Радиново. Целта на инвестиционния проект е стартиране на сглобяване на метални компоненти за носова част на самолет Airbus A350. Компонентите са нов тип продукт за дружеството, който не е произвеждан досега. Икономическият заместник- министър изтъкна, че страната ни е с най-висок кредитен рейтинг на Балканите, финансова и макроикономическа стабилност, квалифицирани кадри, а това е предпоставка да дойдат все повече инвеститори в сектора. Зам.-министър Борисов посети и Фабриката на \"Шнайдер\" в с.Радиново, край Пловдив, която получава официално статут на Smart Factory, на вътрешно ниво в рамките на групата Шнайдер Електрик. Този статут дава признание на завода като демонстрационна фабрика-модел, заради внедрените високи технологии. По време на посещението беше подписано Споразумение за сътрудничество между Българската агенция за инвестиции и фабриката на „Шнайдер Електрик България“ ЕООД като демонстрационна фабрика относно Smart Factory технологиите в България. \"Вашият пример днес помага за изграждането на международния облик на България като отлична страна за инвестиции във високотехнологични производства\", подчерта Борисов. По думите му все повече компании в страната инвестират във високи технологии и роботизация, което повишава добавената стойност на продукцията. \"България се изкачва с 11 места в класацията за дигитализация на бизнеса през тази година\", допълни той. На събитието присъстваха още изпълнителният директор на БАИ Стамен Янев, кметът на Пловдив Здравко Димитров и представители на френско-българската индустриална и търговска камара.", "date": "2019.12.04", "title": "Заводът за самолетни части край Пловдив разширява производството си"}
{"url": "https://www.monitor.bg:443/bg/a/view/brad-pit-ne-sym-plakal-ot-20-godini-182522", "text": "Списание Interview публикува разговор между холивудските асове Брад Пит и Антъни Хопкинс, по време на който те стигнаха до извода, че хората стават по-уязвими с възрастта. „Не съм плакал от около 20 години, но сега станах по-емоционален. Мисля, че това е добър знак“, изповяда се 55-годишният Пит. Хопкинс добави, че такива сълзи не се проливат от тъга. Не става въпрос за мъка. Става въпрос за величието на живота“, коментира той. Актьорите обсъдиха и грешки, допуснати в миналото. Според Пит хората не трябва да бъдат съдени за грешките си, а за това как реагират на тях. Ние придаваме твърде голямо значение на това. Но винаги ще грешим. Много по-важно е да се види каква стъпка ще предприеме сгрешилия след случилото се“, уточни бившият партньор на Анджелина Джоли.", "date": "2019.12.04", "title": "Брад Пит: Не съм плакал от 20 години"}
{"url": "https://www.monitor.bg:443/bg/a/view/pluvcite-trygnaha-s-tri-rekorda-na-evropejskoto-v-glazgou-182540", "text": "С три национални рекорда, два от които при мъжете, започна българското участие на европейско първенство по плуване на малък басейн в Глазгоу. Най-предно класиране от нашите – 12-о място, постигна Йордан Янчев на 400 м св. стил. Той подобри собствения си национален рекорд, финиширайки за 3:42,40 мин. Предишното върхово постижение на 18-годишния Янчев е от 3:43,10 мин. и бе поставено на 16 ноември в Скопие. Антъни Иванов бе автор на втория рекорд в Глазгоу. На 100 м бътерфлай трениращият в САЩ търновец плува за 51,41 сек. Той завърши на 20-о място, на три позиции от полуфинала. Близо до рекорда преди него плува и 16-годишният Йосиф Миладинов, който даде 51,73 сек. и завърши на 30-а позиция. Предишният рекорд на Иванов бе 51,70 сек. от миналогодишното световно първенство в Китай. При дебюта си на голямо първенство при мъжете 16-годишният Калоян Левтеров направи поредното си силно плуване в коронната си дисциплина 200 м гръб. Той подобри рекорда си за юноши старша с 1:56,08 мин., печелейки първата от четирите серии. На 100 м гръб Габриела Георгиева стана втората българка, слязла под минута. Софиянката плува за 59,82 сек., завършвайки 22-ра. За полуфиналите с 12-о време от 58,57 сек. се класира Екатерина Аврамова, която се състезава за Турция.  ", "date": "2019.12.04", "title": "Плувците тръгнаха с три рекорда на европейското в Глазгоу"}
{"url": "https://www.monitor.bg:443/bg/a/view/kuchetata-razpoznavat-dumi-kazani-i-ot-nepoznati-182543", "text": "Кучетата не могат да говорят, но разпознават думи, казани от непознати, сочат резултатите от изследване, цитирани от Франс прес. Става въпрос за предразположение към разбиране на езика, за което се предполагаше, че е присъщо само на хората. Известно е, че домашните кучета разбират команди, като \"седни\" и \"легни\", и разпознават познати човешки гласове, произнасящи обичайни фрази. Не бе ясно обаче как възприемат човешкия говор и фонетиката. Учени от университета на Съсекс извършили експерименти със 70 домашни кучета от различни породи. Въпросните животни чули редица срички, които за тях са лишени от смисъл и са произнесени от непознати - 13 мъже и 14 жени. Специалистите заключили, че кучетата разпознават думи, произнесени от различни хора. \"Кучетата обобщават чутите от тях фонеми, независимо от кого са произнесени\", заяви Давид Реби от университета на Лион-Сент Етиен, който е участвал в изследването. \"Досега се смяташе, че способността да се класифицират думи без предварителна тренировка е присъща единствено на хората - поясни Холи Рут-Гътъридж от университета на Съсекс. - Разпознаването на фонеми е предварително изискване за способността да говориш, защото трябва да можеш идентифицираш една и съща дума, произнесена от различни хора, за да можеш да говориш.\" Резултатите от изследването са публикувани в сп. \"Кърънт байолъджи\".", "date": "2019.12.04", "title": "Кучетата разпознават думи, казани и от непознати"}
{"url": "https://www.monitor.bg:443/bg/a/view/kamara-na-predstavitelite-odobri-doklad-za-impijchmynt-na-trymp-182542", "text": "Комисията по разузнаване в американската Камара на представителите одобри доклад от 300 страници, в който са изложени събраните досега свидетелства от разследването за импийчмънт срещу президента Доналд Тръмп, предаде ДПА. С това процесът преминава в ръцете на юридическата комисия, която се събира на заседание днес. Според телевизии \"Фокс нюз\" и Си Ен Ен комисията е одобрила доклада при стриктно спазване на партийните линии, като републиканците са подкрепили президента. Гласуването се е състояло при закрити врата. Според ТАСС \"за\" доклада са гласували 13 конгресмени, а \"против\" - деветима. Сега юридическата комисия ще има задачата да обсъди доказателствения материал в доклада и конституционната рамка за придвижване на процедурата, след което евентуално да изготви обвинения за импийчмънт срещу Тръмп. В доклада си комисията по разузнаването изтъкна, че са налице солидни доказателства за неправомерни действия на президента и за това, че е възпрепятствал работата на Конгреса. \"Президентът е поставил личните си политически интереси над интересите на САЩ, опитал е да подкопае целостта на изборния процес в САЩ и е застрашил националната сигурност\", се казва в документа. Тръмп е обвинен, че се е възползвал от поста си, за да поиска чуждестранна намеса в президентските избори в САЩ догодина и че възпрепятства разследването. Според комисията той е упражнил натиск върху Украйна да разследва неговия вътрешнополитически съперник демократ Джо Байдън и сина му Хънтър.", "date": "2019.12.04", "title": "Камара на представителите одобри доклад за импийчмънт на Тръмп "}
{"url": "https://www.monitor.bg:443/bg/a/view/hvyrliha-granata-po-britanski-policai-v-severna-irlandija-182545", "text": "Патрулираща в Белфаст полицейска кола беше нападната с граната тази нощ, съобщи северноирландската полиция, цитирана от АФП. Няма ранени при нападението, извършено малко след 2 часа сутринта местно време (2 ч. по Гринуич). Полицейският \"Ленд роувър\" не е понесъл щети. Полицията е открила на местопроизшествието предполагаеми осколки от граната. Днес на мястото се извършват подробни претърсвания, за да се гарантира липсата на опасни предмети. Полицията смята, че без съмнение става дума за опит за убийство или причиняване на тежки наранявания на нейни служители и отправя призив към евентуални свидетели да се свържат с нея. Инцидентът стана броени дни преди британските избори, насрочени за 12 декември. Основна тема на тях е Брекзитът, който е особено чувствителна тема в британската провинция Северна Ирландия, отбелязва АФП. Сблъсъците между местните националисти и юнионистите продължиха три десетилетия, отнемайки живота на 3500 души. Конфликтът приключи едва през 1998 г. със споразумението от Разпети петък, което установи подялба на изпълнителната власт и отворена граница с Ирландия, чието запазване беше ключов въпрос по време на преговорите за Брекзита.", "date": "2019.12.04", "title": "Хвърлиха граната по британски полицаи в Северна Ирландия"}
{"url": "https://www.monitor.bg:443/bg/a/view/kucheto-mon-sybira-sredstva-za-nova-detska-klinika-v-plovdivsko-uchilishte-182523", "text": "Харизматичното терапевтично куче Мон отново ще се включи в благотворителен коледен базар в едно от пловдивските училища. Набраните средства ще отидат за изграждане на нова детска клиника към УМБАЛ „Св. Георги”. Коледният базар се провежда за поредна година в ОУ „Петър Берон” в район „Централен”. По време на инициативата децата ще продават собственоръчно изработени коледни картички, свещи и различни украшения. „Благотворителната проява ще се проведе на 18 декември, а терапевтичното куче Мон, което учи в III „А“ клас на същото училище ще посреща гости на щанда“, съобщи собственичката на четирикракия красавец Велислава Костадинова. По думите й ОУ „Петър Берон“ е първото училище, което се е включило в благотворителната акция и заслужава огромна похвала, защото и учителите, и децата са много активни. Костадинова припомни, че на миналия коледен базар учениците от ОУ „Петър Берон“ са събрали 4007 лв., а по повод първия учебен ден тази година, вместо да купят цветя за учителите, са дарили 3 400 лв. По думите й кампанията набира все повече популярност и вече са събрани близо 80 000 лева за каузата. „Благотворителността е да дариш добрина и надежда. Хубаво е от най-ранна възраст децата да се учат да подават ръка на болните и онеправданите. Това ще им помогне да станат добри и стойностни хора“, допълни кметът на район „Централен“ Георги Стаменов. Той призова учениците от пловдивските училища да се включат със свои коледни базари в благотворителната кампания.  ", "date": "2019.12.04", "title": "Кучето Мон събира средства за нова детска клиника в пловдивско училище"}
{"url": "https://www.monitor.bg:443/bg/a/view/izzeha-antiki-ot-samouk-restavrator-v-novi-pazar-182527", "text": "Антични амфори, монети, вази и купи са били във вторник от частен дом в Нови пазар, съобщи говорителят на ОДМВР в Шумен Ася Йорданова. Находките са били в дома на 65-годишен самоук реставратор от града. Полицията пристигнала в дома на мъжа в рамките на полицейска операция за противодействие на престъпления свързани с културно-исторически ценности, след получен сигнал, че притежава ценни антики. При претърсване на жилището на реставратора били намерени 105 монети в класьор - някои с вид на антични и средновековни, други съвременни юбилейни монети. Сред ценните неща, които иззели криминалистите били още копие с метален връх, 10 вази, 5 купи, 10 амфори – всички с вид на антични. Те били иззети, а прокуратурата назначила експертиза, която да установи ценността им. Срещу мъжа било образувано досъдебно производство за извършено престъпление по чл. 278 от НК. Това е текстът, с който се преследва всеки, който открие културна ценност и в продължение на седем дни не съобщи на властта. Собственикът на предметите, за които се предполага, че са културно-исторически ценности не е криминално проявен и не е част от многобройната общност на иманярите в Нови пазар, научи \"Агенция Монитор\". Самият той признал, че е нумизмат-реставратор по хоби. От години събирал от колекционери глинени и керамични артефакти на парчета, а страстта му била да ги сглоби в първоначалната им форма. Твърдял пред полицаи, че никога не е продавал антики и не е търгувал с ценни предмети.  След извършването на назначените от прокуратурата експертизи, ако се установи, че иззетите предмети представляват историческа и археолотическа ценност, с разрешение на наблюдаващия прокурор те ще бъдат изложени в залите на Регионалния исторически музей в Шумен. По първоначална информация досега в колекциите на музея не са попадали вази и амфори от вида на намерените в Нови пазар.", "date": "2019.12.04", "title": "Иззеха антики от самоук реставратор в Нови пазар"}
{"url": "https://www.monitor.bg:443/bg/a/view/us-poslanikyt-otdade-pochit-na-jertvite-na-komunizma-182539", "text": "Новият посланик на САЩ у нас Херо Мустафа се поклони пред жертвите на тоталитарния комунистически режим. Тя е поднесла цветя пред Мемориала на жертвите на комунизма край НДК в София, стана известно от публикация в страницата на американското посолството във Фейсбук. По повод този жест от мисията публикуваха снимки и написаха: „Посланик Херо Мустафа отдаде почит пред Мемориала на жертвите на комунизма в София. Спазването на човешките права в настоящето е начин да се почете паметта на жертвите на комунизма и да се покаже, че уроците на тоталитарния режим не са забравени.”.", "date": "2019.12.04", "title": "US посланикът отдаде почит на жертвите на комунизма"}
{"url": "https://www.monitor.bg:443/bg/a/view/otkriha-jivi-2-ot-decata-na-chernite-lebedi-pesho-i-pepa-182525", "text": "Сигнал за изчезналите два черни лебеда от благоевградския парк ,,Бачиново“ подават вчера към 16:00 ч. от „Държавно горско стопанство Симитли”. Птиците са видяни да плуват в река Струма малко под Симитли. Управителят на благоевградската общинска фирма“Биострой“ Васил Бачев разказа за “Монитор“: „Двата черни лебеда са от децата на Пешо и Пепа, както ги кръстиха благоевградчани, които бяха закупени от Холандия и „долетяха“ със самолет преди няколко години. Миналата зима палавият мъжкар Пешо беше открит на същото място в река Струма и върнат в езерото, в парк Бачиново. За съжаление Пешо и Пепа вече не са между живите черни лебеди, вероятно са удушени от хищници“, допълни Васил Бачев. От вчера следобед служители на „Биострой“ дежурят на мястото, където са открити двата черни лебеди, но засега всички опити да бъдат хванати и върнати в езерото са безуспешни. Лебедите оказват „яростна съпротива“ и грациозно плуват в Струма. На място се струпват любопитни благоевградчани, които се шегуват, че ако лебедите решат да отплуват към Гърция ще създадат проблем на гръцките гранични власти, защото птиците нямат лични карти и медицинско, което да удостовери, че са здрави и обезпаразитени.", "date": "2019.12.04", "title": "Откриха две от децата на черните лебеди Пешо и Пепа"}
{"url": "https://www.monitor.bg:443/bg/a/view/ahil-i-urocite-po-kitajski-v-gradinata-ot-krajnija-kvartal-182529", "text": "Ахил, Ким, Дейзи .... Не, това не е последната статистика за нетрадиционните имена на новородени у нас, а деца от групата на сина ми в градината. Да ви кажа - детската градина в крайния квартал се оказа едно особено място – уврежда ти мозъка още преди детето ти да е попаднало в нея. От тогава съм Лудото майче – от преди 4 години, когато започна кандидатстването за образцовото детско заведение в квартала. Зор да влезе там синчето, не, защото е толкова образцово, а защото се намира под прозореца ни и има басейн. После се оказа, че това с плуването не било точно плуване, а само потапяне – около 30 деца от две групи имат 30 минути за плацикане в басейнче с малко по-голям размер от аквариум за хелери. Цели две години детето се топи по два пъти седмично срещу 4 кинта, докато осъзнах, че рискът от настиване всъщност многократно надвишава ползата от „изтощителната“ тренировка. Тази есен най-накрая смениха Каката и плуването станало съвсем истинско. Все пак не бих се обзаложила, че това е така, защото информацията е от други луди майчета, а както знаете на луда майка никога не се вярва. Тя има склонност да преекспонира фактите, ако е пропуснала да си изпие хапчетата. Връщам се в началото на кандидатстването за забавачка и моето попадане в категорията на майчетата, че се отклоних с плуването. Та, приемът в ясла е истинско емоционално изпитание за и без това лабилната все още първескиня, която твърде дълго кърми, готви, пере, пак кърми, прави се на мечка, пак кърми, пак се прави на мечка... С две думи: входът за градина ти опъва нервите толкова силно, че влизането в университет си е направо като скачане на ластик в парка. Първата година не приеха детето, въпреки че уменията ми по пресмятане и прехвърляне на точки по различните критерии ми вдъхнаха достатъчна увереност, че с абсолютна лекота бих могла да се сдобия с тапия за висша математика. Е, втората година, след солидно натрупана практика в пренареждането на първо, второ и трето желание при избора на забавачка, нямаше как да не влезе. Обаче след това три нощи сънувах, че приемат хлапето в Кеймбридж. После, за да е сигурно, че няма да се размине с английското образование, предприехме пътуване до там за хвърляне на пъпчето му. Документирахме го и с фотосесия -на самия пъп и на колежа. Така, в случай, че бъдещият младеж в някакъв момент на тийнейджърско умопомрачение кривне от правия път и зареже учението, винаги мога да извадя албума, да го тресна в масата и с много тих, но категоричен глас да го върна в релсите: Айде, сега, да лягаш над учебниците, щото ние с баща ти напразно път до Англия не сме били! И добре, че беше кандидатстването за градина и съня за Кеймбридж, че знае ли се в каква посока щеше да поеме детето..... Сега се сещам за един колега, истински класик, който на всеки първи учебен ден влиза в офиса и с поглед на човек, направил току-що гениално, но страшно откритие, заявява нерадостно: „Абе, тия първолаците, ако знаят какво нещастие ги чака, изобщо няма да се радват, горкичките!“. Колегата отдавна е известен като непоправим циник, но има мъдри попадения! А иначе - мъчно му е за учениците, ама за майките им не му е жал. Ако го питам как е влязла дъщеря му в първи клас, ще сведе виновно поглед към обувките. Вероятно от мъка за бъдещото й тегло е пропуснал емоциите с кандидатстването. Пак се отплеснах, но лудите майчета сме така- мислим за всичко едновременно. Мен, например, сега, преди първи клас, повече ме вълнува въпросът как ще избутаме забавачката, че както вече стана дума градината от крайния квартал е особен вид заведение. В нашия случай - интернационално. В групата на сина ми има китайче, индийче, сирийче, кубинце и естествено - циганче. В началото завидях на собствения ни късмет – какво по-хубаво от това предвид времето на глобализацията, гейовете, веганите и даже НЕтатуираните. Детето по естествен път ще стане толерантен човек. А оказа се и по-образован. Веднъж, докато готвех, зад гърба ми произведе звуци, които директно ме изстреляха между сергиите на „Илиянци“. Гледам държи в ръце „Емил от Льонеберя“ и нарежда: цай, син, чуан... -\"Чета на китайски, Ким ме научи\" – побърза да отговори на неразбиращия ми поглед детето. Последва широка усмивка от моя страна и енергични напътствия как да върне жеста на симпатичното китайче с българския. Обаче позитивите от международното положение в нашата градина се изчерпаха с езиковите уроци. Малко след тази случка задоволството ми от взаимоотношенията на отрочето с чужденци на неговата възраст и техните луди майчета бе унищожено светкавично, а градинската ни група стана популярна в цялата околия. Всичко започна, когато родителите на кубинчето обвиниха госпожата в дискриминация. Имала неблагоразумието да даде на цветнокожото им момиченце костюм на лястовица за пролетното тържество. Отделно си го прибрали от градина с разкопчан ботуш. Третото провинение на иначе прекрасния педагог от т.нар. стара школа вече не помня, но беше толкова съществено, колкото и това с ботуша. Поне така ми се стори тогава, щото все пак не бива да забравяме,че аргументите на чуждоговорящото семейство бяха препредавани от доста майчета на дечица в групата и истината не е много ясна. В крайна сметка след десетки срещи на останалите родители, подписки в защита на учителката, педагогически съвети и разговори с директора, госпожата си замина. Няма как – градината е образцова! И като се почна една смяна на учителки, та сега сме с №6 и №7, ама да свикват децата във всякакви условия от малки. Добре, че последните две освен свестни, са и корави жени, и удържат фронта вече втора година. А ние едва удържаме положението само на мента, глог и валериан, понеже госпожата много набързо я отпратиха, но циганчето в групата, което раздава шамари на децата през ден – никой не помества. „Напоследък се е поправил, има дни в които е послушен“, опита да успокои родителския ми гняв директорката след като дребният насилник Ахил за пореден път упражнил мускулите си върху синчето ми и този път го повалил на пода. Резултатът, за мое облекчение, беше счупени очила, но здрава глава. „Просто инцидент, знаете ли колко деца със счупени крака имам в практиката си?!“ - още по-глуповато омаловажи изядения от сина ми пердах и една госпожа от съседната група. И двете премълчаха заплахите от майката на Ахил, която може би не е чувала за Кеймбридж, но знаела всичко за ромските организации и институциите, които отчитат дейност със защита на правата на малцинствата и се зарекла да ги потърси една по една. Междувременно госпожите влачат малкото ромче за ръка всяка вечер, когато довеждат на вратата останалите деца - за всеки случай, да не би в тяхно отсъствие да реши да фрасне някого. А аз сутрин продължавам да стискам палци, че днес Ахил ще е в периода си на послушание и ще прибера без цицини или синини детето от градината в крайния квартал. Превантивно удрям и по една молитва срещу нова жалба за дискриминация, че ще назначат госпожа №8 и №9.", "date": "2019.12.04", "title": "Ахил и уроци по китайски в градината от крайния квартал  "}
{"url": "https://www.monitor.bg:443/bg/a/view/grisho-do-bekym-za-shouto-na-dior-182524", "text": "Тенис звездата ни Григор Димитров присъства на модно шоу на \"Диор\". Димитров е добър приятел с дизайнера на мъжката линия на престижната марка Ким Джоунс и уважи ревюто в Маями. Там Гришо се засече с редица знаменитости, сред които и бившия футболист Дейвид Бекъм. Българинът дори се похвали в социалните мрежи със снимка с англичанина. Един от синовете на Бекъм - Ромео е голям фен на Григор Димитров, а Дейвид неведнъж е гледал на живо мачове на българската първа ракета. \"Благодаря ти за най-хубавия ден в живота ми!\", написа Ромео Бекъм като послание към Григор преди две години, когато в навечерието на Уимбълдън бившият №3 му даде урок по тенис. Освен Гришо и бившия халф на Реал Мадрид сред звездите, които посетиха ревюто, бяха още Рики Мартин, Бела Хадид, Ким Кардашиян и Джеймс Блейк.", "date": "2019.12.04", "title": "Гришо до Бекъм за шоу на \"Диор\""}
{"url": "https://www.monitor.bg:443/bg/a/view/dejvid-garet-smesva-the-beatles-i-betoven-v-sofija-182531", "text": "От The Beatles и Metallica през Бетовен и Дебюси, та до Принс – такава музикална палитра ще донесе на българските меломани виртуозният цигулар Дейвид Гарет. След истински еквилибристики с два негови концерта у нас в началото на 2018-та, от които само един се състоя, сега международни организатори дават гаранция, че Цигуларя на дявола ще разсвири инструмента си за 5 милиона долара в Арена Армеец на 25 октомври 2020 г. Той пристига с актуалното си турне Unlimited – Live, което премина вече през 14 държави в Европа и Азия и подлуди 200 000 фена на живо. Новината за новата му спирка през есента на идната година потвърдиха организаторите на събитието и мениджъри на Гарет RTK Roland Temme - Германия и компанията-съорганизатор за България Прагма Ентъртеймънт. С помощта на най-новите технологии, които смесват звук и визуализация, Гарет е направил невиждан до този момент спектакъл, в който публиката се потапя в почти Цигуларят-рокзвезда спира дъха на почитателите си с един невероятен микс от нови композиции, unplugged аранжименти и уникални непредставяни версии на най-големите си хитове. Името на турнето Unlimited (“Безгранично”) не е случайно - Дейвид Гарет никога не е допускал да бъде ограничаван в определени музикални рамки и именно страстта му към експеримента и музикалната креативност раждат феноменално шоу. Неговите опияняващи интерпретации на Purple Rain на Принс или Smells Like Teen Spirit на Nirvana, версиите му на класики като Nothing Else Matters на Metallica или November Rain на Guns 'N Roses и новата му поредица на световни поп и рок хитове като Viva la vida на Coldplay или Hey Jude на вечните The Beatles, заедно с аранжиментите му на традиционните класически съкровища като Петата симфония на Бетовен и “Лунната соната” на Дебюси, вече си спечелиха милиони фенове по целия свят. Билетите за дългоочакваното кросоувър шоу на Дейвид гарет са в продажба от ндес и са на цени от 65 до 165 лв, а ВИП пропуските струват 185 лв.", "date": "2019.12.04", "title": "Дейвид Гарет смесва The Beatles и Бетовен в София"}
{"url": "https://www.monitor.bg:443/bg/a/view/rusnak-strelja-po-jivi-misheni-ubi-edna-jena-182508", "text": "Жител на руския град Перм устрои истински кървав екшън в сряда сутринта. Мъжът първо открил огън по минувачите от прозореца на апартамента си, но след като не уцелил никого, излязъл на улицата. С ловно оръжие в ръка той започнал да стреля на посоки, при което ранил смъртоносно една жена. С огнестрелни рани в болница са настанени случаен минувач и един от дошлите на място служители на реда. Повредени са и паркираните в района автомобили. По-късно стана ясно, че нападателят е 50-годишният гражданин на Перм Дмитрий Коростильов, който има зад гърба си съдебни присъди. Според следствието, в момента на стрелбата той се намирал в състояние на силно наркотическо или алкохолно опиянение. Оръжието, от което открил стрелба, било незаконно притежавано. Стрелецът е задържан, срещу него са повдигнати няколко обвинения, сред които убийство от хулигански подбуди и посегателство на живота на сътрудник на органите на реда. По непотвърдена информация, убитата жена е съпруга на Коростильов. Според очевидци, те се скарали в дома си и тя излязла на улицата, където мъжът й я застрелял.  ", "date": "2019.12.04", "title": "Руснак стреля по живи мишени, уби една жена  "}
{"url": "https://www.monitor.bg:443/bg/a/view/neobichaen-spektakyl-smesva-kuklen-teatyr-s-komputyrna-igra-182520", "text": "„Малък театър на края на света… Опус II\" е съвременен българо-френски куклен спектакъл, който бе показан в Пловдив – Европейската столица на културата 2019, както и в София на сцената на театър „Азарян“. В него известният режисьор и актьор Езекиел Гарсия Ромеу представя своя необичаен поглед към света. Участват актьорите от Видинския куклен театър Христо Иванов, Маргарита Костова, Теодора Рашед, Пламен Кънев, Ирослав Петков (гост) и самият Езекиел Гарсия Ромеу. Спектакълът е създаден с ефектни кукли, а актьорите се смесват с публиката, тъй като в тази постановка няма разделение сцена–зала. Всичко е импровизирана сцена, която постепенно оживява в емоционален, въздействащ разказ за човешката съдба. Всичко е като сън, в който стигаме до земните недра, а от тях бликат нефт и тревога за случващото се с нашата планета. Зрителят става част от различен свят, пълен с метафори и откривателство. В основата на проекта е идеята, че кукленият театър не е само за деца – възрастните също са негова естествена аудитория. Постановката е иновативен европейски куклен театър, финансиран по програма “Творческа Европа”. Участници в проекта са театър „Де ла Масю“ от Ница, Франция, Университет Кот д' Азюр в Ница, неправителствената организация „Идея за култура“ от Рим и Държавен куклен театър – Видин, Френска компютърна компания изгражда софтуерна интернет игра, с която се провокира младите зрители – като играят играта на своите устройства, да проявят интерес и към театралната постановка. Замислено е реакцията на участващите в играта да има отражение върху спектакъла. Екип на университета в Ница ще проведе научно изследване за връзката между живата публика, играчите в Интернет и спектакъла. Успоредно с изнасяне на постановкта е предвидено създаване на виртуален музей на куклата. 100 карти на отделни кукли от различни системи и от различни страни ще предоставят възможност да се види технологията на изработката им и всяка част от дадена кукла ще може да се движи и да демострира своите възможности в 3D формат. Целта на участниците в проекта е проучване на публиките в Европа. На финала на проекта са предвидени семинари, на които по 20 души ще бъдат обучавани да работят по системата 3D и по този начин да бъдат привлечени към неизчерпаемото богатство на кукления театър.", "date": "2019.12.04", "title": "Необичаен спектакъл смесва куклен театър с компютърна игра"}
{"url": "https://www.monitor.bg:443/bg/a/view/pensioner-otkradna-200-leva-ot-cyrkva-182510", "text": "Пенсионер открадна пари от църквата в петричкото с. Беласица, но бе разкрит, съобщиха от ОД на МВР-Благоевград. Сигнал за изчезнали 200 лв. от храма е бил подаден в неделя. След проведени издирвателни мероприятия криминалистите установили, че извършителят на деянието е 67-годишен мъж от селото. По случая е образувано досъдебно производство.", "date": "2019.12.04", "title": "Пенсионер открадна 200 лева от църква"}
{"url": "https://www.monitor.bg:443/bg/a/view/bsp-osse-ni-preporychva-limit-za-korporativnite-darenija-za-partiite-182512", "text": "Да се въведе лимит за корпоратнвите дарения за партиите, това предпоърчат от ОССЕ към България , стана ясно от думите на зам.-шефа на НС Кристиян Вигенин от БСП. Поводът за коментартът на социалистите е отговор със становище на Службата за демократични институции към ОССЕ на запитване на БСП, пратено до организацията преди време. Причината пък бе промените във финансирането на политическите партии, приети от НС през лятото на 2019, с които се намали партийната субсидия и се разреши неограничени дарения от фирми за политическите сили.  Така преди ден от ОССЕ излезли със становище по питането на червените. В него те посочвали, че отделни текстове били приемливи, но целия пакет от промени създавал опасност за принципа на плурализма и препоръчват тези текстове да се отменят или поне да се въведат лимити за вноските на частните и корпоративните дарения.  Според Вигенин трябва да се гарантира функционирането на политическите партии и да се получава изкривяване в полза на големите формации. Според него в доклада се казвало, че така се поставяло под съмнение и политическата система в страната. Вигенин припомни, че БСП имат предложения към бюджета за 2020 година, сред които е и това за увеличение на субсидията на 8 лева. Така според социалитите ще се ограничи възможността на частните интереси да влияят върху решенията на партиите.  Малко по-рано пък лидерът на \"Воля\" и зам.-шеф на НС Веселеин Марешки поиска оставката на новия социален министър Деница Сачева и връщането на поста на Бисер Петков. След среща с представители на майки с деца с увреждания от „Системата ни убива“, Марешки заяви, че подкрепя протеста им и срещу избора на Валери Симеонов за зам.- шеф на НС. \"Българският парламент не е трудово-възпитателно училище за провалени вицепремиери. Ако толкова много си го харесват, да си го вземат обратно в Министерския съвет. Ние със сигурност ще гласуваме „за“, за да напусне Валери Симеонов българския парламент. Понеже ние сме партия на действията, аз обявявам, че докато е Валери Симеонов е заместник-председател, аз няма да се доближа до тази трибуна, осквернена с неговото присъствие“, каза още той, ", "date": "2019.12.04", "title": "БСП: ОССЕ ни препоръчва лимит за корпоративните дарения за партиите"}
{"url": "https://www.monitor.bg:443/bg/a/view/dkc-sofijamed-s-moderna-usluga-za-onlajn-zapisvane-na-chasove-182532", "text": "Модерна онлайн услуга за записване на часове вече предлага ДКЦ „Софиямед”. Достъп до нея имат всички пациенти, които искат да запишат час за преглед или консултация със специалистите от един от най-добре оборудваните медицински комплекси в страната. Платформата за записване на часове е реализирана в партньорство със здравния портал Superdoc.bg и дава възможност за записване на час за консултация с над 200 лекари по над 30 медицински специалности в трите локации на “Софиямед”. „ДКЦ „Софиямед” непрекъснато инвестира в качеството и вида на услугите, които предлага на своите пациенти, включително и административните такива. Новата услуга за онлайн записване на часове ще осигури възможно най-бързия и лесен достъп до едни от най-висококвалифицираните медицински специалисти, които работят с най-модерната и съвременна диагностична апаратура в страната. Непрекъснато нарастващият брой пациенти ни кара да бъдем още по-отговорни в работата си. Стремежа ни да развиваме социално отговорна политика за важността от профилактика и навременна диагностика ни задължи да създадем тази нова услуга”, разказва д-р Тинка Данчева, управител на ДКЦ „Софиямед”. Онлайн записването на часове през платформата на сайта на „Софиямед“ – www.hospitalsofiamed.bg и Superdoc.bg предлага по-гъвката възможност за пациентите да планират прегледите си -в реално време те виждат има ли промяна в графика на специалиста, в кой блок преглежда той, ако се налага да отменят записания си час –какви са опциите за презаписването му. Заедно с това пациентите получават потвърждение за записания час, напомняне за предстоящи прегледи, информация за отказани часове по имейл и чрез SMS известяване. Ако например е от друг град и има нужда от две консултации, той има възможността да избере последователни часове за тях, за да не губи ценно време. „Услугата безспорно ще улесни пациентите ни, тъй като няма да е необходимо те да потвърждават часа си за преглед или консултация директно на нашата регистратура или на обявените за това официални телефони. Партньорството ни със Superdoc.bg е част от нашата дългосрочна стратегия за изграждане и развитие на съвременна и модерна болнична комуникационна мрежа, която е приоритетно ориентирана в услуга на пациентите, както и на медицинските специалисти и персонал”, коментира Симеон Петков, ръководител „Информационни и комуникационни технологии” в медицински комплекс „Софиямед”.  „Щастливи сме, че ДКЦ “Софиямед” предоставя на своите многобройни пациенти удобството на онлайн запазването на час чрез платформата Супердок – по този начин всички потребители на мобилните и интернет технологии могат да запазят час за специалист в ДКЦ “Софиямед” без изчакване, дори в извънработно време, бързо, лесно и удобно, както и да получат напомняне за своята резервация“, обобщава Ваня Чонева, основател и управител на Superdoc.bg", "date": "2019.12.04", "title": "ДКЦ „Софиямед” с модерна услуга за онлайн записване на часове"}
{"url": "https://www.monitor.bg:443/bg/a/view/borisov-nagradi-prof-dimitrina-gurova-savova-sys-sv-paisij-hilendarski-182511", "text": "Премиерът Бойко Борисов връчи държавната награда „Св. Паисий Хилендарски” за 2019 г. на режисьора и театрален педагог проф. Димитрина Георгиева Гюрова-Савова. Наградата е за високото отличие за изключителен принос за развитието на националната културна идентичност и духовни ценности бе връчена на церемония в Гранитна зала на Министерския съвет. Министърът на културата Боил Банев определи наградената като „изключителен представител на българския театър, изключителен режисьор и огромен педагог“. „Стотици български артисти са завършили при нея. Само ще спомена две имена от различни поколения – единият е невероятния Иван Иванов, а другият е звездата на Народния театър – Леонид Йовчев. Уникална е нейната кариера, навсякъде е оставила диря, винаги е учила своите ученици на прецизност, на базата на която се ражда импровизацията. Ярка диря в българския театър, в българската култура“, коментира още Банов. От своя страна проф. Димитрина Георгиева Гюрова-Савова изрази благодарност за отличието. „На всички свои близки, сътрудници и студенти също изразявам гореща благодарност за предаността им към общото ни дело и за таланта им, който е основата на успехите, за които получавам днешната награда“, благодари още тя.", "date": "2019.12.04", "title": "Борисов награди проф. Димитрина Гюрова-Савова със „Св. Паисий Хилендарски” "}
{"url": "https://www.monitor.bg:443/bg/a/view/dvojni-parkomesta-na-patriarha-pazjat-mjasto-za-veloaleja-182528", "text": "Двойни по размер паркоместа на ремонтирания столичен булевард „Патриарх Евтимий“ пазят място за изграждане на велоалея. Това стана ясно от коментар на Столичната общината във връзка с недоволство в социалните мрежи от маркираните почти двойни места за паркиране. „По бул. „Патриарх Евтимий“ между бул. „Витоша“ и ул. „Княз Борис“ временно са обособени паркоместа с по-голяма дължина, като в тях е запазен габаритът за велоалея от бул. „Витоша“ до Петте кьошета, която ще се реализира догодина. Това е направено по изискване на Пътна полиция, за да се избегне оставането на нерегулиран участък от пътното платно (200 метра от бъдещата велоалея), в рамките на който може да възникне ПТП. По този начин при реализацията на велоалеята няма да е необходимо премаркиране и нараняване на новоположената асфалтова настилка“, обясниха от кметството. Преди дни настилката в този участък беше възстановена и с нея е въведена новата организация на движение, която предвижда велоалея от южната страна и възможност за обособяване на бус лента. Догодина велоалеята ще бъде изпълнена в целия участък от бул. „Витоша“ до Петте кьошета и това ще даде свързаност между велоалеите на бул. „Витоша“ и бул. „Прага“. От „Московска“ 33 обясниха също, че по ремонтирания булевард отново има обособени три ленти за движение на автомобили, както и места за паркиране под 45 градуса от едната страна, а от другата, на северния тротоар, паркирането е успоредно. „Пропускателната способност е запазена, запазен е и броят на паркоместата”, коментира пред Нова телевизия Димитър Петров от дирекция „Управление и анализ на трафика”. Той обясни, че се предвижда и реконструкция на тротоарната настилка и изместване на шахтите в района на „Петте кьошета” и бул. „Витоша”. „Но проблемът не е в дължината на паркоместата, а в това че част от паркиращите на тях са нарушители. Причината – там има знак, който забранява това. Този знак е останал от временната организация. Все още се извършват ремонтните дейности на третото платно на булеварда. Той забранява паркирането, за да бъде гарантирана широчината в тези условия“, коментира още Петров.", "date": "2019.12.04", "title": "Двойни паркоместа на „Патриарха“ пазят място за велоалея"}
{"url": "https://www.monitor.bg:443/bg/a/view/elza-ana-otnovo-na-vyrha-na-rodnija-boksofis-182515", "text": "„Замръзналото кралство 2“ е най-гледаното заглавие в в родните кина за втора поредна седмица. Това показват обобщените данни от киносалоните в страната, публикувани на сайта на Националния филмов център. Новите приключения на сестрите Елза и Ана вече са проследени от близо 129 хиляди зрители, а от продажбата на билети спечели 1 287 630 лв. На второ място в списъка е премиерния български филм „Диви и щастливи“. Лентата, режисирана от Мартин Макариев и продуцирана от Яна Маринова и Александър Сано, стартира широкото си разпространение миналия петък. Тя е гледана от 21 932 любители на седмото изкуство, като генерира печалби в размер на 223 491 лв. Бронзът в своеобразната класация също е за български филм - „Доза щастие“. Заглавието на режисьора Яна Титова е проследена от 72 527 зрители от премиерата й на 8 ноември. От боксофиса филмът е спечелил 581 963 лв. Топ 10 в списъка се допълва още от „Пълно ускорение“, „Един дъждовен ден в Ню Йорк“, „Последната Коледа“, „Семейство Адамс“, „Господарка на злото 2“, „Завръщане“ и „Битката за Мидуей“.", "date": "2019.12.04", "title": "Елза и Ана отново на върха на родния боксофис"}
{"url": "https://www.monitor.bg:443/bg/a/view/statuja-na-bojko-borisov-iznenadva-gostite-na-gabrovo-182516", "text": "Статуя на министър-председателя Бойко Борисов изненадва гостите на Габрово. Статуята се намира близо до най-емблематичната сграда в града, Дома на хумора. Очите й нощно време светят, подобно на тези на цар Самуил в София, а при спиране на човек пред нея, статуята започва да говори с гласа на премиера и звучи мелодията на „Батальона се строява”. В едната ръка на статуята има ножици, а в другата няколко книги. Въпросната статуя всъщност е онази, която се появи за кратко в центъра на София на 1 април. Неин автор е скулпторът Андрей Врабчев. Той твърди, че посланието на проекта е за това, че днешите дела на родните политици ще бъдат записани в историята и ще останат за поколенията. Жителите на Габрово са на различно мнение по въпроса за появилата се статуя на Бойко Борисов и нейното бъдеще. Някои смятат, че трябва да бъде преместена в самия център на града и да бъде поставена на площада, или в реката, срещу тази на човека, приет за основателна Габрово, Рачо Ковача. „По времето на Борисов Габрово живна. Бяха отпуснати милиони за ремонтни дейности в града и за обходния път. Защо да не почетем премиера с една статуя приживе. Трябва ли човек вече да е покойник, за да се засвидетелства народното уважение към делата му”, твърдят поддръжниците на идеята статуята на премиера да остане в града. Разбира се, има и такива, които смятат, че това не е добра идея. „Бойко е добър политик, но няма нищо общо с Габрово. Още повече да поставяш паметник на жив човек, не говори добре. Кметицата донесе статуята без да ни пита. Да си я взема сега вкъщи”, възмущават се противниците на идеята статуята на премиера да остана в града.", "date": "2019.12.04", "title": "Статуя на Бойко Борисов се появи в Габрово"}
{"url": "https://www.monitor.bg:443/bg/a/view/ulijan-izgoni-vencislava-ot-igri-na-voljata-182519", "text": "Дуел на честта – в това се превърна елиминационната битка между Юлиян и Венцислава в снощния епизод на предаването „Игри на волята“. Двамата имаха сметки за разчистване, след като военната предаде съотборника си на номинации преди време. Изборът кой да влезе в битка се падна на Пламен, защото той спечели имунитет преди това. Пожарникарят реши да изправи един срещу друг Венцислава и Юлиян Така Пламен падна в очите на зрителите, защото с този акт самият той „предаде“ останалите чистокръвни прабългари. В играта за оцеляване пред Венцислава и Юлиян имаше по три кълба навити рибарски мрежи, с тях те трябваше да преминат през трите препятствия, като трябваше да пренасят кълбата едно по едно. След това трябваше да ги разплетат и да вземат ключовете скрити в тях. С ключовете трябваше да отворят сандък. В сандъка имаше риболовна корда с кукичка, която трябваше да пренесат през въжено препятствие. На финала пред всеки от тях имаше риба, като те трябваше да извадят десетте котви забити в нея с въдица, която трябваше да си направят сами. Юлиян беше по - бърз и успя да извади котвите първи, докато Венцислава дори не успя да разплете кълбата. бяха първите думи на Венцислава. \"За мен беше чест да се сражавам с нея. Това, че тя избра да ми обърне гръб беше личен избор“, изненадващо заяви Юлиян. Двамата дори се разделиха с прегръдка.", "date": "2019.12.04", "title": "Юлиян изгони Венцислава от „Игри на волята“"}
{"url": "https://www.monitor.bg:443/bg/a/view/rita-ora-izliza-sys-sina-na-djud-lou-182513", "text": "Певицата Рита Ора се среща с големия син на актьорите Джуд Лоу и Сейди Фрост - Рафърти. Двамата са се запознали на снимачната площадка на филма \"Туист\", в който 23-годишното момче се изявява в ролята на модерна версия на героя на Чарлз Дикенс. \"Нещо тлееше известно време, когато започнаха да работят заедно. Но мина време, докато привличането се превърна в нещо значимо\", издаде човек от обкръжението им. Рита и Рафърти пазиха връзката си в тайна, но дебютираха като двойка хванати за ръка на партито след церемонията за Британските модни награди в Лондон. Досега звездният наследник заработва прехраната си като модел. Ролята на Оливър Туист е първият му сериозен ангажимент в киното.", "date": "2019.12.04", "title": "Рита Ора излиза със сина на Джуд Лоу"}
{"url": "https://www.monitor.bg:443/bg/a/view/mercedes-benz-otvori-butik-v-stolichen-mol-182491", "text": "Първият шоурум на Mercedes-Benz с уникална за пазара концепция, комбинираща луксозни автомобили и богата колекция от аксесоари на едно място, отвори врати в столичния търговски център „София Ринг Мол”. Проектът на официалния вносител на марката у нас - „Силвър Стар”, се отличава с модерен дизайн и изискан стил, като цели да предостави различно изживяване за любителите на германската премиум марка близо до тяхното ежедневие. В новия шоурум компанията предлага селекция от над 200 вида аксесоари, сред които дрехи, шапки, куфари, парфюми, часовници и велосипеди. Любителите на премиум марката могат да изберат и поръчат допълнително от над 1000 артикула в каталога на Mercedes-Benz. На разположение за тестово шофиране всеки ден от седмицата има 10 автомобила. Желаещите да си подарят изживяването да тестват Mercedes-Benz могат да избират от най-новите модели на марката като компактните A-клас и B-клас, любимите E-клас и CLA, както и високопроходимите модели GLE, GLC и GLS. Със съдействието на обучени консултанти клиентите ще се запознаят отблизо с продуктовата гама и ще научат повече за характеристиките на автомобилите Mercedes-Benz, които „Силвър Стар” предлага на българския пазар. В бъдеще компанията ще представя различни нови модели за тест-драйв на място. Новият проект е част от дългосрочните инвестиции на генералния дистрибутор на Mercedes-Benz в страната. От стъпването си на пазара през пролетта на 2017 година до момента компанията „Силвър Стар” е вложила над 25 милиона евро в развиването на своята дейност у нас, като разполага също с демонстрационни автомобили на стойност 2,5 милиона евро. „Нашата нова локация дава възможност на всеки посетител на мола да се докосне до света на Mercedes-Benz отблизо. „Силвър Стар” е първата компания в региона, която реализира подобен проект за германската автомобилна марка като концепция. Вярваме, че „София Ринг Мол” е правилното място за него – близо до нашите клиенти и техните очаквания за едно ново преживяване”, сподели по време на откриването Ролф-Юрген Заерле, главен изпълнителен директор на „Силвър Стар”. „Стараем се във всеки един аспект да привличаме водещите световни марки. Ето защо за нас е особено вълнуващо да работим заедно с екипа на „Силвър Стар” за представянето на Mercedes Benz, точно където техните целеви клиенти прекарват по-голямата част от свободното си време – тук в „София Ринг Мол”. Добре дошъл, Mercedes-Benz”, каза Димитриос Папулис, изпълнителен директор на мола.", "date": "2019.12.04", "title": "Mercedes-Benz отвори бутик в столичен мол"}
{"url": "https://www.monitor.bg:443/bg/a/view/davame-naj-mnogo-v-es-za-telefon-internet-i-poshtenski-uslugi-182514", "text": "Даваме най-много пари в ЕС за телефон, интернет и пощенски услуги, сочат данни на „Евростат“. Домакинствата в ЕС са заделили 2,3% от общите си разходи за комуникации през 2018 г.. В България делът е бил най-голям - 4,8%. Даваме най-много пари в ЕС за телефон, интернет и пощенски услуги, сочат данни на „Евростат“. Домакинствата в ЕС са заделили 2,3% от общите си разходи за комуникации през 2018 г.. В България делът е бил най-голям - 4,8%. По този показател България е следвана от Гърция (4,4% по данни от 2017 година), Румъния (4,1%) и Хърватия (4%). Люксембург (1,3%), Великобритания (1,6%), Дания и Австрия (по 1,9%) са страните с най-малък дял от разходите си, изхарчен за комуникации. Естония отчита най-голямо понижение на дела за комуникации от общите разходи на домакинствата, а Румъния - най-голямо повишение. Разходите за комуникации бележат най-голям спад в сравнение с останалите разходни пера на домакинствата в ЕС през изминалото десетилетие. През 2008 г. те са представлявали 2,8% от общите разходи, а през 2018 година - 2,3 на сто. През разглежданото десетилетие най-голям спад на показателя има в Естония - 3,8% от общите разходи през 2008 година до 2,5% през 2018 година, следвана от Холандия (-1,1 процентни пункта), Полша (-1 процентен пункт), Франция (-0,8 процентни пункта) и Ирландия (-0,7 процентни пункта). В България разходите за комуникации са намалели с 0,6%, колкото в Чехия и Португалия. Най-голямо увеличение е отчетено в Румъния - 2,1 на сто през 2008 година до 4,1 на сто през 2018 година, следвана от Литва (+0,5%), Швеция (+0,4%) и Хърватия (+0,2%).", "date": "2019.12.04", "title": "Даваме най-много в ЕС за телефон, интернет и пощенски услуги"}
{"url": "https://www.monitor.bg:443/bg/a/view/kuzmanov-trygna-ubeditelno-v-tajland-182518", "text": "Националът за Купа \"Дейвис\" Димитър Кузманов се класира за втория кръг на тенис турнира на твърди кортове в Нонтабури (Тайланд) с награден фонд от 15 хиляди долара. Поставеният под номер 3 Кузманов стартира с успех над Ти Чън (Тайван) с 6:3, 3:6, 3:0 и отказване на азиатеца заради травма. 26-годишният пловдивчанин си осигури 1 точка за световната ранглиста и 258 долара, а за място на четвъртфиналите той ще играе срещу Джеа Мун Ли (Република Корея). /БТА", "date": "2019.12.04", "title": "Кузманов тръгна убедително в Тайланд"}
{"url": "https://www.monitor.bg:443/bg/a/view/prokuraturata-poe-sluchaja-s-pochinalata-17-godishna-rodilka-182501", "text": "Пазарджишката Окръжна прокуратура образува досъдебно производство за смъртта на 17-годишната Мария Димитрова от Панагюрище, която почина след раждане в болница “Уни Хоспитал“ в средногорския град. Разследването е по член 123 от НК за причиняване на смърт поради немарливо изпълнение на задължения. Назначена е и комплексна експертиза от 3-ма специалисти, които трябва да се произнесат за това какво е довело до смъртта на 17-годишната Мария Димитрова. От прокуратурата се надяват експертизата да е готова до две седмици. Едва след това тялото на починалата ще бъде освободено и ще може да бъде погребано от родителите й. Управителят на болницата д-р Красимира Чачова обясни, че е назначила вътрешна проверка в лечебното заведение, която да установи какво се е случило. 17-годишната Мария е родила след спешно секцио момченце. Когато е трябвало да започне рехабилитацията, 24 часа след раждането, болната се е влошила. Оплакала се е, че не може да диша. Преместена е в реанимация, направени са всички необходими изследвания. Всичко се развива много бързо, в рамките на няколко часа, след множество консултации. Това е второ секцио за Мария, първото си дете е родила на 15 години. Новороденото е здраво и в момента е в неонатологичния сектор на болницата.  ", "date": "2019.12.04", "title": "Прокуратурата пое случая с починалата 17-годишна родилка"}
{"url": "https://www.monitor.bg:443/bg/a/view/v-anglija-djoshua-iska-treti-mach-s-ruis-a-ne-sblysyk-s-kobrata-182521", "text": "Мач между българина Кубрат Пулев и Антъни Джошуа не се вижда на хоризонта, дори при успех на британеца в реванша срещу Анди Руис на 7 декември в Саудитска Арабия. Твърдението е на редица боксови анализатори от Великобритания. Бившият световен шампион ще опита да си върне коланите на IBF, WBA и WBO. Кобрата пък е задължителен претендент за отличието във версия IBF. Двубой Джошуа - Пулев обаче изглежда малко вероятен, въпреки че най-добрият ни професионален боксьор трябва да участва в двубой за световната титла до края на май догодина. Ако Антъни Джошуа победи, той би предпочел да се организира нов мач с Анди Руис, а за да да се случи такъв трети пореден сблъсък, двамата ще трябва да се откажат от титлите си и в трите версии. Ако Руис надделее отново, провеждането на трети мач е нелогично. Евентуална втора загуба от родения в САЩ мексиканец би поставила кариерата на Джошуа под въпрос. Британецът намекна за евентуален трети двубой след официалната тренировка преди мача на 7 декември. \"Това не е последният път, в който с Анди Руис се срещаме на ринга. Смятам, че правим добри двубои. Предполагам, че в събота ще има нокаут и това е нещото, което хората искат да видят, кръвопролитие и нокаути. И със сигурност ще се срещнем за трети път\", обяви Ей Джей и обясни, че е свалил килограми не, за да е по-бърз: \"Не търся нищо друго, освен победата. Това е целта. Не става въпрос за скорост. Изградих се наново.\"", "date": "2019.12.04", "title": "В Англия: Джошуа иска трети мач с Руис, а не сблъсък с Кобрата"}
{"url": "https://www.monitor.bg:443/bg/a/view/kabinetyt-dava-16-mln-lv-za-novi-dvigateli-na-samoleti-182505", "text": "Правителството отпуска 16 млн.лв. за подмяна на двигатели на осем бойни самолета. Новината съобщи премиерът Бойко Борисов в началото на правителственото заседание. Той обясни, че самолетите ще се ползват докато пристигнат новите F-16. Борисов изтъкна, че България е втора по изпълнение на критериите НАТО с 3,1% от БВП за отбрана. Той отбеляза, че парите се отпускат, за да може българските летци да упражняват задълженията си безпроблемно и да бъдат сигурни. Премиерът заръча министрите да предадат новината на вицепремиера и военен министър Красимир Каракачанов, който е на срещата на НАТО в Лондон. Борисов изтъкна, че на срещата страната ни ще бъде хвалена за всичко, което е направила като член на Алианса. По-късно от пресцентъра на Министерския съвет обясниха, че средставата са за осигуряване летателната годност на самолети МиГ-29. „С изпълнението на приетия от Министерски съвет акт ще се създадат необходимите условия Военновъздушните сили да поддържат способности за контрол на въздухоплаването и гарантиране на въздушния суверенитет (Air Policing), за прилагане на механизмите на колективната отбрана на НАТО и общата политика за сигурност и отбрана на Европейския съюз. Необходимите средства за изпълнението на проекта са за сметка на предвидените за целта разходи по централния бюджет за 2019 г.“, посочват от „Дондуков“ 1.", "date": "2019.12.04", "title": "Кабинетът дава 16 млн.лв. за нови двигатели на самолети (ОБНОВЕНА)"}
{"url": "https://www.monitor.bg:443/bg/a/view/emil-kostadinov-e-novijat-oblasten-upravitel-na-pernik-182502", "text": "Настоящият общински съветник Емил Костадинов е новият областен управител на Перник. Той заема мястото на Ирена Соколова, която правителството освободи заради кризата с водата в града. Това стана ясно от думите на премиера Бойко Борисов в началото на правителственото заседание. “Когато направим грешка, си я поправяме. Трябва да имаме много ясна стратегия за безводието. Преди имахме проблем с наводненията, а сега с безводието”, коментира Борисов. Трима министри пък докладваха ситуацията с водната криза в миньорския град. Министърът на околната среда и водите Нено Димов обясни, че в петък е направена извънредна проверка на положението с водата в Перник при която е установено, че е имало подаване на вода към помпената станция в Радомир. „Беше установено, че от помпената станция, която подава вода към Радомир, според месечните графици само при аварийни ситуации, за които не сме били уведомявани, е имало подаване на вода. В момента не можем да установим точно колко, но в понеделник поискахме информация за отокът, който е използван, за да може експертите да се опитат по обратна линия да установят колко е ориентировъчното количество вода, което е подавано и за какъв период от време. Освен това се установи, че е махнато разходомерното устройство на водомера. Разписали сме незабавно поставяне, според законовите срокове, за да може да се отчита точно какво количество вода се подава на град Перник във връзка с режима“, обясни той. По думите му на пречиствателната станция са били сложени и лепенки на ВиК за прекратяване на подаване на вода към промишлените предприятия. Басейнова дирекция също е сложила пломби, за да се гарантира, че няма да се употребява за промишлени цели. „Благоприятните метеорологични условия също играят роля в покачването на водите, но засега можем да считаме, че притокът е по-голям от разход“, каза още екоминистърът. Регионалният министър Петя Аврамова посочи, че се търсят алтернативни източници на вода и вече има среща с експерти, а официалните предложение ще бъдат внесени в МРРБ. По думите й двете предложения ще бъдат разгледани днес и при решение на експертите, че някое от тях е удачно, ще бъде изготвен доклад с необходимите средства за реализация. „Едното от тях е за допълнително сондиране, а другото е използване на карстови пещери и допълнителни източници на вода. Другата мярка, която беше предприета, е осигуряване на ресурс от 2,7 милиона лева, с което да се направи реконструкция на пречиствателната станция, като ВиК-Перник вече има договор с МОСВ, който е за рехабилитация на водопроводи“, докладва Аврамова. Министърът на икономиката Емил Караниколов също взе отношения по темата за язовите като посочи, че от 418 в момента на 182 се искат документи за започване на ремонтните дейност. “Към днешна дата за възложени 182 язовира от тези 418 язовира, от които се иска техническа документация, документи за собственост да се подготвят, съответно процедури за разрешение за строеж, вече имаме 10 строителни площадки, на които има машини и се ремонтира, като предстои до края на годината още между 2 или 5 язовира да започнат строителства“, добави Караниколов.", "date": "2019.12.04", "title": "Емил Костадинов е новият областен управител на Перник (ОБНОВЕНА)"}
{"url": "https://www.monitor.bg:443/bg/a/view/borisov-sofija-e-s-naj-visokija-krediten-rejting-na-balkanite-182506", "text": "От днес София има най-високия кредитен рейтинг от столиците на Балканите. Това обяви премиерът Бойко Борисов в началото на заседанието на Министерския съвет цитирайки данни на международната рейтингова агенция S&P Global Ratings.  Той припомни, че агенцията повиши кредитния рейтинг и на България преди няколко дни. “Това им го подаряваме на нашите критици. Когато те постигнат такива резултати, правителството и държавата да имат най-високия рейтинг на Балканите, а и в сравнение с Русия, Турция и Унгария, а столицата ни да е на първо място сред всички останали, тогава ще им слушаме критичните бележки”, каза премиерът. Междувременно от Столичната община също съобщиха за повишаването на кредитния рейтинг. Според анализаторите от S&P Global Ratings, след преминалите местни избори в управлението на София имало приемственост, която ще осигури по-нататъшната финансова стабилност и поддържаната висока ликвидност. Международната кредитна агенция очаквала Столична община да продължи да осигурява високото ниво на собствени приходи, както досега. „София се присъедини към градовете с инвестиционни рейтинги през декември 2017 г. Повишението на рейтинга на столицата става няколко дни, след като беше повишен кредитния рейтинг на България. Според правилата на S&P Global Ratings, градът не може да има по-висока оценка от тази на държавата си“, отбелязват от „Московска“ 33.", "date": "2019.12.04", "title": "Борисов: София е с най-високия кредитен рейтинг сред балканските столици (ОБНОВЕНА)"}
{"url": "https://www.monitor.bg:443/bg/a/view/pazardjishki-uchenici-s-nagrada-ot-nacionalno-systezanie-po-prirodni-nauki-i-ekologija-182507", "text": "Божидар Каменски и Калоян Пунчев от 10 „а“ клас на ПМГ “Константин Величков” – Пазарджик спечелиха престижното трето място на XVIII Национално състезание по природни науки и екология в Търговище от 22.11 до 24.11.2019 г. , съобщи директорката Радка Спасова. Проектът на младежите, озаглавен  “МЕМС и дванадесет вълшебни небесни точки”, бе класиран от Национална комисия, включваща учени от БАН и преподаватели от водещи университети в страната с оценка “Отличен 6.00”. Резултатът им е само с две точки разлика от първото място в изключително оспорвана конкуренция между 52 проекта на ученици от 22 области от страната. Божидар и Калоян получиха максимален брой точки на презентацията и защитата на своя проект. Възхитено жури и аплодисменти от публиката с поздравления: „Браво, Пазарджик!”. Проектът се опира на факта, че учениците в България са в топ 4 по затлъстяване в Евросъюза и информира как с малки промени в ежедневието си всеки може да подобри своето здраве. За целта десетокласниците създадоха електронен ресурс, който запознава с активността на органите в човешкото тяло във всеки един момент на денонощието. Всеки потребител на приложението може лесно, бързо, достъпно от всяко място да използва информацията от МЕМС, за да укрепва своето здраве. Сайта от който може да се свали приложението е на адрес:  . Ръководител на проекта е старши учител по биология и здравно образование г-жа Мая Зафирова. Ръководител на групата в Търговище е г – жа Илияна Тотлякова – Каменска, старши учител по математика. В разработването на проекта на десетокласниците съдействат Магдалена Павлова, Оля и Нели Владови от 12 г  клас, които са “ветерани” от престижния национален форум от предишни години. Като директор на ПМГ “Константин Величков” –Пазарджик съм горда с успехите на нашите ученици и от сърце им желая да продължат своя път на търсене и откриване на нови хоризонти! Защото само можещите, знаещите и дръзките имат силата и смелостта да променят света, коментира директорката на пазарджишката Математическа гимназия.    ", "date": "2019.12.04", "title": "Пазарджишки ученици с награда от национално състезание по природни науки и екология"}
{"url": "https://www.monitor.bg:443/bg/a/view/250-leva-shte-e-minimalnata-pensija-ot-1-uli-182504", "text": "250 лв. ще бъде минималната пенсия за осигурителен стаж и възраст от юли 2020 г. Това бе предложението на управляващите, прието окончателно днес, по време на разглеждането на второ четене на бюджета за държавно обществено осигуряване (ДОО). Размерът на пенсиите стана причина вчера заседанието да бъде закрито преждевременно, след като от БСП и “Атака” обградиха трибуната. Днес споровете продължиха като се стигна до налагане на санкция, а именно порицание на Спас Гърневски от ГЕРБ, който нарече опозицията “червени боклуци”. Предложението на ДПС пенсиите да са 250 лв. целогодишно беше отхвърлено дори след прегласуване. От левицата поискаха поименно гласуване, но и за това депутатите се обявиха против. Одобреното предложение на управляващите предвижда пенсията да остане 219,43 лв. от началото на годината до юни, а от юли - да бъде 250 лв. То бе подкрепено със 137 гласа “ЗА”, 61 “против” и 16 “въздържали се”. Обезщетението за отглеждане на дете до 2-годишна възраст ще е 380 лв. Предложението бе подкрепено от 117, 77 бяха против, а 7 се въздържаха. Предложението на “Воля” бе размерът на обезщетението да бъде колкото минималната работна заплата за 2020 г. или 610 лв. От левицата поискаха 250 лв. за майките, а управляващите предложиха запазване на сегашното ниво от 380 лв. “Всички цени растат, животът поскъпва и минималната работна заплата расте. Ако бяхте предложили това обезщетение да се увеличи с процента на ръст на минималната работна заплата, пак нямаше да съм доволен, но поне щях да видя развитие”, коментира Георги Гьоков от БСП. Депутатите се изредиха да коментират, че парите трудно ще стигат, за да може да се осигури необходимото за малките, на което новоназначената вчера социална министърка Деница Сачева отвърна. “Мисля, че мерките, които се взимат за увеличаване на раждаемостта и насърчаване на майките, далеч не се изчерпват само с този текст - стимулирането на това да имаш деца не минава само и единствено през парите, то минава и през перспективите за съответните млади хора и за това какво искат те в България”, обяви Сачева. Тя заяви, че по-голямата част от майките искат да се върнат на работа след майчинство, и целта на предложението е да не ги прави толкова зависими от социалните услуги. Ресорният министър се похвали, че през следващите 3 години ежегодно ще се отделят по 70 млн. лв. за строеж на детски градини. Вече е започнат и проект за доплащне на такси за детски градини за деца от социално-слаби семейства. Към него са насочени 22 млн. лв и предстои още 10 млн. лв. да бъдат дадени от правителството. В момента Сдружението на общините, завдно с работна група, разискват как ще се случи това. “По отношение на малките населени места, където не могат да бъдат изградени детски градини, то ще бъдат насочени мобилни услуги”, увери Сачева. Надя Клисурска от левицата обаче обвини, че вече за трета поредна година родителите ще получават 380 лв. обезщетение, което не е адекватно, освен ако няма ръст. От ГЕРБ защитиха позицията си. “Може да се подходи в друга посока - смисъла на това е да се стимулират майките да се върнат на работа и те да изкарват добър доход, за да има стандарт за отглеждане на детето”, каза Румен Генов от ГЕРБ. Той спомена и мярката, с която при връщане на работа, майките могат освен да взимст заплата, да получават и половината от обезщетението си за майчинство. “За първите 9 месеца, когато влиза тази мярка, са се възползвали 12 300 жени, а сега са над 20 000”, похвали се Генов. Кристина Сидорова от левицата отвърна, че у нас няма работно гъвкаво работно време, а отхвърленото вчера предложение лечението до 14-годишна възраст да е безплатно, съществува в Европа. “Няма съпричасност от страна на държавата към родителите - това се нарича геноцид”, завърши Сидорова. Дневният минимален размер за обещетение за безработица за 2020 г. ще е 9 лв., а максималният - 74,29 лв.", "date": "2019.12.04", "title": "250 лева ще е минималната пенсия от 1 юли 2020"}
{"url": "https://www.monitor.bg:443/bg/a/view/semejstva-podeha-kampanija-za-vyzstanovjavane-na-cyrkva-182503", "text": "30 семейства от пазарджишкото село Алеко Константиново с доброволен труд са се заели с възстановяването на църквата „Свето Възнесение Христово“ в селото. Това информираха от Инициативния комитет. През 2007 година керемидите на църквата са свалени по нареждане на кмета на селото под предлог, че ще се извърши реставрация на 160-годишния храм. В резултат вече 12 години село Алеко Константиново е без църква. Хората няма къде да извършват празничните си ритуали – кръщенета, сватби, а също и тъжните – погребенията. Доброволците са изработили и план, като за неотложните строителни дейности, а също и за цялостното изографисване на храма са необходими средства. С личен труд хората от Алеко Константиново ще се погрижат за строежа, възстановяването на покрива, за почистването на двора. Всеки, който има желание и възможност да помогне за строително-възстановителните работи, може да го направи на банковата сметка на църковното настоятелство при храм „Св. Възнесение Христово“, село Алеко Константиново, Пазарджишка духовна околия: IBAN – BG56STSA93000010199699 BIC: STSABGSF За всеки дарен лев ще бъде даден публичен отчет, уточняват от Инициативния комитет.  ", "date": "2019.12.04", "title": "Семейства подеха кампания за възстановяване на църква"}
{"url": "https://www.monitor.bg:443/bg/a/view/hanyt-na-gabrovcite-v-bukuresht-stana-evropejski-kulturen-centyr-182437", "text": "„Монитор“ стартира новата си месечна рубрика „Забравената България“. В нея нашите журналисти ще откриват пред читателите непопулярни днес места, които само допреди 100-200 години са били сърце, духовно и революционно средище на прадедите ни, оставили са отпечатък в историята ни и са важна част от миналото и неговите поуки. Започваме инициативата си със съседна Румъния, не само защото е в непосредствена близост до България, но и защото е най-тясно свързана с революционната дейност и нацинално-освободителното ни движение. Няма друг град като Букурещ, който е толкова тясно свързан с възрожденската история и с национално-освободителното ни движение. Българи са пресичали Дунава и са търсели убежище на север или пък са били привлечени от по-добрите условия за търговска дейност. Благодарение на своята предприемчивост и трудолюбие някои са успели да се замогнат и да си построят хубави къщи, дюкяни, ханове, а братята Евлоги и Христо Георгиеви от Карлово стават едни от най-богатите хора не само във Влашко, а и на Балканите. Много от тези сгради, построени от българи, вече не съществуват, други са преминали в частни ръце и са пред срутване, трети румънската държава е възстановила за нов живот. Но българското присъствие по тези места все още може да се усети. То е в имената на малките тесни улички в историческия център на Букурещ - „Габровени“, „Шепкари“, „Ковачи“, „Шелари“ („Седлари“), „Кожухари“, „Смърдан“, и на хановете – „Габровени“, „Симеон“, „България“. Малцина от новите стопани на тези сгради обаче знаят, че в миналото те са били построени от българи. С времето паметта избледнява, затова ние ще припомним, ще влезем в тези наши светини и ще разкажем какво се случва сега с тях. Историческият център на Букурещ е привлекателно място за туристите и младите хора на града. Опрян от едната си страна до река Дъмбовица, Старият град очарова с тесните си павирани улички, старинни фасади, магазинчета и специфична атмосфера, особен чар на която придават уличните музиканти и артисти. Лятно време тук гъмжи от хора, разноезична реч се чува навсякъде и едва можеш да се разминеш в тясното пространството, оставено между масите на заведенията. Има румънски, руски, гръцки, арабски и всякакви други ресторанти, десетки пъбове и нощни клубове, които привечер започват да се пълнят с клиенти. А в легендарната бирария „Кару ку бере“ (“Каруцата с бира“) по това време вече много трудно може да се намери място. Българи започват да купуват тук земи в началото на XIX век около Стария княжески дворец (“Куртя веке“), построен от Влад Цепеш (Дракула). Когато през 1714 г. в Константинопол са обезглавени влашкият владетел Константин Брънковяну и четиримата му синове, княжеството Влахия попада под фанариотско управление. Назначените от султана гръцки управници започнат да продават земите около Княжеския дворец. От това се възползват много българи, които купуват на търг площи, парцелират ги, оставят място за улици и започват да строят. Така се появяват улиците с български имена - „Кожухари“, „Габровени“, „Шепкари“, „Шелари“ („Седлари“), дадени им заради занаята, който владеели новодошлите. Българи вдигат и няколко хана, които и до днес са забележителност в Стария град. Букурещ започва да се развива бързо, след като княжествата Влахия и Молдова получават автономия от султана. Установяват се търговски връзки със страните от Централна и Западна Европа, появяват се първите фабрики. Занаятите и търговията са във възход и по-предприемчивите българи успяват да натрупат състояние и постряват едни от най-значимите за времето си ханове в столицата. Сред тях е и Ханът „Габровени“ (Hanul Gabroveni) или Ханът на габровците, който продължава да се нарича така, въпреки че е основно преобразен и има нова функция. Ако в Стария град се влезе от мястото, където се намира паметникът-копие на Капитолийската вълчица с Ромул и Рем, ханът „Габровени“ е още в началото на улица „Липискани“, от лявата страна. Нищо не напомня за онази постройка от архивните снимки. Търговският пасаж сега е превърнат в Европейски културен център със средства по европрограми и финансова помощ от правителството на Норвегия. Хан „Габровени“ е построен през 1802-1804 г. от габровеца Хаджи Иван Мустаков. Към средата на века става собственост на Васил Георгиев от габровското село Гачевци, което сега е квартал на града. Васил имал брат Никола, с когото натрупали пари от работа в чужбина. Разбойници обаче разбрали за парите. Братята чули за това и избягали. Разбойниците успели да хванат Никола, измъчвали го и той умрял, без да каже нищо. Но Васил избягал и с парите купил хана, който ремонтирал основно след голям пожар. По-късно го оставил в наследство на своя син д-р Никола Василиади. Широките врати с метални плетеници се отваряли сутрин рано и вътре влизали търговците с каруци. Дворът се пълнел със селяни, които идвали в столицата да предлагат стоката си. Две нива под земята имало големи помещения за складиране, защото и по това време имало крадци. Вечер тежките врати се затваряли, за да защитят хората и стоката. През 1875 г. на това място се провежда разширено събрание на Българския революционен комитет, а слово произнася Христо Ботев. Тук е получена и телеграмата за стъпването на българска земя на четата на Филип Тотю със знаменосец Васил Левски. Днес преобразената сграда е модерен център на градската култура и вратите са широко отворени за посетители на различни събития. Можем да се влезем и да надникнем в мястото, където са се събирали нашите хъшове, където от сутрин до вечер се носела глъч от търговци и купувачи. Плетениците на голямата порта са напълно възстановени. Сутринта няма много посетители, но напред-назад сноват младежи, за да подготвят някакво предстоящо събитие. Може да се влезе в подземието, където се е съхранявала стоката. Личи си, че стълбите са нови, но архитектите са успели да запазят и автентични елементи. съхранени са стари зидове, като умело са съчетани традиция и настояще. Днес подземията са място за изложби и различни арт-прояви. До края на ноември има временна експозиция Made in RО. Младият човек, който посреща посетителите, въобще не е чувал, че името на хана е свързано с българския град Габрово, но затова пък разказва увлекателно за прелюбопитната изложба от произведени в страната изделия за времето от Първата световна война до 1989 г., когато Чаушеску пада от власт. В дъното е показано как е изглеждала една стая през социализма в един обикновен румънски дом - с телевизор, радио, шевна машина, мебели. Изложени са работнически и ученически униформи, детска количка с кукли, кънки, а на стената виси портрет на Чаушеску и брой на партийния вестник „Скънтея“. Днес Ханът „Габровени“ е една от емблемите на историческия център и е гордост за Букурещ. Интересно е да се прочете написаното за миналото на сградата в румънски източници. В тях се посочва, че ханът е построен от някой си Тудор Тудораке в началото на XIX век, а след големия пожар в Букурещ през 1847 г. синът му Георге възстановява сградата. В архивите обаче е запазено завещанието на сина на Васил Георгиев - д-р Никола Василиади, с дата 10 юни 1881 г., гр. Букурещ. Там д-р Василиади пише: „ Моят недвижим имот се състои от хотел стар, наречен „Габровени“, който наследих от покойния ми баща Василия Георгиев, чрез завещание, заверено от почитаемия Илфовски окръжен съд, от 1854 г.“.", "date": "2019.12.04", "title": "Ханът на габровците в Букурещ  стана Европейски културен център"}
{"url": "https://www.monitor.bg:443/bg/a/view/ed-shijryn-i-drejk-sa-naj-strijmvanite-izpylniteli-na-desetiletieto-182473", "text": "Певците Ед Шийрън и Дрейк са най-стриймваните изпълнители през изминалото десетилетие в платформата Spotify. Песни на рапъра с канадски корени са стриймвани 28 милиарда пъти, докато само хитът Shape of You на хитмейкъра от Съфолк е с 2, 3 милиарда стриймвания и това му отрежда челното място в класацията на най-стриймваните записи. На трето място в класацията на най-стриймваните музиканти на десетилетието се нарежда рапърът Пост Малоун, следван от Ариана Гранде и Еминем. Второто място в чарта за най-стриймваните записи на десетилетието пък заема One Dance на Дрейк, следван от Rockstar на Пост Малоун и Closer на Холзи. В челната петица попада още един запис на Ед Шийрън - Thinking Out Loud. Най-стриймваната песен през 2019 г. е Senorita на Камила Кабело и Шон Мендес. Песента е с над 1 милиард стриймвания. Тя е следвана от Bad Guy на Били Айлиш - 990 милиона стриймвания. Дебютният диск When We All Fall Asleep, Where Do We Go? на 17-годишната певица пък е най-стриймваният албум на годината, а на второ място е за Hollywood's Bleeding на Пост Малоун. Той бе обявен за най-стриймвания изпълнител на годината, следван от Били Айлиш, Ариана Гранде, Ед Шийрън и Бед Бъни. Във Великобритания най-стриймваните песен и албум са съответно Someone You Loved и Divinely Uninspired to a Hellish Extent на Луис Капалди.", "date": "2019.12.04", "title": "Ед Шийрън и Дрейк са най-стриймваните изпълнители на десетилетието"}
{"url": "https://www.monitor.bg:443/bg/a/view/24-miliona-japonci-jadat-bg-kiselo-mljako-182402", "text": "Близо 24 милиона японци ядат българско кисело мляко. 3 пъти и половина повече от българското население, гражданите на Япония консумират българско кисело мляко, заяви заместник-министърът на икономиката Лъчезар Борисов. Той участва в отбелязването на 50 години от производството на българско кисело мляко в Япония. Продуктът стига и в Сингапур, Китай и Тайланд. Компанията „Мейджи” отпразнува половинвековен юбилей на партньорските отношения с българските производители на световноизвестния продукт. „За мен днес е един освен знаков, но и златен ден за дипломатическото и икономическо сътрудничество между двете страни”, каза зам.-министърът на икономиката Лъчезар Борисов по време на тържеството.  Първите контакти с „Мейджи” са започнали през 1970 г. и вече половин век се развива прекрасно делово партньорство.  „Благодарение на добрите партньорски практики между двете страни, лицензионният договор за производство на българско кисело мляко се подновява вече половин столетие. Постоянните усилия и далновидната маркетинг стратегия на „Мейджи” спомагат за популяризиране на българското кисело мляко не само в Япония, но и в почти всички азиатски страни и днес. С гордост можем да заявим, че милиони хора по света започват деня с кофичка българско кисело мляко”, каза зам.-министър Борисов.  Японците, които консумират българско кисело мляко, произведено от „Мейджи”, са три и половина пъти повече от цялото българско население. Партньор на японската компания от наша страна е държавната фирма „Ел Би Булгарикум”.", "date": "2019.12.04", "title": "24 милиона японци ядат  БГ кисело мляко"}
{"url": "https://www.monitor.bg:443/bg/a/view/spasiteljat-ot-vlaka-spasil-ot-pojar-i-semejstvo-v-pazardjik-182489", "text": "25-годишният Петър Бонев от пазарджишкото село Церово, който спаси Виктория във влака Пловдив- Варна, разказа, че е спасил при пожар в дома и  семейство от областния град. Това той сподели при награждаването му с почетен плакет, грамота и парична сума в община Лесичово. Петър бе в общината до родното му село по покана на кмета Серьожа Лазаров, за да го отличи за проявеното геройство във влака. Петър разказа как в неделя бил със съпругата си и свои близки в Пазарджик и тръгнали да похапнат пица в града. Докато търсили пицария, Петър забелязал да избухват пламъци в стая на апартамент в жилищен блок. Без да се колебае, той спрял колата, заедно с братовчед си прескочили през терасата на жилището и успели да загасят огъня с голи ръце. Оказало се, че горяла микровълновата печка в кухнята на стопаните, които били в съседната стая и нищо не усетили. В апартамента живеели мъж, две жени и малко дете, които не разбрали какво се случва в кухнята. Дъщеричката на Петър, която е на 1 годинка, също получи подарък плюшена играчка. В знак на уважение към достойната му постъпка, кметът на с.Церово Таня Чиширова също поднесе грамота и подарък на младото семейство. Общинските съветници от Местна коалиция „ Съюз на свободните демократи – БЗНС“ събраха лични средства за момчето, а децата от Детска градина в с. Боримечково му нарисуваха рисунки.", "date": "2019.12.04", "title": "Спасителят от влака избавил от пожар и семейство в Пазарджик"}
{"url": "https://www.monitor.bg:443/bg/a/view/spanakyt-i-jagodite-sa-pylni-s-pesticidi-182401", "text": "Спанакът и ягодите са сред най-замърсените зеленчуци и плодове на пазара.  До това заключение стига проучване на неправителствената организация по борба със замърсяване на селскостопанските култури Environmental Working Group.  Тя е съставила списък с най-замърсените плодове и зеленчуци за тази година, съобщава порталът Food News.  Според учените 70% от изследваните храни съдържат различни видове химикали. Тествани са 47 вида плодове и зеленчуци, а анализът е направен след над 40 хил. теста. Замърсяването на овошките и зарзавата идва преди всичко от това, че стопаните не спазват карантинните срокове, в които трябва да използват химикалите, е обяснението на еколози.    Целта на изследването е да се установи кои плодове и зеленчуци като цяло са най-склонни и съответно кои са най-малко склонни да поемат по-големи количества пестициди, използвани при отглеждането им. Така първенецът сред зеленчуците се оказва отново спанакът. В пробите на учените са открити 20 вида пестициди. В списъка с „Мръсните 12” са ягоди, спанак, къдраво зеле, нектарини, ябълки, грозде, праскови, череши, круши, домати, целина и картофи. Сред най-чистите продукти са авокадо, царевица, ананас, замразен грах и лук. При тях не са засечени никакви пестициди в 70% от направените проби.    Припомняме, че през пролетта на тази година в централната лаборатория на агенцията по храните бяха тествани 20 вида плодове и зеленчуци, които най-често купуваме, според Нова тв. Проверката е показала наличие на 100 вида химикали. Според пробите на българския пазар най-замърсени са били пиперът, портокалите, лимоните, нарът и салатата. Повечето са били внос от ЕС. Проби са показали, че в пипера от Турция са открити пестициди над позволеното. А част от направените тестове са показали наличие на забранени химикали от Европейската комисия. Забранени пестициди са открити и при проба с моркови от български произход, които са били с наличие на ДДТ. Сред чистите на пазара са били карфиол, круши, картофи, зеле, дюля, царевица.   Пестицидите са доказано вредни за здравето, особено на кърмачета, малки деца и възрастни. Много от тях могат да провокират онкологични заболявания. Също така, замърсявайки организма, са косвена причина за наднормено теглото. За да се предпазим, преди консумация трябва внимателно да се измият за предпочитане със сода, съветват експертите.", "date": "2019.12.04", "title": "Спанакът и ягодите са пълни с пестициди"}
{"url": "https://www.monitor.bg:443/bg/a/view/gyrnevki-shte-byde-nakazan-s-poricanie-182499", "text": "Депутатът от ГЕРБ Спас Гърневски ще бъде наказан с порицание. Това обяви председателката на НС Цвета Караянчева, която каза, че това са се разбрали преди заседанието на Председателския съвет.  До това се стигна след като вчера вечерта, докато депутатите обсъждаха бюджета на ДОО, за минималната  пенсия страстите се рязгорещиха и прехвърчаха обиди, като Гърневки обиди БСП с \"червени боклуци\". От социалистите пък се чуваха възгласи за оставка.  \"Вчера беше ненормален парламентарен ден. Бяхме свидетели на провокации и обиди\", заяви Гърневски. По думите му края на деня се е случило нещо, което не бива да се случва, а именно той визира обградената трибуна от БСП и Атака. \"Аз си позволих реплики, които не трябваше да направя, извинявам се\", допълни той и призова бюджетът да бъде обсъден и приет нормално.  От БСП пък искаха той да кажа \"извинявай\" и настояха той да бъде отстранен от едно заседание. Според Жаблянов пък човекът, който трябвало да се извини е Емил Христов, защото отказът му бил мотивиран.  След това Караянчева обяви, че на Председателския съвет от ДПС искали прегласувяне на предложението на Мустафа Карадайъ за 250лв. минимална пенсия от първи януари, а предложението на БСП за гласуване със ставане ще бъде уважено. Въпреки това депутатите си взеха 10 минута почивка, за да се съберат отново на Председателски съвет, за да обсъдят наказанието на Спас Гърневски. След съвета стана ясно, че всички парламентарни групи приемат извинението на Гърневки освен БСП. Караянчева заяви, че не са постигнали единодушие, но са се разбрали от сега нататъка да отсъства езика на омразата в парламента, като по думите й за всяка такова изказване на народен представител, тя ще прилага цялата сила на правилника. Кристиан Вигенин от БСП излезе на трибуната и каза, че приемат да не присъства такъв език, но не приемаат извинението му. \"Нормално тези, които не са били обидени да приемат извинението, каза той. Той настоя, Гърневки, ако не бъде изгонен сега от едно заседание, поради проблими с кворума на ГЕРБ, да бъде отстранен за засеснеито в петък. Също така направи предложение към управляващите да отстранят Гървневски от комисията по парламентарна етика. ", "date": "2019.12.04", "title": "Гърневски ще бъде наказан с порицание за \"червени боклуци\" в парламента (Обновена) "}
{"url": "https://www.monitor.bg:443/bg/a/view/608-mashini-pochistvat-pytishtata-ot-snega-182500", "text": "608 снегопочистващи машини работят към момента в цялата страна, 1800 са в готовност. Това заяви пред БНТ Даниел Величков, директор на Дирекция \"Поддържане на пътната инфраструктура\" към АПИ. Той обясни, че остава ограничението за тежкотоварно движение в област Смолян, проход Предела и Троян-Кърнаре. Има мъгли по магистрала \"Тракия\" на териториите на област Велико Търново и Разград. С изключение на област Смолян, всички останали области засега са с код жълто. В Смолян снеговалежът е от мокър сняг, добави експертът. Величков посочи, че машините не са спирали да работят и пътната настилка се обработва превантивно - магистралите са осоляват, първокласните пътища - също, на третокласните се използват смеси от сол и пясък.", "date": "2019.12.04", "title": "608 машини почистват пътищата от снега"}
{"url": "https://www.monitor.bg:443/bg/a/view/treti-den-nedovolni-blokirat-pytja-za-kyrdjali-s-iskane-za-remont-182497", "text": "Трети ден десетки недоволни местни жители блокират пътя между Кърджали и Ардино, заради нуждата от спешен ремонт на настилката. Очаква се към жителите на Ардино да се присъединят и хора от Неделино и Баните, а при липса на реакция от изпълнителната власт протестът да се радикализира. От стачния комитет обявиха готовност за гражданско неподчинение и постоянна блокада на пътя за Кърджали. За изпълнение на исканията им са необходими 10 милиона лева. Протестиращите настояват за гаранции, че средствата ще бъдат осигурени.", "date": "2019.12.04", "title": "Трети ден недоволни блокират пътя за Кърджали с искане за ремонт"}
{"url": "https://www.monitor.bg:443/bg/a/view/strah-li-vi-e-ot-istinata-gospoda-reporteri-182496", "text": "Най-важната работа на всеки журналист е да пита и да търси отговорите на всички въпроси, които са важни за обществото. Този постулат на нашата професия обаче от години е потъпкван от хора, които обикалят света зад маските на пазители на свободното слово. Международната организация „Репортери без граници“ не обича да отговаря на въпроси. Не харесва и обществеността да знае как се „произвеждат“ печално известните им класации за свобода на печата, с които от край време се опитват да държат на каишка „непослушните“ - тези, които задават въпросите.  Във вторник станахме свидетели на среща между министър-председателя Бойко Борисов с генералният секретар на „Репортерите“ Кристоф Делоар и отговорничката на организацията за България Полин Адес-Мевел. След разговора им зададохме най-логичния въпрос, който всеки един човек се пита – каква е представителността на техните анкети. Отговор не получихме. „Репортерите“ предпочетоха да се скрият зад безсмислени фрази как бройката на попълващите анкетите им не можела да се съобщава. Нито как се избират участниците в анкетата.  Липсата на отговор не ни учуди – това не е новост за нас. От години ние, главните редактори на изданията от медийна група „Телеграф медиа“, търсим тези отговори от „Репортери без граници“ и все неуспешно. Досега сме изпратили две официални писма, с които настояваме за среща с представители на организацията, последвани от редица телефонни обаждания до централата на „Репортерите“ в Париж. Правили сме опит дори при наши служебни пътувания до Франция да осъществим контакт с организацията. Но такъв и до ден днешен няма.  Сега правим нов опит – от страниците на нашите издания, които достигат ежедневно до стотици хиляди читатели. Господа „Репортери“, страхувате ли се от истината, че се криете от нас? Защо се притеснявате да се срещнете с представителите на редакционните колегии на най-тиражните вестници у нас, чиито труд ежедневно се оценява от нашата аудитория? Защо се страхувате да проведем един смислен и професионален диалог за реалната ситуация със свободата на словото у нас, медийния пазар и всички въпроси, които вълнуват вас и нас? Липсата на отговор от ваша страна може да означава само две неща – че за вас журналистиката е само тази, която свежда глава пред корпоративните интереси на подсъдими лица и мълчи пред обществото, или че наистина сте се продали по един или друг начин на съмнителните кръгове, които от години се опитват да овладеят публичното пространство у нас.  Как иначе да си обясним, че никога не повдигнахте темата със самопризнанията на Иво Прокопиев, направени в национален ефир, когато потвърди истинността на стенограмите „АРГО“, че „държи мейнстрима“ на медиите у нас. Или как да тълкуваме факта, че редовно ваши представители се срещат не просто с представители на „Икономедия“ и свързаните с тях издания, а с техните босове – всички до един подсъдими или скандални фигури в българското общество. Нямат обяснения и редовните ви писма в защита на същите тези подсъдими олигарси, на фона на оглушителното ви мълчание, когато техните медии произвеждат вредни за цялото общество фалшиви новини.  Именно затова, господа „Репортери“, ви каним за пореден път на среща. Още днес. Докато не сте напуснали страната и не сте се скрили зад секретарки, които обещават, че „всички наши питания са предадени“ и скоро ще получим отговор. Ние сме тук и ви каним да се видим за един честен и прозрачен разговор, който най-накрая да свали маските и да извади истината наяве.  Надяваме се, че не се страхувате от истината, господа „Репортери“. Защото нашето призвание е да я търсим, дори когато тя се крие зад привидностите на пазители на свободното слово. И няма да се откажем от това да я оповестяваме публично, както сме правили досега. ", "date": "2019.12.04", "title": "Страх ли ви е от истината, господа „Репортери“?"}
{"url": "https://www.monitor.bg:443/bg/a/view/globalna-komedija-v-catirata-se-stjaga-za-parij-182449", "text": "Френският режисьор Патрик Вершюрен постави в Сатиричния театър „Глобална комедия“ от северномакедонския драматург Йордан Плевнеш. Спектакълът с участието на Йорданка Стефанова, Теодор Елмазов, Богдан Казанджиев и Росица Александрова, който бе представен на 1 и 2 декември, е световна премиера на пиесата. Веднага след завръщането в родината си Вершюрен ще реализира нейна сценична версия и в парижки театър. В България бе френската актриса, която той е избрал за главната роля на г-жа Милиметрова. Плановете са след това двете постановки да се „разменят“ и да си гостуват една на друга. “Един от най-смешните случаи в световния театър е от 70-те години на ХХ век с легендарния френски актьор Мишел Симон. Той е в основата на пиесата ми „Глобална комедия“. Тя (случката) е толкова смешна, че можеше да предизвика световна революция в отношенията актьор-публика. Написах пиесата с убеждението, че Красотата може да не спаси света, но Хуморът може да спаси Човека в безмилостния глобален свят”, обяснява авторът Йордан Плевнеш. Животът е фарс, който трябва да бъде изигран от всички, пише поетът Артюр Рембо. Вдъхновен от това твърдение, Плевнеш ни отвежда на странно място, където реалността и въображението непрекъснато се преплитат. Историята на двама актьори в пенсионна възраст се превръща в планетарна комедия. “Глобална комедия, която говори с хумор за глобализацията и е пресъздадена от страхотен актьорски екип”, хвали Вершюрен българските актьори. Самият той има висше образование по агрономия. След това се насочва към театъра и учи при Ингмар Линд в Institut for scenskonst (Швеция). После играе под режисурата на десетина режисьори ( Жан-Франсоа Филип, Филип Рипол, Ален Сабо, Ален Безю, Патрик Сандфор, Дидие Майо, Герсен Майкъл, Раул Руис, Каролин Вайс, Жюлиен Бал… ). През 1985 г. създава Компани „Ефемерид“ и поставя двадесетина пиеси от съвременни автори, сред които Том Стопард, Марк Рейвънхил, Жан-Мари Пием, Плевнеш...). От 1993 г. „Ефемерид“ вече е фабрика за творчески престои, а Вершюрен ръководи поставянето на множество пиеси в чужбина: в Берлин, Йейл, Кеймбридж, Ню Йорк, Истанбул, Скопие.  ", "date": "2019.12.04", "title": "„Глобална комедия“ в Cатирата се стяга за Париж"}
{"url": "https://www.monitor.bg:443/bg/a/view/d-r-sergej-ivanov-tyrgovci-prodavat-vnosno-svinsko-za-prjasno-ohladeno-182464", "text": "Най-много нарушения има в млечния сектор, казва в интервю за \"Монитор\" експертът по качеството и безопасността на храните - Обикновено търговците продават стара замразена риба, която представят за прясна. Това е най-често срещаната злоупотреба около Никулден. - Трудно е да се определят определени белези. Но трябва да знаете, че когато купувате замразена риба, има риск да е уловена преди 3-4 години. Има няколко стандартни неща, които трябва да гледате. На първо място хрилете трябва да са розови. Второ- ако я натискате с ръце, по нея не трябва да остават вдлъбнатини. Това е критерий дали е била замразявана. Също така внимавайте за наличие на слуз. - Не съм сигурен, по-скоро смятам, че това е легенда. - Тук трябва да имаме предвид няколко неща. На първо място, че у нас това, което наричаме туршии, е доста широко понятие. Повечето неща, които се предлагат на пазара, са всъщност мариновани зеленчуци. Те са залети с марината от оцет и сол и не са преминали ферментация. За съжаление, тъй като това става бързо, само за няколко дни, масово се предлага на пазара. Тук не може да се направи кой знае какво, защото търговците няма как да си признаят, че продават мариновани зеленчуци. Също така не е истинска туршия това, което се предлага в стерилизирани буркани. Това са консервирани зеленчуци и ако има кисел вкус, той по-скоро се дължи на добавката на оцет и киселина. - Зависи от количеството на зеленчуците. Ако приготвяме само един буркан, на стайна температура, са ни нужни 7-8 дни. Но в масовия случай, когато става дума за големи съдове, бидони, са необходими дори няколко седмици. Но туршията ферментира при 10 градуса. Но при всички положения туршия, приготвяна за 3-4 дни и пусната за продажба на пазара, не е истинска. Това е отбиване на номера. - Да, потвърждавали са ми го и търговци. Добавят сол, оцет, различни подправки, само че в тях ги няма полезните качества на ферментиралите зеленчуци. Всички виждаме и как се продават туршии в непокрити пластмасови съдове. Призовавам хората да не купуват такова нещо, най-малко от чисто хигиенни съображения. - Има, това се получава, когато зеленчуците не са напълно покрити с маринатата и те остават сухи отгоре. Тогава в тази част се развива плесен и това не бива да се консумира. Меко казано, не са полезни за здравето.  - Те се появяват по други причини. Първо, в туршията би трябвало да имаме млечно-кисели бактерии, които са полезни. Но трябва да знаете, че в същото време се развиват и други, които не са полезни за нас. Дори ешерихия коли. Една от причините е, че с течение на времето млечно-киселите бактерии изместват патогенните. Когато вземете зеленчука в началото на ферментацията, имате цял микс от бактерии. Едните са полезни, други не. Затова трябва да изчакате да протече ферментацията. Същото обаче се получава и ако прекалено дълго изчаквате този процес. Тогава отново има риск, защото в един момент бактериите стигат максимална плътност на културата и процесът тръгва обратно. - Да, затова когато една туршия се прави, се консумира и след това се прави друга. Тя не е нещо вечно. Общо взето, лоши бактерии се появяват, когато не се поддържа хигиена, избързвате с ферментацията или прекалено изчаквате. Белезите за това са лош дъх, лош вкус, кашнати зеленчуци. Такива „туршии“ не се консумират. - Няма изисквания, така е. Със сигурност обаче не бива да са отворени. Също така потребителят трябва да наблюдава дали търговецът не бърка в съдовете с ръце. Задължително е да има ръкавици. - Трябва да знаете, че ако месото в търговската верига е заразено с африканска чума, няма опасност за хората. Но заразата доведе до две неща. Едното е, че свинското поскъпна изключително много, второто - че на пазара се продава вносно замразено свинско месо като прясно охладено. За съжаление няма гаранция, че месото е качествено, откъдето и да го закупим. Най-добрият вариант е да познаваме добре търговеца. - Винаги има риск. Затова и имаме законодателство за изследване на колбасите. Миналия медец дори имаше няколко случая на заразени колбаси с листерия. Това е една много опасна бактерия. Затова и БАБХ направи изследване и установи наличието й. Това означава, че се разпространява у нас. В страната ни годишно имаме и около 15-20 случая на заболели от листериоза. Тя е опасна за възрастни, бременни и др. Затова и искам да изтъкна, че за местните и млечните продукти е необходим постоянен мониторинг. Всеки месец трябва да се вземат проби за различни патогени, не само за листерия. - Нови изследвания при млечните продукти няма, особено що се отнася до палмовото масло. Помните, че тази година законодателството бе променено и се забрани продажбата на имитиращи млечни продукти, които не са пакетирани. Само че и сега продължава тази практика и отново ни се предлагат сирена по 4-5 лева. Всъщност това не е сирене, а продукт с палмова мазнина и това означава, че законодателството просто не се спазва. Контролните органи трябва да предприемат мерки в тази посока. - В млечния сектор. Най-много нарушения има наистина при сирената и кашкавала. Продават се продукти, които са напълно различни от това, за което ни се предлагат. Преди няколко години имаше изследвания на салата „Снежанка“ и от етикетите става ясно, че рецептата няма нищо общо с оригиналната рецепта. Знам, че официално няма стандарт за това, но мисля, че всеки е наясно какво трябва да включва една такава салата. - Що се отнася до детските заведения има един друг проблем. Досега там не е упражняван независим контрол. Обикновено инспекцията тук удря на камък, това е една строго пазена територия, което пък навежда до мисълта, че има злоупотреби. Д-р Сергей Иванов е молекулярен биолог, експерт по качеството и безопасността на храните Защитава дисертация в БАН, свързана с остатъчните количества пестициди в растенията От 2008 г. е управител на Център по биология на храните", "date": "2019.12.04", "title": "Д-р Сергей Иванов: Търговци продават вносно свинско за прясно охладено"}
{"url": "https://www.monitor.bg:443/bg/a/view/slab-snjag-i-do-5-6-gradusa-i-dnes-182490", "text": "Днес минималните температури в повечето места ще са от минус 5-6 градуса в местата със снежна покривка в Западна България, минус 3-4 в Лудогорието до около нулата в низините - Дунавската и Горнотракийската. На места до ранните часове утре все още ще прехвърча слаб сняг. Дневните стойности ще бъдат в рамките на нормалните за декември - от нула до 5-6 градуса. Облачността ще бъде променлива, по-значителна над западната част на страната. Слаби превалявания все още ще има на места в Рило-Родопската област преди обяд. Студени утрини ни очакват в четвъртък и петък. Минималните температури ще бъдат от минус 8 до минус 3 в повечето места, а дневните - от 2 до 8 градуса. В низините и котловините ще се задържат мъгли и ниски облаци, а в планините ще се затопли. По-съществено повишение и на минималните, и на максималните температури ни очаква през почивните дни, в края на седмицата, като температурите ще достигнат до 8-10 градуса. Снежна покривка се образува в части от Лудогорието, Предбалкана и на по-високите хълмисти места в централната част на Северна България, както и в планините. В Софийско снежната покривка е от няколко сантиметра на север до около 10-12 в южните високо разположени около Витоша квартали.", "date": "2019.12.04", "title": "Слаб сняг до обяд и до минус 5-6 градуса днес"}
{"url": "https://www.monitor.bg:443/bg/a/view/nad-50-mlrd-stignaha-zajavkite-za-akciite-na-saudi-aramco-182498", "text": "За 50,4 млрд. долара са подадените заявки на институционалните инвеститори за участие в първичното публично предлагане (IPO) на държавната петролна компания на Саудитска Арабия Saudi Aramco, съобщава „Ройтерс”. Агенцията се позовава на информация от съвместното изявление на финансовите консултанти на фирмата Samba Capital, NCB Capital и HSBC Saudi Arabia. Исканията са за закупуване на 5,9 млрд. акции на Saudi Aramco. Записването на заявките започна на 17 ноември и трябва да завърши днес. В края на миналия месец търсенето се доближи до 20 млрд. долара - 17,1 милиарда от институционални инвеститори и 2,7 млрд. долара - от индивидуални. Базовият диапазон на офертите за цените книжа на Saudi Aramco ще е 30-32 риала за акция (8,1-8,6 долара). Саудитската компания обяви, че има намерение да предложи на пазара 1,5% от совите акции в рамките на IPO на местната борса Tadawul и се очаква те да й донесат инвестиции от 24,3 до 25,9 млрд. долара. П този начин пазарната капитализация на Saudi Aramco би достигнала 1,6-1,7 трлн. долара. Окончателната цена на първичното предлагане ще бъде обявена утре - 5 декември.", "date": "2019.12.04", "title": "Над $50 млрд. стигнаха заявките за акциите на Saudi Aramco"}
{"url": "https://www.monitor.bg:443/bg/a/view/kitajskite-gmo-bliznaci-mutirat-nepredskazuemo-182494", "text": "Двете китайски близначки, родени миналата година въз основа на генномодифицирани ембриони чрез използване на технологията CRISPR, вероятно са с непредвидени мутации в геномите си, предаде Франс прес. Това заяви журналист, който се сдобил с непубликувана версия на свързаното с експериментите изследване. Вестта за експериментите шокира целия свят през ноември 2018 г. ученът Хъ Цзянкуей разкри в Хонконг, че модифицирал ембриони в рамките на инвитро оплождане за двойка, за да се опита да създаде геномна мутация, която би осигурила имунитет срещу вируса на СПИН. Става въпрос за процедура, за която няма медицинско оправдание, тъй като съществуват технологии, които възпрепятстват заразяването от серопозитивен баща. След раждането им двете близначки бяха кръстени с псевдонимите Лулу и Нана, но останаха анонимни, както и родителите им. Журналист на \"MIT Technology Review\" се сдобил с ръкопис на изследването, което Хъ Цзянкуей се опитал да публикува в престижни научни списания и което подробно описва неговия метод и получените резултати.", "date": "2019.12.04", "title": "Китайските ГМО близнаци мутират непредсказуемо"}
{"url": "https://www.monitor.bg:443/bg/a/view/dara-ekimova-puska-koledna-pesen-182428", "text": "Певицата Дара Екимова зарадва феновете си с новината, че скоро ще пусне нова песен. Парчето се казва Follow me и се върти около подготовката за предстоящите празници. Освен коледен дух, проектът носи и послание. Видеото към него проследява младата изпълнителка на шопинг в компанията на екранните й приятелки – моделите Евелин Бошнакова и Стефани Василева. Избирайки подаръци за най-близките си, момичетата срещат трима връстници със слухови нарушения - Алекс Йорданов, Венцислав Велев и Яна Димитрова. „Музиката е универсален език и По време на снимките беше супер, смяхме се много. Открихме, че имаме сходни възгледи за света и нищо не ни пречеше да общуваме помежду си.“, споделя дъщерята на дъщерята на Дими от „Сленг“ и пиар експерта Ива Екимова. В клипа с участие се разписва и приятелят на Дара. Музиката на Follow me е дело на Искрен Тончев – Искрата, с когото Екимова успя да изстреля летния хит Sagapao на челни позиции в редица класации. Премиерата на видеото в You Tube ще се състои на 5-и декември, а на 14-и певицата ще го изпълни за първи път на живо на сцената в столичен мол.", "date": "2019.12.04", "title": "Дара Екимова пуска коледна песен"}
{"url": "https://www.monitor.bg:443/bg/a/view/zapochva-syshtinskata-sreshta-na-nato-182495", "text": "Лидерите на НАТО ще се срещнат край Лондон за официални разговори днес. Организацията отбелязва 70 г. от създаването си, информира Би Би Си. Разговорите ще се проведат в луксозен хотел до Уотфорд и идват след официално посрещане на представителите на страните членки на Алианса в Бъкингамския дворец и на \"Даунинг стрийт\" 10 във вторник. На разпространената семейна снимка българският президент Румен Радев е седнал до американския си колега Доналд Тръмп.", "date": "2019.12.04", "title": "Започва същинската среща на НАТО"}
