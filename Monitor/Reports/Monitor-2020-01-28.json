{"url": "https://www.monitor.bg/bg/a/view/propaganda-na-propagandata-187173", "text": "Как се бори кремълска пропаганда? С кремълска пропаганда. Не, това не е виц, а реалност. Свирепа, озъбена (по Вапцаров) реалност, далеч не български патент, за манипулиране на общественото мнение не само у нас, а и през океана. Поредният пример за която е прясно произведен доклад на Центъра за изследване на демокрацията (ЦИД).   Т.нар. документ, озаглавен гръмовно „Кремълски наръчник“, е бил представен миналата седмица в базирания във Вашингтон Център за анализ на европейските политики и е с претенциите да анализира механизмите на руското влияние след 2014 г. в страните на Балканите. В частта за България, писана от двама души от екипа на ЦИД, се твърди, че и „част от най-многотиражните всекидневници разпространяват руска пропаганда чрез специално внимание върху това колко правилна била руската външна политика в Европа, Близкия изток и Латинска Америка, колко важни са за Европа, България и Балканите руските енергийни проекти и колко отвратителни са евроатлантическите ценности“. Сред цитираните в тази категория са изданията на „Телеграф медиа“ - вестниците „Телеграф“ и „Монитор“, макар единствената истина в това изречение са уточненията „най-тиражни“ и „всекидневници“. Редакционната политика на изданията ни винаги е била ясно заявявана, като евроатлантическите ценности и правилата на пазарната икономика са основополагащи елементи в нея. Това е пределно известно за читателите ни и за всеки запознат с медийната картина в страната и лъсва при елементарен преглед на съдържанието на изданията ни за последните не 5 години, какъвто е обектът на т.нар. изследване, а и далеч по-назад във времето. Авторите обаче явно нито са водени, нито се интересуват от истината. А тъй като нямат и доказателства за твърденията си дори не са представили такива. Разчитайки, че манипулацията им ще бъде приета за чиста истина като приложат изконния механизъм на фалшивата новина. За източник цитират друг доклад, дело на абсолютно безизвестното НПО Фондация за хуманитарни и социални изследвания. В него обаче изданията на „Телеграф медиа“ изобщо не фигурират, но от ЦИД явно се надяват и че никой няма да тръгне да проверява източника. Казваме го със степен на вероятност, защото всичките ни опити да се свържем с тях, за да разберем на какво се основават твърденията им, удариха на камък. Но очевидно водени от същата увереност, че няма да бъдат питани за факти, в доклада по традиция въпросните „експерти“ пробутват и изтърканите и опровергавани стотици пъти с доказателства опорки за издателя на „Телеграф медиа“ - депутата от ДПС Делян Пеевски, твърдейки, че участвал във „възхода и падението на КТБ“. Абсурдното в случая е, че поредното лансиране на тази лъжа лъсва наяве в деня, в който стана ясно, че благодарение именно на законовите поправки, инициирани от Пеевски и колегите му от ДПС Йордан Цонев и Хамид Хамид, синдиците на КТБ са успели да върнат 1 млрд. лева в масата на несъстоятелността на трезора, фалиран от подсъдимия Цветан Василев. Но както вече стана на въпрос, не фактите са водещи в този псевдодоклад. Именно затова авторите му предпочитат да цитират като източник платформата КТБ файлс – интернет сайта, скрепил съюза между подсъдимия олигарх Цветан Василев и друг подсъдим олигарх и издател Иво Прокопиев преди няколко години с интервю с криещия се от народната любов в съседна Сърбия банкер, взето от кадър от флагмана на разградския енергиен бос „Капитал“. Тук впрочем се крие и разковничето на манипулативната картина, пробутвана от „експертите“ на ЦИД. В техния доклад няма и думичка нито за прегръдката между Прокопиев и Цветан Василев, нито за десетките материали, публикувани в изданията на медиите на първия, обслужващи интересите не само на втория, а и на менторите му, основният от които приближеният до Кремъл руски олигарх Константин Малофеев. Не малка част от въпросните материали прокламират тезисите на Василев и партньора му – оръжейния търговец Емилиян Гебрев, в битката им за овладяването на „Дунарит“ в полза на тандема им с Малофеев, но това читателите на „Кремълски наръчник“ няма как да го разберат. Защото не е удобно за авторите, а явно и за поръчителите им. Кои са те е лесно да предположим – ще ги откриете именно по липсата в т.нар. „доклад“. А и по самия екип на ЦИД. Сред основните експерти в центъра (макар да не и изписан сред авторите на самозвания анализ) е не друг, а бившият служебен вътрешен министър, дългогодишен виден кадър на РУ на ГЩ (военното разузнаване) по времето на Тато и шеф на службата в началото на Прехода Чавдар Червенков. От автобиографията му са ясни две неща. Първо - Червенков безспорно има познания върху кремълската пропаганда, но битката с нея едва ли е сред тях. Второ – той е бивш началник и на кабинета на Костовия министър на отбраната Бойко Ноев – семейния приятел на Гебрев, играещ ролята на основен говорител на кампанията на кръга за кражбата на „Дунарит“. Случайност? Едва ли. Както едва ли е случайност, че хора, изкарващи парите си с писането на анализи, ги пълнят с кремълска пропаганда с мотива, че я борят. Явно чрез тях едни изконно свързани с Русия подсъдими олигарси се надяват с лъжливи следи да прикрият собствените си кървавочервени същности и да получат презокеанска индулгенция.  ", "date": "2020.01.28", "title": "Пропаганда на пропагандата"}
{"url": "https://www.monitor.bg/bg/a/view/trymp-predloji-novata-karta-na-izrael-i-palestinskite-teritorii-187176", "text": "Белият дом представи картата на израелската и бъдещата палестинска държави, предаде Франс прес. Самият президент на САЩ Доналд Тръмп пък публикува картата в акаунта си в Туитър, допълва ДПА. \"Всички мюсюлмани, чиито намерения са мирни, ще бъдат добре дошли, за да посетят и да се молят в джамията Ал Акса\", уточнява текстът към картата, туитната от Тръмп. Джамията Ал Акса е третото свято място за исляма и е в Старата част на Ерусалим, припомня Франс прес. Картата показва, че палестински контрол ще има върху някои части на Западния бряг, но той ще бъде напълно заобиколен от Израел, като ще има пътища за достъп до Йордания, добавя ДПА.", "date": "2020.01.28", "title": "Тръмп предложи новата карта на Израел и палестинските територии"}
{"url": "https://www.monitor.bg/bg/a/view/tejka-katastrofa-zatvori-pytja-ruse-silistra-187172", "text": "Тежка катастрофа с двама загинали затвори тази вечер пътя Русе-Силистра. Инцидентът е станал към 18,50 часа след Дунав мост, в участъка между градовете Русе и Мартен. По първоначална информация са се ударили един тежкотоварен камион и два леки автомобила. На местопроизшествието са изпратени три линейки, екипи на полицията и на пожарната. На място са загинали двама души - мъж и жена на възраст от 20 до 25 г. Трима души са тежко пострадали - две момичета - на 15- и на 17-годишна възраст, и 27-годишна жена. Те са с политравми и са откарани в УМБАЛ \"Канев\" в Русе.  Според първоначални данни и петимата са пътували в един автомобил. ", "date": "2020.01.28", "title": "Двама загинаха при тежка катастрофа на пътя Русе-Силистра"}
{"url": "https://www.monitor.bg/bg/a/view/naredbata-za-kasovite-aparati-se-otlaga-s-6-meseca-187175", "text": "Аргументите на бизнеса за удължаването на срока за влизане в сила на измененията в Наредба Н-18 по отношение на специализираните софтуери за управление на продажбите са чути, съобразявам се и с днешното разпореждане на министър-председателя, затова решението от работната среща е да отложим срока с 6 месеца, считано след 31 януари. Това каза министърът на финансите Владислав Горанов, цитиран от ведомството. Ресорният министър проведе работна среща с представители на хотелиерския и ресторантьорския бранш, продължила 3 часа. След нея стана ясно, че бизнесът получава половин година гратис като така крайният срок се измества от 31 януари на 31 юли. Първите три месеца от новото отлагане ще бъдат използвани за срещи между експертите на съответните браншови организации и Националната агенция по приходите (НАП). “Това се прави с цел изясняване неяснотите, за които туристическият бизнес претендира”, пишат още от финансовото министерство. В следващите седмици ще се обсъди и режимът на запечатване на обекти от приходната агенция. Според Горанов общо между двете теми няма, но поради настояване на бизнеса, все пак запечатването на обекти ще се обсъди. Пред министъра браншовите организации поставиха част от вижданията си за прилагането на наредбата за касовите апарати, а не толкова аргументи против нейното съществуване. На брифинг днес шефът на Българската хотелиерска и ресторантьордка асоциация Вени Петрова коментира, че по време на срещата Горанов е останал отворен за разговори по останалите искания на бранша, представени в тяхната декларация, включително темата за по-ниско ДДС. Петрова уточни, че за диференцираната ставка финансовият министър не е склонен да разговаря на този етап и помоли организираните протести за утре да се отменят. Шефът на Българската асоциация на заведенията Ричард Алибегов изрази своята удовлетвореност от срещата и каза, че през предстоящите три месеца, в които ще се правят работни срещи с НАП, ще има и представители на малкия и средния бизнес, които са извън сектора на хотелиерството и ресторантьорството, като се надява в резултат на това след 6 месеца да има една работеща Наредба Н-18.", "date": "2020.01.28", "title": "Наредбата за касовите апарати се отлага с 6 месеца"}
{"url": "https://www.monitor.bg/bg/a/view/ketogennata-dieta-e-opasna-za-zdraveto-187169", "text": "Учени от Йейлския университет в САЩ установиха, че популярната кетогенна диета, в която 99 процента от калориите се осигуряват от протеини и мазнините, носи единствено краткосрочна полза, съобщи сайтът MedicalXpress, цитиран от БТА. Кетогенната диета започва да представлява риск за здравето и да има отрицателен ефект върху организма след няколкоседмично придържане към нея. Учените са констатирали, че и положителният, и отрицателният ефект е свързан с т. нар. гама-делта Т-клетки - имунни клетки, които намаляват риска от диабет и възпаления. Кетогенната диета допринася за изгаряне на мазнини чрез формиране на кетонови тела, които са използвани като алтернативни източници на енергия. Когато се изгарят кетонови тела, защитаващите тъканите гама-делта Т-клетки се разпространяват в целия организъм, подобрявайки обмяната на веществата. Мазнините обаче не само се разлагат, но и се натрупват. Експерименти с мишки показаха, че когато гризачът дълго време следва кетогенна диета, започва да консумира повече мазнини, отколкото организмът му може да изгори. В резултат намаляват имунните клетки в мастните тъкани, развива се диабет и се регистрира затлъстяване.", "date": "2020.01.28", "title": "Кетогенната диета е опасна за здравето"}
{"url": "https://www.monitor.bg/bg/a/view/i-oskarite-stavat-po-ekologichni-187144", "text": "Менюто на събитията, свързани с церемонията на наградите „Оскар“ ще бъде почти изцяло растително. Това стана ясно на провелия се в понеделник традиционен обяд на всички номинирани. Подобно на „Златните глобуси“, които тази година минаха на изцяло вегетариански ястия, и оскарите ще дадат своя принос в екологичната борба. На самото гранде събитие на 9 февруари гостите и на Американската филмова академия няма да могат да ядат месо. Менюто на бала на академията веднага след церемонията ще бъде 70 на сто основано на растителни продукти и 30 на сто - вегетарианско, с риба и с месо. Пластмасовите бутилки за вода и други напитки в пластмасови опаковки ще бъдат напълно елиминирани от всички събития, свързани с наградите \"Оскар\". Междувременно престижният оскаров обяд стартира с едноминутно мълчание в памет на Коби Брайънт, който загина трагично при катастрофа с хеликоптер в неделя.", "date": "2020.01.28", "title": "И оскарите стават по-екологични"}
{"url": "https://www.monitor.bg/bg/a/view/taksitata-glasjat-3-pyti-po-visoka-startova-taksa-187167", "text": "Таксиметровите превозвачи искат трикратно увеличение на първоначалната такса за извършваната от тях услуга. Това обявиха във вторник от Национален таксиметров синдикат (НТС), Национален съюз на превозвачите (НСП), Браншова камара на таксиметровите водачи и превозвачи (БКТВП) и Съюз \"Такси\", съобщи БТА. Исканото увеличение е заложено в промяна на Наредба 34 и вече е внесено в транспортното министерство, от където се очаква отговор в срок от седем дни. Искането бе формулирано от председателя на Националния таксиметров синдикат Райна Петрова и се касае за обвързването на първоначалната такса, която се начислява при наемането на един таксиметров автомобил с минималната цена за таксиметров превоз на пътници на съответната община, която от своя страна се определя от съответния общински съвет. Според Петрова така тази цена ще е една и съща за съответното населено място, ще е предвидима за потребителите на услугата и ще е достатъчна като размер за преодоляването на нерентабилността на късите курсове. Така за София минималната цена за таксиметров превоз е 0.77 лв. Ако бъде прието исканото увеличение, първоначалната такса за този вид услуга ще стане 2,31 лв. Сред основните аргументи за исканото увеличение е дългогодишното отлагане на актуализацията на тарифите и цените. От браншовите организации посочват, че приходите им остават постоянни вече осма поредна година, тъй като цената на таксиметровия превоз не се е променяла от 2012 г. Според данните, представени от организациите, тогава минималната работна заплата е била 270 лв., докато сега е 610 лв. Многократно са се увеличили разходите им за издръжка на коли, данъци и застраховки, посочват от бранша. Красимир Цветков, също представител на Националния таксиметров синдикат, каза, че според проучване сред потребителите 70% от оплакванията на гражданите са заради отказ на шофьора да извърши кратък курс. По думите му късите курсове на превозвач на ден в различните времеви диапазони са между 25 и 50 на сто. Очакванията са с въвеждането на исканото увеличение да бъде преодоляна възможността за отказ от късия курс, посочи Райна Петрова, председател на Националния транспортен синдикат.", "date": "2020.01.28", "title": "Такситата гласят 3 пъти по-висока стартова такса"}
{"url": "https://www.monitor.bg/bg/a/view/brajyn-mej-syzdade-sutien-187145", "text": "Брайън Мей, легендарният китарист на Queen, е създал спортен сутиен. 72-годишният музикант изненадващо стъпи в света на дамската мода и то с модел бельо, който е декорирал с щампи на китари.  Сутиенът вече се продава в официалния сайт на Мей срещу 35 паунда. С този ход китаристът иска да „отпразнува“ огромната си колекция от инструменти, като дамите могат да си избират и миксират цветове докато поръчват. Описанието на дрехата гласи: „Подчертавайки яркия артистичен талант на Брайън Мей, тази спортна дреха е „празник“ на цялата гама от китари на музиканта със своя подчертан дизайн, включващ цветовете на BMG (Brian May Guitars) – защото не е необходимо да е червено, за да е специално!“ Мей вече създаде тениски, ризи и елеци, които продава през сайта си за китари. Всички те са декорирани с щампи на любимите му инструменти.", "date": "2020.01.28", "title": "Брайън Мей създаде сутиен "}
{"url": "https://www.monitor.bg/bg/a/view/policai-sreshtu-pojarnikari-nasred-parij-187170", "text": "Сблъсъци между полицията за борба с безредиците и пожарникари по време на антиправителствени протести в Париж, съобщават медии. Видеоклипове показват насилие по време на демонстрациите до центъра на френската столица. Пожарникарите протестират срещу пенсионната реформа и заради липсата на персонал. Те настояват и за по-добро заплащане. Полицията е използвала сълзотворен газ. Напрежението възникнало малко след 16,00 часа. Силите на реда налагаха протестиращи с палки.  Повече от месец във Франция се провеждат протести срещу новата пенсионна реформа на президента Еманюел Макрон.", "date": "2020.01.28", "title": "Полицаи срещу пожарникари насред Париж "}
{"url": "https://www.monitor.bg/bg/a/view/sofijanci-vikat-pajaka-po-8-pyti-na-den-temata-187168", "text": "Софиянци подават средно по 8 сигнала на ден за неправилно паркирани автомобили. Това става ясно от справка на Центъра за градска мобилност (ЦГМ), предоставена на „Монитор“, в която се посочва, че средно на месец се получават по 200-250 писмени сигнала за неправилно паркирани коли. За нарушители се сигнализира в цяла София, включително и в периферните части на града, като Казичене, Горубляне, Панчарево, Драгалевци, Банкя и т.н. От ЦГМ откликват на сигналите в зависимост в коя зона е нарушението. Приоритетни са участъците, в които има места за платено паркиране, както и улиците с движение на градски транспорт. По устен сигнал за неправилно паркиране може да се реагира само в случаите, когато в близост до адреса на сигнала има свободен паяк, уточняват от дружеството. Разходите за паяка се заплащат от собственика на принудително преместеното превозно средство. При по-тежки нарушения, например спиране на трамвайните релси, се включват и от Пътна полиция, като налагат актове. За 2019 г. 45 787 коли са били преместени принудително с паяк, което е с над 400 повече от 2018 г. Закопчаните пък със скоба автомобили през изминалата година са били 172 471. Столицата разполага с 13 репатрака. В другите големи градове няма точна статистика за това колко пъти гражданите викат паяк за неправилно паркирани коли. В Пловдив предвиждат закупуване на два нови паяка, които ще обслужват зоните за платено паркиране. Така репатраците в града ще станат шест, съобщи директорът на общинското предприятие инж. Ненко Калакунов. Както в София и в Пловдив повикването на паяка се заплаща от собственика на моторно-превозното средство, което се репатрира. През 2019 г. са поставени скоби на 16 700 автомобила, а през 2018 г. - на 10 164. Калакунов отчете, че през 2019 г. са репатрирани 7403 автомобила, през 2018 г. - 7290. Синята зона в Пловдив обхваща 3200 паркоместа. „Тъй като броят на автомобилите непрестанно нараства и паркирането вече е затруднено не само в центъра на града, община Пловдив предвижда да въведе и зелена зона. Това е една от заложените мерки за по-добър ред при паркирането, която среща подкрепа както от районните кметове, така и от живеещите, пряко засегнати от проблема“, каза още Калакунов. В общинската каса от санкции за репатриране и поставяне на скоба през 2018 г. са влезнали 742 320 лв., а през 2019 г. - 945 180 лв. Във Варна 5 паяка дебнат за нарушители. Средно на ден всеки един вдига по 15-20 коли, като с приоритет са тези, които затрудняват или пречат на движението, като създават условия и за пътнотранспортни произшествия, съобщават от ОП „Общински паркинги и синя зона“. Паяците се използват и за преместването на автомобили при катастрофи, както и пречещи при ВиК аварии и ремонтни дейности по градската инфраструктура. Гражданите често търсят помощта им за преместване или репатриране на автомобили, които пречат на гаражите им или са неправилно паркирани и затрудняват уличния трафик в малките улици на града. Няма обаче статистика за подобни услуги на граждани, които са безплатни. Иначе статистиката сочи, че 7416 неправилно паркирани коли са репатрирани през първото 9-месечие на 2019 година. Голяма част от тях са именно по сигнали на граждани. 4,6 млн. лв. са приходите на общинското предприятие от влизането в действие на синята зона във Варна от лятото на 2018 година до сега. За настоящата година предстои разширяване на синята зона с нови 5752 паркоместа. Така на практика в морската столица ще има 8355 паркоместа. Оплакванията за неправилно паркирани автомобили са ежедневни и в Бургас. Общината реагира при първа техническа възможност на по-конкретните и подробни сигнали. „Такса за повикване на репатрираща машина няма. Когато се предаде сигнал, той трябва да е коректен и с точно съобщен номер на автомобила, точен адрес и вероятно нарушение според подаващия сигнала с възможно най-много подробности“, обясняват от общината. Към момента морският град разполага с 4 репатриращи машини. Предстои закупуването на нова, която ще замени най-стария паяк в града. През 2018 г. принудително преместените автомобили в отсъствието на водач са 11 300, а през 2019 г. те възлизат на 9880, което се дължи на факта, че водачите на автомобили са станали по-дисциплинирани и видимо в града паркирането е регулирано. Поставените скоби пък през 2019 г. са 15 хиляди, а година по-рано – 13 хиляди. 3366 автомобила са били вдигнати от улиците на Стара Загора от единствения общински паяк заради установено нарушение на наредбата, отчитат от звено „Общинска охрана“, като правят уговорката, че около 20 на сто от колите не са стигнали до наказателния паркинг, защото притежателите им са си платили на място по 15 лв., половината от глобата. От звеното припомнят, че местните съветници през 2017 намалиха наполовина глобата за репатриране и това накара пловдивската фирма, извършваща дейността с 2 паяка, да прекрати договора си. В местната наредба няма предвидена специална клауза за реакция от страна на граждани за неправилно паркирани коли по улиците, паякът отива на място след получен сигнал на телефон 112 и при установяване на нарушението от страна на придружаващ го полицейски служител отнася автомобила за своя сметка. Към момента в т.нар. зелена зона са обособени 960 паркоместа, за последните 12 месеца приходите от изпратени есемеси са достигнали 390 бона. Добрич също разполага с един паяк, който от януари миналата година е вдигнал 580 коли. Районите, в които се репатрират автомобилите, най-често са в централната градска част и по булевардите.", "date": "2020.01.28", "title": "Софиянци викат паяка по 8 пъти на ден (ТЕМАТА)"}
{"url": "https://www.monitor.bg:443/bg/a/view/uchenici-bojkotirat-chasovete-za-da-objavjat-gripna-vakancija-obzor-187160", "text": "Учениците от Кюстендил масово се наговаряли да се бойкотират учебните часове и да не ходят училище, за да излязат в грипна ваканция, установи „Монитор“. Изглежда хлапетата са постигнали целта си, тъй като от утре (29-ти януари) Регионалната здравна инспекция обяви грипна епидемия на територията на общините Кюстендил, Рила, Бобошево, Невестино и Трекляно. „Още преди ден при нас се наговаряха масово деца да не ходят на училище, за да обявят грипна епидемия. Децата бяха от 6-и и 7-и клас. Със сигурност обаче има и много болни. При клас от 23 деца, днес на училище бяха едва 11. Дори и някои да са решили да не ходят на училище се вижда, че има много болни, които си ги взимат родителите по време на часовете“, коментира класен ръководител на петокласници в едно от най-големите училища в Кюстендил. Децата са взели „пример“ от връстниците си от столицата, които миналата година също призоваха за бойкот. Тогава те се бяха организирали чрез социалните мрежи и призоваха никой да не ходи на училище, за да ги пуснат във ваканция. Тези, които бяха в класните стаи, пък заляха фейсбук със снимки с медицински маски. В кюстендилска област най-засегнати от грипа са във възрастови групи от 5 до 14 г. и от 15 до 19 г., обявиха от РЗИ. Поради висока седмична заболяемост /303%00/ продължава грипната епидемия на и територията на община Дупница. Класните стаи в повече от половината училища у нас – 1292, останаха празни днес. Заради обявената грипна ваканция, учебният процес бе преустановен във всички школа в 13 области. Учениците в София -град, София – област, Варна, Благоевград, Ямбол, Пазарджик и Перник ще се върнат в клас на 6-ти февруари, тъй като тяхната ваканцията е до 4-ти и се слива с междусрочната, която е на 5-ти. Няколко дни по-малко почива учениците от област Кърджали. Техните учебни занятия продължават на 3-ти февруари. Заради висока заболеваемост, почивка до края на седмица пък имат учениците от областите Габрово, Бургас, Смолян и Хасково. В Монтана утре е последният ден от грипната ваканция. Учениците в област Сливен пък излизат в грипна ваканция от утре до 7-ми февруари, като тяхната почивка ще продължи и след началото на втория учебен срок, тъй като хлапетата трябва да се върнат в клас на 10-ти. Така заради епидемията в сряда ще останат празни класните стаи във всички училища в 14 области. В други шест области пък днес учебните занятия бяха преустановени само в отделни училища, заради големия брой отсъстващи ученици. Това са областите Велико Търново, Добрич, Кюстендил, Ловеч, Пловдив, Разград. В цялата Пловдивска област днес беше обявена грипна епидемия от 29-ти до 4- ти февруари, но от образователния инспекторат все още не са обявили дните за неучебни Незасегнати от грипната епидемия в страната пък 8 са области - Видин, Враца, Плевен, Русе, Силистра, Стара Загора, Търговище и Шумен.", "date": "2020.01.28", "title": "Ученици бойкотират часовете, за да обявят грипна ваканция (ОБЗОР)"}
{"url": "https://www.monitor.bg:443/bg/a/view/petja-na-mojata-petja-otkriva-24-tija-sofija-film-fest-187151", "text": "Новият български филм „Петя на моята Петя“, посветен на спомена за поетесата Петя Дубарова, ще открие 24-тия София Филм Фест на 12 март в Зала 1 на НДК. Режисьор е Александър Косев, сценаристи са Нели Димитрова и Валентина Ангелова, които повдигат завесата на миналото, за да представят на съвременните млади хора Петя Дубарова и нейния талант. „Филмът е съвременна история. Тя не е биографична, но Петя присъства със своята истинска същност и с най-ценното – с мъдростта и таланта си, които е оставила на поколенията“, споделя сценаристът Нели Димитрова. Подходът в създаването на филма е да свърже бъдещето с миналото. Сюжетът е изграден върху връзките и паралелите между две тийнейджърки от различно време: Петя Дубарова и Петя Монова. Едната е дръзка и модерна, а другата – мъдра и митична. „Петя на моята Петя“ поставя много въпроси – ако останеш завинаги на 17 и запазиш своите идеали, това спасява ли те от възможността да се превърнеш в скучен възрастен; как се справяш с разочарованията в любовта; дали да се предадеш въпреки стремежа да се бориш, или трябва да продължаваш независимо от всичко... Съвременната Петя трябва да открие своите отговори, поставена в ситуация между живота и смъртта... Продукцията има субсидия от нискобюджетна сесия на Националния филмов център и е подкрепена от Община Бургас. Заснета е изцяло в родния град на Петя Дубарова за по-малко от месец. Оператор е Иван Вацов, продуцент е Николай Урумов, а ко-продуцент - Кръстьо Ламбев. Ролите са поверени на Алиса Атанасова (Петя Дубарова), Александра Костова (познаваме я от „Маймуна“ на Димитър Коцев-Шошо), Алена Вергова, Юлиян Вергов, Ясен Атанасов, Албена Павлова, Васил Банов. Много от актьорите, които участват, са родени в Бургас или са свързани с него, включени са и близо 500 жители на града като статисти. „Петя на моята Петя“ е филм изповед, провокирана както от стиховете на поетесата, така и от позабравените тийнейджърски идеали на създателите му; от факта, че случилото се с Петя преди почти 40 години се случва и днес – никой не може да победи в битката срещу системата, но това не означава, че трябва да спрем да опитваме... Филмът „Пътуващо кино“ на Илия Костов, който току-що спечели наградата за най-добра игрална комедия от 5-ото издание на фестивала Ficmarc - Caribbean Sea International Film Festival във Венецуела, също ще има премиера на София Филм Фест. Кинотворбата е трагикомична сатира за седмото изкуство, в която трима кинаджии ветерани (Катерина Евро, Любен Чаталов и Юрий Ангелов), провокирани от техен млад колега (Кристиан Макаров), завърнал се от Америка, тръгват из страната. Ентусиастите стигат до най-малките населени места, за да показват на хората образците на българското и световното кино.  ", "date": "2020.01.28", "title": "„Петя на моята Петя“ открива 24-тия София Филм Фест"}
{"url": "https://www.monitor.bg:443/bg/a/view/simeon-kolev-ot-bg-radio-uchi-deca-na-avtorsko-pravo-onlajn-187111", "text": "Какво е общото между една песен и глава лук и трябва ли ти екип, освен армия последователи в социалните мрежи, за да станеш звезда – това са само част от въпросите, на които младежите ще получат отговори в кратките анимирани видеа, част от новата образователна програма, посветена на музикалната индустрия. Идейни двигатели са Българската асоциация на музикалните продуценти (БАМП) и Уча.се. Тя е логичното продължение на кампанията „В час по интелектуална собственост“, в рамките на която Саня Армутлиева обиколи няколко училища в София и из страната, за да запознае бъдещите артисти с техните авторски права. „Образованието е силата, която има потенциал да променя света и да ни прави по-добри – това е споделеното ни кредо с Уча.се. коментира изпълнителният директор на БАМП Ина Килева. Именно асоциацията стои зад сценария на забавните видеа. Заслугата за ефектната визия пък е изцяло на креативния екип на Уча.се. „С партньорството си с БАМП и поредицата видео уроци целим да запознаем учениците с най-важното от музикалния бизнес и да ги мотивираме да се доближат още повече до изкуството, да го опознаят и използват за себеизразяване, да бъдат креативни и развити личности. Искаме да им вдъхнем смелост да преследват мечтите си и да вярват, че талантът им може да се превърне в успешна кариера и трудът на творците трябва да бъде ценен и уважаван.“, коментира основателят на образователната платформа Дарин Маджаров. Първото видео от поредицата е вече достъпно на Фейсбук страницата на Уча.се. В следващите три понеделника от 20,30 ч. пък достъпни ще станат и следващите образователни епизоди на тема музика и интелектуална собственост. Видеата са озвучени от радиоводещия Симеон Колев.", "date": "2020.01.28", "title": "Учат деца на авторско право с анимация"}
{"url": "https://www.monitor.bg:443/bg/a/view/geshev-grajdanite-mogat-da-protestirat-no-ne-i-v-interes-na-chujda-dyrjava-187164", "text": "Главният прокурор Иван Гешев излезе с остър коментар след насилието над полицаи в София. След нахлуването в понеделник в регионалното министерство, когато двама служители на реда бяха ранени, Иван Гешев коментира, че подобно поведение няма да се толерира. „Българските граждани имат право да протестират и да защитават правата си при една ясно очертана разделителна линия, по-скоро две – стриктно спазване на закона и да защитават собствените си права и интересите на собствената си държава, а не на чужда държава“, заяви Гешев, но не уточни за коя друга държава става въпрос. Официално организатор на протеста заради водната криза в Перник е лидерът на партия „Възраждане“ Костадин Костадинов, за който е публично известно, че е един от големите поддръжници на Кремъл у нас. Интересна подробност е, че Костадинов се изявява на сайта и на организация „Русофили“, чиито лидер – Николай Малинов миналата година получи обвинения в шпионаж в полза на Русия. Според доказателствата, които тогава държавното обвинение публикува Малинов е бил част от план за вмешателство в българската вътрешна политика и е докладвал за ситуацията у нас в интерес на две организации са със седалище Руската Федерация: \"Двуглав орел\" и РИСИ. Ментори на планът са били руският олигарх Константин Малофеев и бившият генерал от ГРУ Леонид Решетников, на които беше наложена десетгодишна забрана да влизат в страната. За реализирането на идеята им за преобръщане на геополитическата ориентация на България от прозападна в сателитна на Москва пък аверът на Малинов – банкерът-беглец Цветан Василев прехвърлил на руските си ментори активи за 500 млн. евро, финансирани от КТБ. Иначе Гешев заяви, че агресията срещу полицията е недопустима и даде пример с държави от Европейския съюз и САЩ, където при подобни безредици и насилие над служители на реда, ответните мерки са доста по-строги. Вече има образувано досъдебно производство, а 4-ма души са задържани. Предстои да стане ясно на колко от тях ще се повдигнат обвинения. „На българските граждани трябва да е ясно, че това да се бият полицаи не е признак на демократичност, както се опитва да се представя. Това, което може да направи прокуратурата, е, стриктно да приложи закона, когато са на лице данни или доказателства за извършено престъпление. Няма да се толерира това да се бият полицаи. Това от една страна се е превърнало в някаква степен в национален спорт, който трябва да спре, за да може тези хора да охраняват правата на българските граждани пълноценно”, заяви още Гешев.", "date": "2020.01.28", "title": "Гешев: Гражданите могат да протестират,  но не и в интерес на чужда държава"}
{"url": "https://www.monitor.bg:443/bg/a/view/vyrhovnijat-syd-na-sa-sht-potvyrdi-restrikciite-za-zelenite-karti-187112", "text": "Върховният съд на САЩ даде зелена светлина на администрацията на Доналд Тръмп да приложи нови правила, които застрашават правото на постоянно жителство в САЩ, известно още като \"зелена карта\", предадоха информационните агенции. Съгласно новите правила имиграционните власти могат да отказват зелени карти на имигранти, преценени като потенциални ползватели на социални помощи. Върховният съд прие решението с 5 на 4 гласа, отменяйки забрана за прилагането му на национално равнище, издадена от апелативен съд в Ню Йорк. По-рано федерални апелативни съдилища в Сан Франциско и Ричмънд, Вирджиния, също отмениха съдебни решения срещу новата политика. Съдебно предписание против новите правила остава в сила само в Илинойс. Съдебната битка ще продължи, но имигрантите, кандидатстващи за постоянно пребиваване, ще трябва да покажат, че няма да бъдат \"обществено бреме\". Новата политика съществено разширява факторите, които ще бъдат вземани предвид при предоставянето на разрешение за постоянно пребиваване, или т.нар. \"зелена карта\". Имиграционните служители ще разглеждат фактори като възраст, образователна степен и владеене на английски език, за да преценят дали кандидатите могат да се превърнат в \"обществено бреме\", ползвайки федералната и щатска програма за подпомагане на хора с ниски доходи в сферата на здравеопазването (\"Медикейд\"), купони за храна, ваучери за жилище и други форми на социални помощи.  Администрацията на президента Доналд Тръмп казва, че новите правила са необходими, за да гарантират самостоятелността на имигрантите. Критиците на новата политика казват, че тези разпоредби ще ограничат законната имиграция на хора с ниски доходи от развиващи се страни от Латинска Америка, Африка и Азия. \"Ограничаването на законната имиграция въз основа на благосъстоянието на кандидата е срамно и дълбоко антиамериканско\", написа в Туитър сенаторът от Демократическата партия Дик Дърбин, цитиран от Ройтерс. Около 544 000 души кандидатстват за зелени карти годишно. Според правителството 382 000 от тях попадат в категории, които ще бъдат засегнати от новите правила, отбелязва АП. Имигрантите са малък процент от получаващите помощи. Всъщност мнозина от тях не отговарят на критериите за получаване на такива помощи заради имиграционния си статут, посочва агенцията.  Според критици правителството на Тръмп иска да промени облика на имиграцията в Америка, така че тя да стане по-бяла и по-богата. Твърдата политика в областта на имиграцията е отличителен белег на управлението на Тръмп и на кампанията му за преизбиране през 2020 г., отбелязва Ройтерс.", "date": "2020.01.28", "title": "Върховният съд на САЩ потвърди рестрикциите за зелените карти "}
{"url": "https://www.monitor.bg:443/bg/a/view/zakonyt-peevski-vyrna-nad-1-mlrd-lv-ot-ktb-187162", "text": "Малко повече от година след влизането в сила на закона „Пеевски“, с който се спира вторичният грабеж на фалираната от банкера беглец Цветан Василев КТБ, в трезора са върнати активи за над 1 млрд. лв. Това стана ясно от съобщение на синдиците на КТБ до медиите. Събраните 1 млрд. лева след фалита на КТБ са резултат от усилията на синдиците за попълване на масата на несъстоятелността чрез събиране на предоставените от банката кредити, осребряването на активи и обявяване недействителността на извършени прихващания, се казва в съобщение до медиите. В негово се подчертава, че съществен принос имат приетите през 2018 година от парламента промени в Закона за банковата несъстоятелност, които бяха обнародвани на 13 март 2018 г. Промените бяха внесени от депутатите Делян Пеевски, Йордан Цонев и Хамид Хамид от ДПС. „Всъщност ние подхождайки по този нестандартен законодателен начин, търсехме решение на опита на вторично ограбване на КТБ и този, който първично я ограби и неговите приятели. заяви пред „Монитор“ зам.-председателят на ПГ на ДПС Йордан Цонев по повод факта, че постъпленията по сметката на фалиралата КТБ са надхвърлили 1 млрд. лв. към края на 2019 г. „Благодаря на синдиците за добрата работа преди всичко да си съберат добра сума в масата на несъстоятелността. Благодаря и за добрите думи че сме им развързали ръцете“, подчерта Цонев. „Не спирам да се удивявам как почти 6 години след разграбването продължава да твърдят, че активите на банката били големи. Активите, които Цветан Василев беше купил с пари на банката, нито един от тези активи не беше собственост на банката, не беше дори заложен в банката, а беше купен с пари на банката, прекарани през няколко фирми . В банката бяха заложени някакви мижави акции на фирми, които реално нямат нищо. Това ни накара да помислим как да направим така че механизмът, по който ще действат синдиците, да им позволи да стигнат до тези активи , да ги запорират , да ги продадат , да ги включат в масата на несъстоятелността“, аргументира се депутатът от ДПС. Той поясни, че предложените промени в Закона за банковата несъстоятелност са били обект на много критики. „ Понесохме много критики, но безспорен е фактът, че в най-новата история на България. На тези способи които е използвал банкера- беглец, ние трябваше да противопоставим други способи, с които да стигнем до ограбеното и да го върнем в масата на несъстоятелността, за да се върне поне една част от ограбените средства. Мисля, че резултатът е добър и подсказва че сме били на прав път“, каза Цонев. Той изтъкна мотивите, от които той и неговите колеги Делян Пеевски и Хамид Хамид са се ръководили при внасяне на измененията. „Те бяха продиктувани главно от схемите, които той е използвал, за да овладее тези ресурси и след фалита на банката. Чрез други дружества, чрез увеличаване на капитала на други дружества. Основният проблем не е проблем да бъдат закупени активи с парите на вложителите под формата на кредит на някакво дружество. Проблем е, когато тези активи не са заложени в банката, а са минали през две-три дружества и са заложени вместо активите, акциите на тези дружества. И фактически самите дружества ,които притежават активите -заводи предприятия икономически субекти, самите тези активи бяха не под надзора на синдиците, а под надзора на търговските дружества, до които синдиците можеха трудно да достигнат“, посочи Йордан Цонев. „Предвид на това че в някои от тях веднага беше увеличен капиталът със съответни решения на управителното тяло на дружеството, управлявано от хора на Василев и се оказа невъзможно банката да си върне тия дружества. Това се опитахме да спрем със законодателни механизми“, поясни Цонев. Междувременно в Специализирания наказателен съд продължава делото за фалита на КТБ. Основен подсъдим е избягалият в Сърбия банкер Цветан Василев, както и още 17 души, които трябва да отговарят за източването на над 2 милиарда и 500 милиона лева от трезора на банката. Продължава разпита на основния свидетел по делото Бисер Лазов от адвокатите на подсъдимите. Лазов е бил главен счетоводител на „Фирмата“ - множество дружества, контролирани от Василев. Източването на КТБ е ставало чрез отпускането на кредити на тези дружества, а парите отивали там, където Василев посочи. За първи път от избора си за главен прокурор Иван Гешев влезе на съдебно заседание по делото заедно с още двама от прокурорския екип. Преди началото на заседанието пред журналисти Гешев коментира процеса: „Даден е ход на съдебното следствие, събират се доказателства, ще работим активно с колегите, за да защитим обвинителната теза. Вероятно сръбската държава не иска да изпълни международните си ангажименти. Каква е причината, са въпроси към сръбската държава. Съдът ще прецени дали да разреши разпит на Цветан Василев чрез видеоконферентна връзка, което той иска. Моята преценка ще я изразя в момента, в който се направи някакво конкретно искане и прокуратурата ще изрази становището си по въпроса“.", "date": "2020.01.28", "title": "Законът „Пеевски“ върна  над 1 млрд. лв. от КТБ"}
{"url": "https://www.monitor.bg:443/bg/a/view/prokuraturata-pusna-zapisi-ot-srs-ta-pitala-zaradi-tjah-ks-za-prezidenta-zapisi-dokumenti-187165", "text": "Прокуратурата пусна във вторник три аудиозаписа, направени със СРС-та, между които има разговор на президента Румен Радев с шефа на Военновъздушните сили (ВВС) ген. Цанко Стойков. Доказателствата са част от досъдебно производство от май 2017 г., което се води от спецпрокуратурата и има за цел да разследва престъпления у нас и в чужбина, извършвани от служители на МО и други военни структури. До публикуването на СРС-та пък се стигна, след като по-рано през деня във вторник главният прокурор Иван Гешев обяви, че питането му до Конституционния съд за имунитета на президента и вицепрезидента е изпратено, след като е получил документи по досъдебно производство. В отговор държавният глава призова обвинител № 1 публично да мотивира питането си до КС. Така в късния следобед от пресцентъра на държавното обвинение разпространиха 3 аудиофайла и постановление за спиране на досъдебното производство. Според държавното обвинение в разговорите между Радев и Стойков има данни за извършено престъпление от страна на президента – за натиск върху текущо разследване. Става дума за проверка на Комисията за противодействие на корупцията и отнемане на незаконно придобитото имущество (КПКОНПИ) по назначаването на настоящата съпруга на президента като ПР на ВСС в периода, в който той го оглавяваше. От държавното обвинение са разпространили и записи от приложено СРС, от които се чува диалог между двама мъже, за единия от които се твърди с категоричност, че е настоящият командир на ВСС Цанко Стойков, във връзка със стартиралата срещу \"Деси\" (Десислава Радева, бел.ред.) проверка. От репликите между Радев и Стойков в един от записите става ясно, че Стойков информира президента за това, че КПКОНПИ води производство за конфликт на интереси срещу държавния глава. Става въпрос за сигнал, че Радев е предоставил на настоящата си съпруга Десислава Радева ведомствено жилище и я е назначил за свой пиар във ВВС в разрез със законовите процедури. В записа се чува как Радев иска генералът да му даде документите по проверката, за да се „разгледат“ от юридическия му екип. Президентът настоява това да стане преди от ВВС да отговорят на Антикорупционната комисия. Самият Стойков пък обещава на президента да кажат на КПКОНПИ, че „нямат тези данни въобще“. \"Аз съм дал указания каквото може да не пращаме, няма да го пращам\", заявява Стойков, като уточнява, че става дума за \"Деси\": \"Какви договори е имала, ползвала ли е някакви жилища, кой ги е плащал\". Мъжкият глас, за който се предполага, че е на президента, отговаря, че \"това са абсолютни простотии\", но държи да бъде държан в течение. Следват два други разговора, които Стойков води с негови служители, в които се обсъжда как да се подходи по отношение на проверката. От прокуратурата посочват, че при анализа на уликите са констатирани данни и доказателства „за висока степен на вероятност за съпричастност към престъпна дейност, предмет на разследване, на лице, заемащо висша държавна длъжност – президент на Република България, като установените евентуални престъпни действия не са свързани пряко с изпълнение на службата му“. „Наблюдаващите прокурори считат, че може да се приеме във висока степен на достоверност предположението, че пълното извършване на тази проверка на КПКОНПИ е била осуетена поради укриване на документи. С   наказателното производство е спряно, тъй като съгласно конституцията държавният глава се ползва с имунитет, изразяващ се в неотговорност за действията, извършени при изпълнение на служебни функции, с изключение на държавна измяна и нарушение на конституцията“, посочват още от държавното обвинение. По-рано през деня главният прокурор Иван Гешев обясни пред журналисти, че наблюдаващи прокурори са му изпратили данни, от които той е преценил, че трябва да направи питане до КС за имунитета на президента и вицепрезидента. \"Мога да кажа само едно нещо: че ми е изпратено досъдебното производство от наблюдаващите прокурори. Които са видели в това досъдебно производство данни, които пораждат – да кажем – неясноти в разпоредбата на чл. 103. И са ми изпратили това досъдебно производство с оглед моите правомощия да сезирам КС. Това, което съм направил, след като съм се запознал – съм констатирал, че наистина има такива основания и писмено съм ги изложил в искането си до Конституционния съд. Т.е. констатирал съм, че е налице необходимост Конституционният съд да изясни съответни разпоредби на чл. 103\", обясни Гешев. Той не пожела да коментира и разпространената по-рано информация, че е отказал среща с държавния глава, поискана от него в понеделник. \"Не съм се срещал с президента вчера, ако това питате\", заяви главният прокурор. „Не съм търсил контакт с главния прокурор по тази тема“. Това пък коментира малко по-късно президентът Румен Радев по време на годишния си отчет по повод 3 г. от встъпването му в длъжност. Президентът коментира, че няма данни за конкретен случай и знае, че не е вършил нищо нередно. Той припомни, че КС вече е образувал дело и очаква от върховните съдии да се ръководят от заложените принципи в конституцията, именно затова ще следи делото. Относно главния прокурор пък очаквал от него същото старание и в реалната борба с корупцията, където има най-голяма хранителна среда, като обществените поръчки например. Радев припомни своята теза при подписването на указа за назначаването на Гешев, че главният прокурор трябва да убеди обществото, че брани обществения интерес и върховенството на закона, а не управляващите или определени бизнесмени. \"Моят мотив за конституционни промени не е насочен срещу прокуратурата, а винаги е бил за повишаване на независимостта и ефективността на съдебната власт\", каза Радев. И обяви, че му предстои конструктивен диалог и с главния прокурор по темата. \"Оставям на вас да прецените защо точно в този момент главният прокурор внася искането до КС\", заключи той по темата. Радев коментира още, че родната конституция е най-голямото демократично завоевание и към промените в нея трябва да се подхожда внимателно. Според него обаче може да се види дали тя не допуска противоречив прочит и дали сме постигнали изграждане на демократичната държава, защото днес сме били свидетели на друг резултат. Той припомни, че все пак крайният дебат по темата ще е в НС и призова депутатите да помнят, че освен клетва за партийна вярност са положили такава и да служат в интерес на обществото. Според него не може да се вземе за даденост демократичните процеси. След публикуването на доказателствата на прокуратурата Радев отказа коментар, а началникът на кабинета му Калоян Методиев обяви пред bTV, че „информацията е в много суров вид и с много условности“. \"Нямаме убийство, нямаме корупция, нищо не налага екстремни мерки. Все още сме в сферата на догадките, нещата се развиват мълниеносно и ги научаваме по етажите. Видях записите, които изтекоха по пътя за насам\", каза още той.", "date": "2020.01.28", "title": "След призива на президента да се мотивира питането до КС: Прокуратурата пусна СРС-та между Радев и шефа на ВВС (ОБНОВЕНА+ЗАПИСИ+ДОКУМЕНТИ)"}
{"url": "https://www.monitor.bg:443/bg/a/view/dva-koraba-zasednaha-v-dunav-za-den-187163", "text": "Два кораба заседнаха в река Дунав за ден, съобщи БНР. Днес сутринта украински тласкач с една баржа заседна при Белене на 564-я километър. Заради инцидента корабоплаването беше временно блокирано. Корабът беше отстранен следобед, но на негово място попадна румънски кораб. До всички капитани бе изпратено предупреждения за повече внимание при преминаване на участъка, тъй като заради ниската вода има изменения на дъното. От Агенцията за проучване и поддържане на река Дунав в Русе изпратиха кораба „Осъм“ за ново замерване на нивото. Два прага затрудняват корабоплаването по река Дунав в българския участък, съобщиха от дирекция \"Речен надзор\" в Русе. Кап. Иван Жеков, ръководител на дирекцията \"Речен надзор\" към Морска администрация в Русе поясни, че се е оформил втори праг в района между Тутракан и Силистра, където има изместване на пясъци. Нивото на река Дунав в целия участък е ниско, а прогнозите за момента не са благоприятни. Блокажа на корабоплаването по реката предизвика струпване на 15 плавателни състава, които изчакваха преместването на заседналите кораби.", "date": "2020.01.28", "title": "Два кораба заседнаха в Дунав за ден"}
{"url": "https://www.monitor.bg:443/bg/a/view/nedelev-sys-skysan-meniskus-aut-e-za-derbito-187140", "text": "Звездата на “Ботев” (Пловдив) Тодор Неделев е със скъсан менискус. Това показа ядрено-магнитният резонанс, който бе направен на футболиста. 26-годишният футболист ще се подложи на операция до края на тази седмица и със сигурност ще пропусне началото на втория дял от шампионата в Първа лига. Възстановяването на Неделев ще трае между три седмици и месец, което значи, че той със сигурност е аут за дербито с “Локомотив”. Битката за Пловдив е на 16 февруари от 14.30 часа на базата на „жълто-черните“ в Коматево. На 22-и „канарчетата“ пък ще гостуват на стадион „Българска Армия“ на ЦСКА. За момента „Ботев“ (Пловдив) е 8-и с 28 точки, само на една зад шестата позиция. През този сезон Неделев има 7 отбелязани гола в Първа лига. Добрата новина е, че той трябва да е напълно възстановен за баража за Европейското първенство по футбол между България и Унгария. Решителната среща за „лъвовете“ е на 26 март на стадион „Васил Левски“.", "date": "2020.01.28", "title": "Неделев със скъсан менискус, аут е за дербито"}
{"url": "https://www.monitor.bg:443/bg/a/view/naprejenie-v-onkocentyra-v-ruse-dvama-lekari-podadoha-ostavki-187156", "text": "Двама лекари от Комплексния онкологичен център в Русе подадоха оставки след силен обществен натиск и обвинения в грубо отношение към пациентите. „Д-р Катерина Генова и д-р Людмил Станев вече не са част от екипа ни. Отсъствието им няма да повлияе както на лечението на нито един пациент, така и на стандартите в здравеопазването и изискванията на НЗОК“, съобщиха във вторник официално от Онкоцентъра. До напрежението се стигна след публикуван във фейсбук пост от русенец, изгубил наскоро майка си след неравна битка с рака. В него младият мъж изразява възмущението си от нехуманното отношение на лекарите към тежко болните им пациенти. Последва лавина от агресивни нападки в социалните мрежи срещу медиците и организиране на протест под наслов „Искаме уважение, а не унижение“. Датата бе избрана неслучайно – 4 февруари, когато е Световният ден за борба с рака. Доволни от д-р Генова и д-р Станев пациенти обаче също надигнаха глас. Организирана бе подписка в тяхна подкрепа, а много болни изказаха мнение в социалните мрежи, че дължат живота си на тях. Последва обявяване на контрапротест на същата дата. Заради засиленото обществено недоволство ръководството на Онкоцентъра реагира. Управителят на центъра д-р Камен Кожухаров не отрича професионалните качества на лекарите, дори казва, че д-р Генова е сред най-добрите специалисти в своята област в България. След проведен разговор с лекарите, те са подали оставки на 27 януари, а д-р Кожухаров ги приел. „Обидени сме от отношението на управителя на Комплексния онкологичен център, но срещу него няма да предприемаме действия. Съдебен иск ще заведа само срещу човека, публикувал първия пост във фейсбук, откъдето тръгнаха атаките. Посъветвала съм се вече с адвокат за това. Обидно ми е, че работя 28 години в центъра и аз съм създала отделението по химиотерапия в сегашния му вид. Формирах екип, който работи като по часовник. Имам подкрепата им“, каза през „Монитор“ д-р Генова. Независимо че лекарите вече не работят в Онкоцентъра, двата протеста на 4 февруари не са отменени. Д-р Генова каза, че засега решението й е да не присъства.", "date": "2020.01.28", "title": "Напрежение в Онкоцентъра в Русе, двама лекари подадоха оставки"}
{"url": "https://www.monitor.bg:443/bg/a/view/objaviha-dyrvena-vakancija-zaradi-gripa-v-slivensko-187137", "text": "РЗИ-Сливен също обяви грипна епидемия на територията на цялата Сливенска област, считано от 29 януари. Новината съобщи директорът на инспекцията д-р Петя Балулова. Учебните занятия на територията на четирите общини: Сливен, Нова Загора, Твърдица и Котел ще бъдат възобновени при стабилизиране на обстановката от 8 февруари. За ограничаване на заболяемостта от остри респираторни заболявания и грип се преустановяват свижданията и плановите операции в лечебните заведения;  консултациите на здрави бременни жени и кърмачета, както и всички профилактични прегледи и имунизации.Разпоредено е да се провежда стриктен ежедневен филтър в детските заведения, като откритите болни деца няма да се приемат, а  заболелите лица от персонала няма да бъдат допускани до работа.Спират се масовите мероприятия и тренировъчните процеси в спортните зали. На този етап на територията на Старозагорска област все още няма условия за грипна ваканция, коментират от местната здравна инспекция. През периода 20 - 26 януари  достигнатата стойност е 123,47 на 10 000 души население.Предстои да бъде извършен анализ на обстановката от Регионалния оперативен щаб, чието заседание ще бъде на 29 януари.", "date": "2020.01.28", "title": "Обявиха грипна ваканция и в Сливенско"}
{"url": "https://www.monitor.bg:443/bg/a/view/an-hatauej-ne-izpadajte-v-panika-zaradi-jenite-v-holivud-187123", "text": "Актрисата Ан Хатауей отбелязва голямата промяна в начина, по който филмовата индустрия постъпва в последно време като включва повече жени в главни роли, а също и в качеството им на режисьори и сценаристи. Като звездата от хитовата лента „Дяволът носи Прада“ призовава хората на де се плашат от тези промени. На въпрос на сп. Variety дали смята, че има достатъчно жени с ключови роли в Холивуд, Хатауей отговаря така: „Не мислите ли, че вече трябва да спрат тези разговори? Хората са поели по този път, вече го правят. Случва се. Мисля, че ключът е да не се изгубите по пътя към това, да не изпадате в паника. Случва се. И да, не се случва достатъчно бързо. Нещата вървят добре. Могат да се подобрят. Нека да продължим. Нека не изпадаме в паника и нека продължаваме да говорим за това.” Наскоро 37-годишната брюнетка призна, че никога не е мислила, че актьорската й кариера ще провърви толкова добре и се чувства истинска късметлийка относно постиженията си.", "date": "2020.01.28", "title": "Ан Хатауей: Не изпадайте в паника заради жените в Холивуд"}
{"url": "https://www.monitor.bg:443/bg/a/view/jazovir-belmeken-poluprazen-187146", "text": "Пазарджишкият фотограф Александър Иванов засне какво е в момента нивото на язовир“ Белмекен“-някогашната гордост на родната енергетика и снимката показва едно-водата в него е намаляла значително. Ако не паднат обилни валежи или сняг по високите части на Рила, положението с високопланинския язовир ще стане критично. На 18 януaри прaвитeлcтвoтo рeши вoдaтa, която трябва да спаси Перник от водната криза, дa дoйдe oт язoвир \"Бeлмeкeн\". Целта е тя дa ce прeнacoчи към язовир \"Бeли иcкър\" и дa cтигнe дo бедставщия град чрeз вoдoпрeнocнaтa мрeжa нa Coфия. Тoвa трябва да стане c изгрaждaнeтo нa 13 км тръбoпoпрoвoд и пoмпeнa cтaнция зa цeли 25 милиoнa лeвa. Cрoкът  за изпълнение e 45 дни. ", "date": "2020.01.28", "title": "Язовир “Белмекен“ полупразен"}
{"url": "https://www.monitor.bg:443/bg/a/view/arsenal-se-klasira-na-osminafinal-za-fa-kyp-187142", "text": "“Арсенал” победи “Борнемут” с 2:1 като гост в последния двубой от 4-тия кръг на ФА Къп. През първото полувреме точни за състава на Микел Артета бяха младежите Букайо Сака и Джо Уилък, преди Сам Сърдиж да отбележи почетното попадение за „черешките“ в края на срещата. Неприятната новина за „артилеристите“ от този мач е контузията на Шкодран Мустафи. На осминафиналите „Арсенал“ ще гостува на „Портсмут“. Междувременно в следващата фаза можем да станем свидетели на първото голямо дерби във ФА Къп за сезона. Жребият отреди “Челси” да приеме победителя от преиграването между “Ливърпул” и “Шросбъри”, което идва след 2:2 на стадиона на третодивизионния тим. Тимът от \"Анфийлд\" ще играе с отбора си до 19 и 23 години в мача, след като мениджърът Юрген Клоп е решен да пусне в почивка асовете си за двете седмици, фиксирани като зимна пауза от Висшата лига. И при това положение обаче “Ливърпул” е фаворит да продължи, а срещу “Челси”, ако се стигне до този двубой, \"червените\" едва ли ще пуснат децата на терена. Уейн Рууни пък може да се срещне с бившия си клуб “Манчестър Юнайтед“ в друг интересен сблъсък. Това ще стане, ако „овните“ елиминират „Нортхемптън” в преиграването.", "date": "2020.01.28", "title": "“Арсенал” се класира на осминафинал за ФА Къп"}
{"url": "https://www.monitor.bg:443/bg/a/view/cska-vze-half-sys-syrdechni-problemi-ot-dubyla-na-uventus-187147", "text": "ЦСКА направи втори входящ трансфер, като привлече италианския халф Стефано Белтраме. Сделката бе обявена изненадващо от официалния сайт на „червените“, като до финализирането на преговорите всичко се пазеше в тайна. Играчът ще се присъедини днес към тима на Милош Крушчич на лагера в Испания. 26-годишният Белтраме идва от втория отбор на „Ювентус“, като договорът му с ЦСКА е за година и половина. Той играе като плеймейкър и се очаква да бъде конкуренция на досегашния несменяем титуляр Тиаго. Сезонът за атакуващия футболист в дубъла на „Старата госпожа“ започна кошмарно, след като му бяха открити проблеми със сърцето (доброкачествена сърдечна аритмия, б.а.) и се наложи играчът да се подложи на операция. Той отсъства от терените за месец, а след това се е появявал в игра за не повече от 35 минути. Целта пред Белтраме е да възроди кариерата си, като сподели, че няма търпение да дебютира за новия си тим. „Много се вълнувам за новото приключение, нямам търпение то да започне! Само ЦСКА! Всички там ми помогнаха да израсна и да стана футболистът, който съм днес”, написа Белтраме в профила си в Instagram. Всички италиански медии отбелязват трансфера, но не споменават трансферната сума. Вместо това пък се появиха информации, че халфът е успял да си договори заплата от 75 000 евро на месец. Космическата за българските стандарти сума обаче е далеч от истинската, която ще бъде „само“ 12 000 евро, разучи „Монитор“. Интересното е, че ЦСКА искаше да привлече атакуващия футболист още през лятото на 2018 година. Тогава обаче той предпочете да играе под наем в холандския „Ден Бош“, вместо да пристигне на „Българска армия“. Италианските медии отбелязват също, че новото попълнение на ЦСКА е много активен в социалните мрежи, обича да се хвали със снимки със звездата на „Юве“ Кристиано Роналдо, а освен това бил огромен фен на кучетата и риболова.", "date": "2020.01.28", "title": "ЦСКА взе халф със сърдечни проблеми от дубъла на „Ювентус“"}
{"url": "https://www.monitor.bg:443/bg/a/view/minimalna-zaplata-187153", "text": "", "date": "2020.01.28", "title": "Минимална заплата"}
{"url": "https://www.monitor.bg:443/bg/a/view/mareshka-ot-igri-na-voljata-se-izpovjadva-v-pesen-video-187107", "text": "Марешка Бардем, която зрителят помни от риалити формата „Игри на волята“ ще се подвизава в ново амплоа – на певица. Красавицата, която се пробва в консурса „Плеймейт“, е готова с първия си музикален проект, който носи името „Заблуда“. Самата Марешка признава, че се изповядва в парчето си, като тя и нейна приятелка са автори на текста. „Преживях тази история и смятам, че доста хора, които са се сблъскали с нещо подобно, ще се припознаят“, казва чаровницата. „Заблуда“ вече направи онлайн премиерата си, като във видеото ролята на приятел на Марешка влиза актьорът Валери Вълчев. Камерата за клипа се е въртяла във Варна, а на режисьорското столче сяда Георги Салпаров. „Заблуда“ е записана с музикалния продуцент Александър Фоменков, създател на парчетата на руската звезда Ганвест. С него Марешка е договорила вече да работи и по следващите си парчета.", "date": "2020.01.28", "title": "Марешка от „Игри на волята“ се изповядва в песен (ВИДЕО)"}
{"url": "https://www.monitor.bg:443/bg/a/view/sacheva-proverjavame-170-hiljadi-koito-nito-uchat-nito-rabotjat-187148", "text": "„Ще формираме и проучим профила на 170 хиляди души, които нито учат нито работят, имаме идея да засечем информацията между регистри на ГРАО, НСИ, НАП, както и от базата на Агенция по заетостта, така ще можем да добием ясна представа за социалното положение на тези хора.“ Това заяви социалния министър Деница Сачева за „Монитор“. През следващите два месеца предстои да се разбере кои са тези хора, с какво се занимават, дали са в сивата или платформената икономика, и какво може да се направи за тях.  „Една от възможните мерки е да се създаде бърза писта за валидиране на умения. След като докажат уменията си, ще получават сертификат. Той няма да дава възможност за продължаване на образованието, но с него ще може да се влеят в пазара на труда“, обясни още министър Сачева. Тази политика е нужна, тъй като заради липсата на информация за тези хора, търпим критика от Европейския съюз, обясни министърът на 14-тата годишна среща на правителството с бизнеса. Социалното министерство ще направи карта на регионите, в които има струпване на безработни млади хора, като идеята е те да бъдат подкрепени да започнат работа, а ако е необходимо и да повишат своята квалификация. По данни на социалното министерство следващите 12 месеца на пазара на труда ще са нужни 90 000 души, приоритетно в инженерните специалности, ИТ сектора, медицински сестри, съобщи още социалният министър Сачева. Друга приоритетна област за тази годината са хората с увреждания. Има много такива, които биха искали да работят, но нямат информация. В тази връзка ще се задълбочи контактът на бюрата по труда да работят с работодателите. Както „Монитор“ писа след промените в Закона за хората с увреждания, които задължават работодатели да наемат лица с трайни увреждания, се повиши процентът на тяхната заетост. Регламентът на член 38 ал. 1 предвижда фирми с персонал от 50 до 99 служители да са задължени да наемат 1 лице с трайни увреждания. Работодатели с брой служители 100 или над 100 са задължени да наемат 2 на сто от състава си. Тези промени в закона, свързани със задължителния квотен принцип, са основният фактор за увеличението на работещите инвалиди, коментира пред вестника Минчо Коралски, директор на Агенцията на хората с увреждания. Въпреки това увеличение на работещите все още процентът на незаетите хора с увреждания е висок, предстои да се търсят подходящи работни места за тях, за да могат по-бързо и лесно да се социализират, уточняват от социалното ведомство. Предвиждат се и промени в Кодекса на труда до края на април тази година, заяви още социалния министър. В момента работна група обсъжда предложенията на работодателите и синдикатите. Една от вероятните промени ще бъде въвеждането на допълнителна опция за извънреден труд до 300 часа годишно във фирмите и предприятията, в които има колективно трудово договаряне. „Ще направим легално нещо, което така или иначе се случва“, обясни още тя. По думите й трябва повече гъвкавост за работодателите и повече защита на правата на работниците.", "date": "2020.01.28", "title": "Сачева: Проверяваме 170 хиляди, които нито учат, нито работят"}
{"url": "https://www.monitor.bg:443/bg/a/view/es-se-nadjava-na-balansirani-otnoshenija-s-london-sled-brekzit-187139", "text": "Френската министърка по европейските въпроси Амели дьо Моншален изрази желание Великобритания и ЕС да постигнат лоялни и балансирани отношения след Брекзит, който настъпва в петък, предаде Франс прес. Дьо Моншален каза това преди министерска среща в Брюксел, която ще е последната с британско участие преди Брекзит, който ще стане факт в 23 ч. по Гринуич в петък. В сряда Европейският парламент ще гласува ратификацията на споразумението за Брекзит и това ще е последният важен етап от започналата преди близо три години процедура.  \"Географски ще останем много близки и трябва да намерим начини да постигнем лоялни и балансирани отношения. Днес губим наш партньор, наш член. Струва ми се също, че Великобритания ще загуби много подкрепа в различните преговори, които иска да започне през следващите седмици, например търговските дискусии със САЩ, и други подобни, в които Великобритания вече ще е сама\", каза френската министърка. Тя призова за реалистична рамка за бъдещите отношения между Великобритания и ЕС. \"Ако Борис Джонсън иска споразумение за 11 месеца с нулеви квоти и нулеви мита, трябва да гарантираме нулев дъмпинг. Тези преговори са съвсем прости, ако условията на дебата са ясно формулирани, а могат и да станат много сложни, ако говорим безсмислени неща\", заяви Дьо Моншален. Германският й колега Михаел Рот, чиято страна поема ротационното председателство на ЕС през второто шестмесечие на тази година, припомни, че че не остава много време за преговорите. \"Всички трябва да осъзнаят, че дребните игрички сега трябва да престанат. Изхабихме много време през последните месеци с цялото това сноване напред-назад, особено във Великобритания. Нашата оферта е на масата: колкото се може по-близки отношения. Най-вече британците са тези, които трябва да кажат как виждат отношенията между ЕС и Великобритания\", каза той.", "date": "2020.01.28", "title": "ЕС се надява на балансирани отношения с Лондон след Брекзит"}
{"url": "https://www.monitor.bg:443/bg/a/view/53-godishen-izverg-iznasilval-v-prodyljenie-na-meseci-15-godishnata-si-dyshterja-187152", "text": "53-годишнен изверг от кочериновското село Бароково изнасилвал в продължение на месеци родната си дъщеря, която е едва 15-годишна. Методи Йорданов е привлечен като обвиняем, че за периода от 04.09.2019 г. до 17.01.2020 г., в условията на продължаващо престъпление, включително и с употребата на сила, се е съвкупил или е правил опити да се съвкупи с непълнолетната си дъщеря. Оказва се, че мъжът в продължение на месеци тормозил дъщеря си, като до разплитането на зверството се стига, след като лелята на момиченцето подава сигнал в полицията. Предполагат, че през цялото време майката на детето е знаела, но не е направила нищо, за да защити дъщеря си. „Това семейство живее в семейната къща на жената на Методи – Дафинка. Тя е останала в наследство от баща й. Имат четири деца, но 15-годишното е най-голямото. Доста е развито за възрастта си и явно заради това този човек е решил да се възползва от нея“, коментираха жители на село Бараково, които са потресени от случилото се. Методи и съпругата му Дафина се препитават като работят в различни частни стопанства като кравари. Децата им посещавали училище, но не постоянно. „Доколкото знаем те получават и помощи, но и двамата работят. Методи доста често пиеше и е възможно това да е правил с дъщеря си на пияно, не че го оправдаваме. Дано получи сериозна присъда и да не се весне тук. При нас няма място за подобни хора“, категоричен е и кметът на селото Стойчо Стойчев. Междувременно във вторник Районният съд в Дупница, председателстван от съдия Ели Скоклева взе мярка за неотклонение „задържане под стража“ по отношение на Методи Йорданов. „Съдът, като взе предвид доводите на прокурора, защитата, изявленията на обвиняемия и събраните в хода на досъдебното производство доказателства, счита че са налице предпоставките на чл. 63, ал. 1 от НПК за вземане на мярка за неотклонение „Задържане под стража“ по отношение на обвиняемия. Обвинението е за две тежки престъпления срещу половата неприкосновеност извършени срещу непълнолетно лице. Налице е и опасност да се укрие предвид, че постоянния и настоящия адрес са различни от този, на който живее в момента“, посочи по време на съдебното заседание съдия Скоклева. По време на съдебното заседание стана ясно, че Методи е осъждан многократно за кражби. В Бараково също твърдят, че често посягал на дворовете на хората, особено през летните месеци.", "date": "2020.01.28", "title": "53-годишен изверг изнасилвал в продължение на месеци 15-годишната си дъщеря"}
{"url": "https://www.monitor.bg:443/bg/a/view/otkriha-arsenal-i-portret-na-hitler-v-doma-na-samoubieca-v-dans-187132", "text": "Голямо количество оръжия, боеприпаси, както и портрет на Хитлер са открили разследващите в дома на 59-годишния мъж, който се самоуби в сградата на ДАНС в понеделник.  По случая е образувано и се води досъдебно производство за склоняване към самоубийство.  Вчера – на 27.01.2020 г., в гр. София, бул. „Черни връх“ 45, в сградата на Държавна агенция „Национална сигурност“, непосредствено преди да премине през металдетекторна врата за охрана и контрол на достъпа, К. се прострелял в главата със самоделно огнестрелно оръжие – писалка, тип „оса“. Мъжът бил призован за даване на обяснения по образувана прокурорска преписка, съобщават от прокуратурата. Материалите по делото са докладвани на дежурен прокурор в СРП, като по-късно вечерта е извършено претърсване и изземване в дома на К. Открити са голямо количество оръжия и боеприпаси, които са иззети като веществени доказателства. Предстои назначаване на необходимите експертизи и провеждане на други действия по разследване. Междувременно се появи информация, че самоубилият се Емил Крумов е същият, който през 1981 г. се опита да отвлече самолет на БГА „Балкан“, облечен в хитлеристки дрехи и с пистолет в ръка", "date": "2020.01.28", "title": "Откриха арсенал и портрет на Хитлер в дома на самоубиеца в ДАНС"}
{"url": "https://www.monitor.bg:443/bg/a/view/kalin-serapionov-kompanija-jadat-desert-v-galerija-sturktura-187149", "text": "Само 4 дни – до 1 февруари, в столичната галерия „Структура“ на ул. „Кузман Шапкарев“ 9 ще може да се наблюдава пърформансът на художника Калин Серапионов „Десертът (с черешката на тортата)“. Откриването в присъствие на автора е тази вечер от 18 ч. на чаша вино. „Десертът (с черешката на тортата)“ въплъщава идеята за празненство, ритуал, психологически портрет, но заедно с това за общност и художествен живот. Това е третият и последен етап от дългогодишен проект, поредица от видео произведения, започнал преди повече от 20 години с „Топлата супа и моята домашна общност“ (1998) и „Основното ястие“ (2007). Създаването на финалната и най-тържествена част протича като пърформанс, в който 31 поканени от автора художници и куратори, едни от най-разпознаваемите лица на арт общността, споделят празнична и лека по характер трапеза – елегантен десерт. Действието е филмирано със специално изградени за това декор и снимачен сет, а публиката наблюдава процеса. Изяждането на различни видове торти и сладкиши се превръща в основно сюжетно действие във видеото. Сложността на правенето, на режисирането и работата с участниците в кадър е нещо като „открит урок“ по съвместното съществуване на разнообразни характери. Десертът може да е индивидуално удоволствие, но може и да е споделен малък празник. И всеки може да почувства себе си като „черешката на тортата“. Видеоинсталацията е изградена от 3 отделни, синхронизирани прожекции с общ звуков дизайн, композиран от Милен Апостолов. Трите гледни точки от различните камери създават усещане за споделено пространство – „общата трапеза“, на която творци сядат и общуват. Десертът е събирателният образ, иронично синтезиращ професионалната и личната суета. Чрез режисирането, манипулацията на образите във времето и средствата на видеомонтажа работата залага на задължителната самоирония и ирония към професионалната общност – илюзиите за самодостатъчност и усещането за пълноценност, присъстващи едновременно с постоянното недоволство и търсенето на външна оценка; чувството, че нещо така и не се е развило по начина, мечтан от автора...  ", "date": "2020.01.28", "title": "Калин Серапионов & компания ядат „Десерт“ в галерия „Стурктура“"}
{"url": "https://www.monitor.bg:443/bg/a/view/45-godini-po-kysno-skulptor-s-pagoni-izvajal-bustove-na-botev-i-levski-v-stara-zagora-187129", "text": "Два монументални бронзови бюста на националните герои Христо Ботев и Васил Левски красят плаца на старозагорското военно поделение 44 200, където някога е била строителната дивизия. И на двата липсват инициали или име на автора им, никой от сегашните военни няма спомен кога и кой ги монтирал и какъв е бил поводът за това. След няколкодневно разпитване стана ясно, че те са били изработени през далечната вече 1975-а година по лична заповед на легендарния генерал Делчо Делчев, командир на дивизията тогава. Автор на двете творби е каращият редовната си военна служба в Стара Загора възпитаник на Художествената академия и бъдещ неин заместник – ректор, проф. Митко Динев. В разговор по телефона известният ваятел уточни ,че работата е продължила близо година, главите са били отлети в някогашната бронзолеярна на СБХ и са преминали през задължителната тогава държавна приемателна комисия.Поканата отправил към него генерал Делчев, в поделението било оборудвано специално ателие.Помагал му художникът Райчо Чакъров, с когото били приятели от детинство и който също в този момент бил под пагон след дипломирането си в Академията. Заедно с бюстовете на Ботев и Левски бил отлят и бюст на Георги Димитров. Той е бил монтиран пред входа на дивизионния щаб, превърнат десетилетия по-късно с седалище на ТД НАП- Стара Загора. В началото на 90-те години бюстът на Димитров е бил демонтиран и прибран в някой от армейските щабове. „Радвам се, че тези мои произведения са оцелели през годините,за разлика от други, за които от журналисти научих, че са изчезнали по неизвестни причини.Сред тях е изработената от бронз глава на генерал Владимир Заимов, която беше част от паметник в двора на някогашния Артилерийски полк /поделение 55 140/, където сега е новият парк на Стара Загора. Пак от журналисти разбрах, че главата е някъде из армейските складове, прибрали,  за  да я овардят от евентуални крадци при закриването на поделението. Направих го през 1974-а.През годините имам още няколко нетолкова монументални работи, свързани с юбилейните чествания от Септемврийското въстание, едната беше в центъра на град Шипка, за чийто съдба нямам информация…“, коментира роденият в опанското село Венец през 1949  година  проф. Динев, който през годините е бил отличен със златен медал за скулптура „Емилио Греко“ в Равена, Италия и е носител на  национална награда  за монументална скулптура „Иван Лазаров“. В съседство с бюстовете на Ботев и Левски има и барелеф, посветен на героя от Втората световна война, артилериста Таньо Кавалджиев, то е работа на скулптора Стефан Владов и от 1984 година. На територията на военните формирования от състава на Втора тунджанска механизира бригада има доста паметници и паметни плочи, за които се полагат грижи, предполагам че повечето са описани , но не съм убеден че на всички се знаят имената на авторите и историята за създаването им, коментират командирът бригаден–генерал Стоян Шопов.Той е на мнение, че все още има възможност този опис да бъде попълнен и обогатен, а при подходящи случаи обществеността да се запознае с културно-историческото наследство зад казармените огради", "date": "2020.01.28", "title": "45 години по-късно Скулптор с пагони изваял бюстове на Ботев и Левски в Стара Загора"}
{"url": "https://www.monitor.bg:443/bg/a/view/prokuraturata-ne-ustanovi-narushenija-v-doma-za-stari-hora-v-gorsko-kosovo-187127", "text": "Прокуратурата не установи нарушения в Дома за стари хора с деменция в сухиндолското село Горско Косово. Скандалът с дома гръмна в началото на януари, след като омбудсмана Диана Ковачева изнесе данни за лошите условия, при които били отглеждани обитателите там. Сред данните бе посочено, че за една година в Дома били починали 24 възрастни хора. След изнесените данни в старческия дом бяха извършени проверки от всевъзможни институции. От окръжната прокуратура във Велико Търново съобщават, че възложената от тях проверка, извършена от служители на МВР, РЗИ, социалните и др. контролни органи, не е констатирала нарушения. „След запознаване с констатациите и анализ на установените факти и обстоятелства, наблюдаващият прокурор ще се произнесе по същество със съответния прокурорски акт в законоустановения срок”, се казва в съобщението от пресслужбата на държавното обвинение.", "date": "2020.01.28", "title": "Прокуратурата не установи нарушения в Дома за стари хора в Горско Косово"}
{"url": "https://www.monitor.bg:443/bg/a/view/agentyt-na-djoshua-iska-oshte-2-sedmici-za-pregovori-187143", "text": "Промоутърът на световния шампион по бокс Антъни Джошуа - Еди Хърн иска още две седмици извън обявения срок за преговори с екипа на българина Кубрат Пулев. Към момента Кобрата и Джошуа трябва да се договорят до края на януари за бъдещия двубой помежду им в тежка категория, иначе служебно ще бъде насрочен търг за организирането на мача или британецът ще трябва да оваканти пояса във версия IBF. Основното разминаване между двете страни е мястото на битката. Боксовите издания твърдят, че Антъни Джошуа държи да се бие в Лондон, а щабът на Пулев предпочита Истанбул или Доха. \"Прогресът в преговорите е огромен и сме много близо до това да си стиснем ръцете\", сподели Еди Хърн пред ESPN, като в момента се преценява коя е най-изгодната оферта. Срокът за преговори за насрочване на задължителна защита на титлата в IBF вече веднъж бе удължен - от 11-и на 31-и януари, а сега Хърн желае новата крайна дата да е в средата на февруари. Очаква се разпределението на приходите от двубоя да бъде 65% за притежателя на пояса Джошуа и 35% за българската звезда в профибокса. Кубрат Пулев продължава да тренира усилено за двубоя на високопланинската база Белмекен. \"За мен е важно съотношението на силите да е в моя полза, а не съотношението на парите. Не обръщам внимание на такива неща, нито на приказките на Еди Хърн, че съм държал да се боксираме в Турция, защото съм щял да изкарам повече пари\", заяви Кобрата пред Btv и добави: \"Напротив, най-вероятно в Турция парите ще са по-малко.\"", "date": "2020.01.28", "title": "Агентът на Джошуа иска още 2 седмици за преговори"}
{"url": "https://www.monitor.bg:443/bg/a/view/belgijska-firma-dava-neogranichen-platen-otpusk-187141", "text": "Специализирана в преводи белгийска компания от март тази година ще даде възможност на служителите си да ползват неограничен платен отпуск, за да привлече висококвалифицирани работници. В момента фирмата има 172 служители, всеки от които ще трябва да взема редовните 20 неработни дни в годината, след което ще има право на толкова платен отпуск, колкото пожелае. Системата вече е въведена в чешкия клон на компанията от януари и до юни тази година ще започне да се прилага във всички десет страни, където фирмата присъства. Гео Янсенс, изпълнителният директор на компанията, смята, че това е най-добрият начин не само за подобряване на благосъстоянието на служителите, но и за привличане на редки и висококвалифицирани професионалисти, особено в областта на разработването на нов софтуер, базиран на изкуствен интелект. Хората, специализирани в тази работа, изискват да получават до 400 000 евро годишно, казва директорът. \"Не можем да бъдем в крак с темповете на заплатите, но можем да привлечем търсените професионалисти като им предложим човешки условия на работа\", каза ръководителят на компанията. Компанията търси преводачи за почти всички основни езици в света, корейски, японски, руски, немски, френски, турски, иврит, полски и много други.  Компанията има клонове в Чехия, Италия, САЩ, Великобритания, Виетнам, Япония, Словакия и Китай.", "date": "2020.01.28", "title": "Белгийска фирма дава неограничен платен отпуск"}
{"url": "https://www.monitor.bg:443/bg/a/view/ekolozi-zasneha-potresavashti-kadri-s-razfasovana-koshuta-187133", "text": "Потресаващи кадри с плуващи по течението на Стара река край Казанлък останки от кошута разпространи в социалните мрежи Диан Стойков, който попаднал на ужасяващата гледка докато разхождал кучето си в близост до парк Тюлбето в  понеделник. Според автора на снимките останките били заснети около 16,30 часа, нагоре по течението на реката имало и други,но не успял да стигне до мястото, където е било убито красивото животно. Сигнал за бракониерската случка е подаден от журналисти до районната прокуратура в Казанлък и до РИОСВ-Стара Загора, тепърва ще се изяснява кой или кои са извършителите. Местни жители разказват, че през последните седмици по алеите на парка , където е световноизвестната Казанлъшка гробница често засичали две кошути, които дори не се страхували от хората.", "date": "2020.01.28", "title": "Еколози заснеха потресаващи кадри с разфасована кошута (СНИМКИ 18+)"}
{"url": "https://www.monitor.bg:443/bg/a/view/shri-shri-razkriva-bezkrajnostta-v-ndk-187117", "text": "Как се достига до разкриване на безкрайността? Отговор на този въпрос пред хиляди българи ще даде не кой да е, а световноизвестният духовен учител Шри Шри Рави Шанкар. Тази и утре вечер основателят на международните хуманитарни организации \"Фондация „Изкуството да живееш“ ще изнесе мастърклас по медицатия у нас. Мястото е Зала 1 на НДК, а часът – от 19 до 21, 30. „Днес нашето общество се бори с депресията от една страна и агресията от друга. Трябва да извадим хората от тези две крайности, пред които са изправени, за да имаме по-щастлив и здравословен живот. Хора, които се стараят да излязат от зависимости и за всички тези, които искат да живеят по-балансиран живот.“, заяви по време на среща с медии Шри Шри, след като ги поздрави с „Добро утро“ на български език. Неговата организация предлага 57 различни видове програми, които са насочени към различни институции, като училища и затвори. Духовният гуру пристигна в страната ни вчера.", "date": "2020.01.28", "title": "Шри Шри разкрива безкрайността в НДК"}
{"url": "https://www.monitor.bg:443/bg/a/view/izbjagali-ot-cirka-slonove-blokiraha-dvijenieto-187128", "text": "Два слона избягаха от цирк в Екатеринбург, Русия, пише Daily Mail. Слоновете Карла и Рани са сред обитателите на италианския цирк Тони, една от най-големите трупи в света. Докато служителите били заети с качването на Рани в камиона, Карла се отскубнала от групата и тръгнала сама по улиците на града. Първоначалните опити на укротителите да я върнат обратно се провалили и слоницата се отправила към жилищна сграда като по пътя си блокирала уличното движение. Близо до сградата Карла намерила удобна пряспа, където да полегне в снега и хубавичко да се отъркаля. Именно там в разгара на снежната ѝ баня служителите успели да привържат въже към предния ѝ крак и да я поведат обратно към камиона. Дори тогава Карла проявила характер и опърничавост и през целия път обратно си намирала причини да поеме в различна посока. Това наложило да се намесят и други служители, образувайки дълга верига.", "date": "2020.01.28", "title": "Избягали от цирка слонове блокираха движението в Екатеринбург"}
{"url": "https://www.monitor.bg:443/bg/a/view/plejmejtki-po-snejinki-shturmuvaha-plovdiv-snimki-187104", "text": "Най-горещите модели на „Плейбой“ у нас откриха парти сезона. Пилотното събитие за годината за плеймейтките се проведе в Пловдив. Седем изкусителки се преобразиха като Снежанки и излязоха само по снежинки в клуб в Града под тепетата. Сред моделките, които пръскаха сексапил в заведението, бе Мис Плеймейт 2019 Михаела Тодорова. С участие в шоуто се разписаха още подгласничките й Натали Найденова, бившата волейболистка Лиана Николова, бодибилдърката Вероника Илиева, Янита Гашина, звездата от залязлото риалити „София – Ден и нощ“ Анна-Мария Чернева и Дениз Хайрула, която наскоро се вихри в „Черешката на тортата“. В ролята на водещ влезе главният редактор на Мъжката Библия Любен Дилов-син, който представи новия брой и разсмя пловдивчани с еротични разкази за тежкия бит на перничанки, които вече не само карали, но и миришели на голф-двойка - или иначе казано на 90 коня.", "date": "2020.01.28", "title": "Плеймейтки по снежинки щурмуваха Пловдив (СНИМКИ)"}
{"url": "https://www.monitor.bg:443/bg/a/view/obvinen-v-ubijstvo-ostava-zad-reshetkite-187118", "text": "Сливенският окръжен съд наложи мярка за неотклонение \"задържане под стража\" на мъж, обвинен в убийство, съобщиха от Окръжна прокуратура - Сливен, по чието искане е взета мярката. Хасан А. е обвинен, че на 11 януари 2020 г. в град Нова Загора е извършил умишлено убийство на 59-годишен мъж от новозагорското село Еленово. По време на разследването е установено, че убийството е извършено с тъп предмет, с който са нанасяни удари в главата на пострадалия. От прокуратурата заявиха, че е налице реална опасност мъжът да извърши ново престъпление или да се укрие, тъй като през последните 12 години обвиняемият е живял в чужбина. Определението на Окръжен съд - Сливен може да бъде обжалвано пред Апелативен съд - Бургас.", "date": "2020.01.28", "title": "Обвинен в убийство остава зад решетките"}
{"url": "https://www.monitor.bg:443/bg/a/view/megan-ne-si-govori-s-kejt-187120", "text": "Бившата вече херцогиня на Съсекс Меган Маркъл не си говори с Кейт Мидълтън, съобщи сайтът cheatsheet.com. Причината е, че Хари и Меган обявиха плановете си да се отделят от кралското семейство един ден преди рождения ден на Кейт – 9 януари. Така според Кейт нейният празник е бил засенчен от действията на младата двойка. На този фон стана ясно, че Меган и Хари, които неотдавна оповестиха, че се отказват от задълженията си на висши членове на британското кралско семейство и ще прекарват голяма част от времето си в Северна Америка, могат да разчитат на неколцина приятели за изграждането на новия си, по-независим живот, пише в. \"Дейли експрес\". Понастоящем Меган и Хари са в Канада заедно със сина си Арчи. Наблюдателите не изключват възможността те да се установят в Торонто, където бившата актриса пребивава, докато се снима в телевизионния сериал \"Костюмари\". Съпругата на принц Хари неведнъж е засвидетелствала любовта си към този град. На кои приятели могат да разчитат Меган и Хари? В Торонто живее Джесика Мълроуни - най-добрата приятелка на херцогинята на Съсекс. Джесика е ключова фигура в местния светски живот. Тя е омъжена за Бен Мълроуни, сина на бившия канадски премиер Брайън Мълроуни, и е приятелка със Софи Трюдо - съпругата на настоящия министър-председател Джъстин Трюдо. Близко приятелство свързва Меган Маркъл и с тенис звездата Серина Уилямс. Говори се, че двете са си допаднали \"на мига\". Меган редовно подкрепя Серина на мачовете й. Тенисистката беше сред гостите на сватбата на своята приятелка с принц Хари и помогна за организацията на бебешкото й парти в Ню Йорк миналата година. Според сп. \"Хелоу!\" близка приятелка и довереница на Меган е и влиятелната медийна персона Опра Уинфри. Плод на общите усилия на Уинфри и принц Хари е документална поредица от шест части за Епъл Ти Ви Плюс, посветена на психичното здраве. Опра Уинфри също беше сред гостите на сватбата на двойката. Влиятелната персона отрича, че Меган и Хари ще й дадат ексклузивно интервю, но не крие, че подкрепя решението им да се оттеглят от кралските си задължения. Близкият приятелски кръг на херцогинята на Съсекс включва и телевизионната водеща от САЩ Гейл Кинг. Кинг също отрича, че Меган и Хари планират да говорят пред нея в откровено интервю. Приятелство от над 15 години свързва съпругата на принца с Хедър Дорак. Дорак е основателка на студио за Пилатес. Сред клиентките й са актрисата Ева Лонгория и манекенката Алесандра Амброзио. Меган счита за своя близка приятелка и базираната в САЩ модна дизайнерка Миша Нону, за която масово се смята, че е я представила на принц Хари през 2016 г. Приятелският кръг на Меган включва също директора на \"Сохо Хаус\" Маркъс Андерсън, Кийли Томас Морган - партньорка в пиар фирмата \"Съншайн Сакс\", сред клиентите на която са Леонардо ди Каприо и Дженифър Лопес, и Ник Колинс от агенцията за таланти \"Герш\", представляваща актьори като Тоби Магуайър и Джейми Фокс.", "date": "2020.01.28", "title": "Меган не си говори с Кейт"}
{"url": "https://www.monitor.bg:443/bg/a/view/nole-sreshtu-rodjyr-za-50-i-pyt-v-istorijata-187121", "text": "Световният номер 1 при мъжете Новак Джокович и носителят на рекордните 20 титли от „Големия шлем“ Роджър Федерер ще се изправят един срещу друг за 50-и път в историята като залогът е участие във финала на Australian Open. В досегашните им сблъсъци сърбинът води с 26-23 победи. И двамата великани стигнаха по различен начин до този двубой. Първо Федерер си осигури участие в него след епичен мач с Тенис Сандгрен (САЩ), в който трябваше да прибягва до медицински таймаут и да преодолява цели 7 мачбола за американеца за крайната победа с 6:3, 2:6, 2:6, 7:6(8), 6:3. С успеха Маестрото остана непобеден в тази фаза на турнира (15-0), въпреки че за втори път от началото на надпреварата бе на път да отпадне. В третия кръг 38-годишният Роджър направи пълен обрат от 4:8 в решителния дълъг тайбрек на петия сет срещу австралиеца Джон Милман. В интервю на корта с легендата Джим Къриър, той сподели, че не е заслужавал победата срещу Сандгрен, но е извадил “невероятен късмет”. Швейцарецът имаше и физически проблеми, като обясни, че е изпитвал дискомфорт в слабините и крака, заради което е поискал медицинския таймаут при 3:0 за Сандгрен в третия сет. „След два дни ще се чувствам по-добре, а и след тези късметлийски спасения може изведнъж да заиграеш без никакви очаквания, защото знаеш, че всъщност е трябвало вече да си на ски в Швейцария\", сподели Федерер. Носителят на 16 титли от „Големия шлем” и седемкратен шампион в Австралия Новак Джокович пък подчини Милош Раонич за 10-и пък в кариерата си и осигури на феновете мечтания полуфинален сблъсък с Роджър Федерер. Сърбинът се нуждаеше от 2 часа и 53 минути за победата с 6:4, 6:4, 7:6(1), за да си стигне до 37-ия си полуфинал от Шлема. Останалите четвъртфинали противопоставят Рафаел Надал (Исп) на Доминик Тийм (Ав) и Александър Зверев (Гер) на Стан Вавринка (Швейц). При жените също стана ясен първият полуфинал, като в него ще се срещнат представителката на домакините Ашли Барти и родената в Русия, но състезаваща се за САЩ София Кенин. Барти елиминира на четвъртфиналите Петра Квитова (Чех) със 7:6(6), 6:2 и стана първата австралийка, която ще играе на полуфиналите в Мелбърн от 36 години насам. За последно в голямата четворка попадна Уенди Търнбул през 1984 г. Австралия няма титла при дамите от 1978 г., когато с трофея ликува Крис О’Нийл. 21-годишната Кенин достигна до полуфиналната фаза на турнир от \"Големия шлем\" за първи път в своята кариера, след като се наложи с 6:4, 6:4 над Онс Жабюр от Тунис.", "date": "2020.01.28", "title": "Ноле срещу Роджър за 50-и път в историята"}
{"url": "https://www.monitor.bg:443/bg/a/view/ostaviha-19-godishen-obvinjaem-za-ubijstvo-v-aresta-187135", "text": "19-годишен новозагорец, обвиняем по дело за убийство остава за постоянно в ареста, реши сливенския окръжен съд. Наскоро навършилият пълнолетие Хасан Али е бил задържан в хода на досъдебно производство, образувано заради масово сбиване на две големи групи роми на черен път край новозагорския квартал Иести през нощта на 11 януари. Тогава тежко ранен с дъска по главата е бил 59-годишният жител на съседното село Еленово, който в последствие е починал въпреки усилията на лекарите от сливенската МБАЛ да го спасят. Според добре запознати до масовото сбиване се стигнало при спор за „подялба на територии“ между две групи,занимаващи се основно със събиране на скрап.В конкретния случай ромите не успели да се разберат кой да отнесе ръждясала релса, намерена в близост до ж п линията. В болницата все още е  другият ранен при схватката, 31-годишния Боян Маринов, който е със счупен крак след удар с метална щанга.Налагането на най-тежката мярка за неотклонение спрямо Али е заради опасността да се укрие или извърши ново престъпление, момчето през последните 12 години на практика не е живяло в България, завърнало се е малко преди Нова година с родителите от гурбет в Италия. Зад решетките остава за постоянно и жител на мъглижкото село Зимница, който е обвиняем по дело за посегателство спрямо полицай.39-годишният Юлиян Иванов е рецидивист, осъждан е 4 пъти за шофиране в пияно състояние и кражби. Инцидентът , за който е бил първоначално задържан е станал на 21 декември м.т. по улиците на Мъглиж. Тогава Иванов е нанесъл няколко удара на униформен служител на МВР, за да му попречи да извърши проверка на негов авер. След Нова година мургавият престъпник успял да избяга при свои близки в Бургас, където седмица по-късно е бил отново задържан.Решението за оставянето му за постоянно в ареста е на окръжния съд в Стара Загора и е окончателно.  ", "date": "2020.01.28", "title": "Оставиха 19-годишен обвиняем за убийство в ареста"}
{"url": "https://www.monitor.bg:443/bg/a/view/virus-v-levski-robyrta-gotov-za-punik-187124", "text": "Вирус извади от строя защитника на „Левски“ Янис Каргас по време на лагера в Турция. Гръкът се е разболял още със стъпването на турска земя и пропусна днешните тренировки. Той е изолиран от останалите играчи, за да не се разпространява заразата, информираха от „Левски“. Със сигурност бранителят ще пропусне и първата контрола от зимната подготовка – утре от 16:30 часа срещу арменския „Пюник“. На линия за проверката обаче е голмайсторът Найджъл Робърта. Той е напълно възстановен от травмата и тренира наравно със съотборниците си. В хотела играчите на Петър Хубчев се разминаха с тези на „Ботев“, които напуснаха лагера в Турция. Съседи по стаи на левскарите обаче продължават да са колегите им от „Черно море“. Групата на „Левски“ пък бе напусната от нападателя Мартин Петков. Младокът тренира сутринта, след което отпътува към базата на юношеските национали на България, които също се намират в близост до Алания.", "date": "2020.01.28", "title": "Вирус в „Левски“, Робърта готов за „Пюник“"}
{"url": "https://www.monitor.bg:443/bg/a/view/izrael-dovolen-ot-mirnija-si-plan-na-trymp-za-blizkija-iztok-187130", "text": "Президентът на САЩ Доналд Тръмп се очакваше да обяви късно във вторник дългоочаквания си план за мир в Близкия изток - \"споразумението на века\" според израелския премиер Бенямин Нетаняху, предаде ДПА. Планът обаче буди безпокойство за възможни вълнения в палестинските територии, отбелязва агенцията. Във вторник по обед вашингтонско време (19 ч. българско) двамата лидери се очакваше да дадат пресконференция за плана, който беше изработван в продължение на три години. \"Вие сте най-големият приятел, който Израел някога е имал в Белия дом, и смятам, че утре можем да продължим да пишем история\", обърна се Нетаняху към Тръмп в понеделник, след като израелският премиер и десноцентристкият му политически опонент Бени Ганц се срещнаха поотделно с американския президент във връзка с плана. Според изтекла в израелски медии информация намеренията на Тръмп включват анексиране на еврейските селища на Западния бряг и долината на река Йордан. Според други сведения обаче планът предвижда около 70-80 процента от Западния бряг да бъдат под палестински контрол. Израел разполага военни подкрепления на окупираната палестинска територия преди представянето на плана, предаде Асошиейтед прес. Израелската армия съобщи във вторник, че е решила да изпрати \"допълнителни пехотни подразделения в района на долината на река Йордан\". Палестинците предварително отхвърлиха плана на Тръмп. Те планират протести в окупираните територии във вторник и сряда, което поражда възможност да се стигне до сблъсъци с израелската армия, отбелязва АП.", "date": "2020.01.28", "title": "Израел доволен от мирния план на Тръмп за Близкия изток"}
{"url": "https://www.monitor.bg:443/bg/a/view/nacionalnijat-po-basketbol-nadvi-levski-187115", "text": "Мъжкият национален отбор на България по баскетбол победи \"Левски Лукойл\" със 75:61 точки във втората си контрола от четиридневния подготвителен лагер в столицата. Селекцията, водена от треньора Росен Барчовски, надви \"Академик\" (София) с 86:78 в първата си проверка. Националите започнаха силно и дръпнаха с 21 точки, а \"сините\" постепенно намалиха пасива си. Венцислав Петков отново не влезе в игра, но на линия бяха Димитър Димитров и Лъчезар Димитров. Отсъстваха обаче тримата играчи на \"Берое\" - Александър Янев, Станислав Ваклинов и Деян Карамфилов. За \"Левски\" пък не играха Брандън Йънг и Джайлс Смит. Най-резултатен за държавния тим бе Божидар Аврамов с 14 точки, а Йордан Минчев добави 13. Четирима състезатели на \"сините\" вкараха по 13 точки - Чавдар Костов, който преди ден игра за представителния ни отбор, Асен Великов, Данило Тасич и новото попълнение Зейн Ноулс вкараха по 13 точки. Роденият на Бахамите 27-годишен център е висок 208 см. Ноулс е започнал сезона с екипа на гръцкия ПАОК. Националният ни отбор ще се събере отново на 12 февруари в Ботевград, преди гостуването на Гърция и домакинството на Латвия на старта на европейските квалификации.", "date": "2020.01.28", "title": "Националният по баскетбол надви \"Левски\""}
{"url": "https://www.monitor.bg:443/bg/a/view/sestrata-na-vasko-vasilev-e-nominirana-za-nagrada-13-veka-bylgarija-187116", "text": "Вивиане Василева, най-малката от трите сестри на цигуларя Васко Василев, е една от шестимата номинирани за тазгодишната Национална награда „13 века България“ за подкрепа на млади таланти в съвременното изкуство и наука. Дали ще спечели наградата ще стане ясно между 20 и 30 юни, когато организаторите трябва да обявят победителя в конкурса. 25-годишната Виви, както всички я наричат, е музикант като световноизвестния си брат и върви уверено по неговите стъпки към върха. На 29 февруари, точно 4 години след като Васко напълни зала „Арена Армеец“, тя ще направи един от малкото си концерти в България – в „Студио 5“ на НДК. Набрала скорост в цяла Европа и с пълна концертна програма талантливата перкусионистка носи със себе си и първия си албум Singin' Rhythm, които е изпълнен с много колорит – български и латино ритми. Последните се дължат на бразилския китарист Лукас Кампара Диниз, който е и нейна половинка в живота и ще пристгнат заедно за концерта си у нас. Ден по-рано, на 28 февруари, отново двамата, ще изнесат майсторски клас пред учениците от Националното музикално училище „Любомир Пипков“. Родната публика рядко вижда 25-годишната Виви, която въпреки, че е чиста българка, е родена, възпитавана и израснала в Германия. „Все по-често идват покани от България“, обаче коментира баща й – Петър Василев, който също е музикант и е създал фамилия от таланти. Освен Васко – най-младия концерт майстор на Кралската опера в Лондон, и Виви, има още две дъщери – Вероника – която живее в Америка и преподава цигулка, и Виктория, която пък е солист в хор. В биографията си Виви Василева има редица награди. След една от тях – първа награда на Jugend Musiziert, която печели на 13-годишна възраст, тя става най-младият член на Националния младежки оркестър на Германия. Поредното признание за „детето чудо“ дойде дни преди Коледа – една от най-престижните концертни зали в Германия я покани за свое лице. Става дума за дома на мюнхенската филхармония – легендарната зала Гастайг, която отваря врати преди 35 години и ежегодно посреща по 1,8 милиона зрители, има ново рекламно лице. През лятото пък баварската телевизия излъчи 30-минутен филм за Виви – епизод от поредицата KlickKlack, разказваща за известни музиканти. Той беше заснет в концертната зала на Вупертал и в залата на Берлинската филхармония.", "date": "2020.01.28", "title": "Сестрата на Васко Василев е номинирана за награда „13 века България“"}
{"url": "https://www.monitor.bg:443/bg/a/view/kvalifikaciite-za-evrovolej-21-shte-se-igrajat-izvyn-sofija-187136", "text": "Домакинските срещи на мъжкия национален отбор на България в предстоящата през лятото квалификация за Евроволей 2021 да се играят в няколко български града. Това е един от вариантите, който се обсъжда във федерацията.+ „Можем да разширим географията на волейбола и предстоящите двубои да се играят в други български градове. Така много повече фенове на този спорт ще имат възможност да присъстват на живо и да наблюдава изявите на нашите волейболисти. Тепърва ще имаме разговори с отделни кметове и след това ще определим кои градове ще бъдат домакини“, заяви за bgvolleyball.com Любо Ганев, който управлява БФВолейбол заедно с Данчо Лазаров. Общият брой на групите и участващите състави ще стане ясен след 31 януари. Квалификационните мачове ще се проведат в групи по четири отбора при разменено гостуване в периода от 15 август до 6 септември 2020 година. Шампионатът на Стария континент през 2021 г. ще се проведе в четири страни - Полша, Чехия, Финландия и Естония. До сега право на участие, освен домакините, са добили отборите на Сърбия, Словения, Франция, Русия, Италия, Украйна, Германия и Белгия.  ", "date": "2020.01.28", "title": "Квалификациите за Евроволей 21 ще се играят извън София"}
{"url": "https://www.monitor.bg:443/bg/a/view/zagashti-ja-taja-moda-i-da-se-prikluchva-187138", "text": "Скъпи блондинкофили, привет! Като явни стожери на модата и по-скоро на добрия вкус (защото сред нас моден експерт е само Преси, докато Гери счита за „мода“ дънките и oversize тениските), няма как да подминем новата тенденция в облеклото. Тя ни изправи косите почти толкова, колкото когато последно видяхме мъж със сандали и чорапи по улицата. Краката и тук са под светлините на прожекторите. Този път „модата“ обаче държи да ни наложи схващането, че е особено оборотно да си загащим крачолите в обувките. Спецовете ще ви посъветват – важни са обувките, които със сигурност трябва да имат токчета, за да се засили ефектът. Целта, струва ни се на нас обаче, е да изглеждаме като жени, опитващи се да прескочат кална локва... Висшата мода – макар че това е barely “висша“, винаги се движи на ръба между абсурдния и добрия вкус. Логично е понякога да тръгва в погрешна посока. Когато обаче индустрията изисква от дизайнерите ежедневно да търсят все по-екстравагантни и луди идеи, то несъмнено смехотворните резултати се увеличават лавинообразно. А ето и някои от другите кошмари на модата, които не бихме препоръчали и на най-големия си враг: Този морски тоалет не само е странен, но е и изключително грозен. Той е направен за представителките на нежния пол, но изобразеното тяло е мъжко, а козината по него граничи с животинската. С това облекло със сигурност ще изпъкнете на дефиле по плажната ивица, но не и в положителния смисъл. Може би идеята се крие в това, че ако все пак не намерите време за епилация, този бански ще е единственото, което минувачите ще забележат по вас. Търговците гарантират, че тези прозрачни панталони \"ще накарат да се говори за вас\", но все още не е ясно в какъв контекст. Според производителя дънките са незаменими за концерти на открито и за всякакви партита. Разбира се, при тях има уловка. Смелчагите, които се появят публично с подобен тоалет, трябва да заложат на стилно бельо. И със сигурност трябва да се отбият при козметик за кола маска, преди да влязат в ролята на Лейди Гага с това провокативно облекло. Утопичната идея да сте с дълги дънки, но да ви стане топло и изведнъж те да станат къси вече е реалност. За съжаление обаче резултат не е толкова добър, колкото си мислите. Излезлите до сега подобни модели наподобяват зле направен каубойски панталон, а видът им е повече от отчайващ. Тези дънки изглеждат зле сглобени и още по-зле като махнете долната част, а крайният резултат прилича на дънков памперс. Асиметрични дънки?! Асиметрични дънки светкавично се превърнаха в моден хит през изминалата година. Те са дело на украинската дизайнерка Ксения Шнайдер, която разбуни духовете в социалните мрежи и предизвикаха купища коментари от страна на потребителите. Особеността на  артикула се състои в това, че панталоните с марка Asymmetric jeans са с един тесен и един широк крачол. За да се сдобиете с чифт от тези „сбъркани“ дънки, джобът ви ще олекне със скромната сума от 377 долара. Ние обаче се чудим как нещо толкова безумно става \"хит\"? Може да е оригинално, но определено дразни окото на един себеуважаващ се естет...", "date": "2020.01.28", "title": "Загащи я тая мода и да се приключва"}
{"url": "https://www.monitor.bg:443/bg/a/view/900-000-zriteli-gledaha-shouto-na-nikolaos-citiridis-187098", "text": "Средно близо 900 000 зрители гледаха „Шоуто на Николаос Цитиридис“, чиято премиера се състоя в понеделник вечерта по bTV. В хода на продукцията, броят на ентусиастите пред малкия екран е надхвърлил 1 милион, съобщава GARB. Особен успех предаването има сред младежите, като според данните 44,3 на сто от зрителите на възраст между 18 и 34 г. са заложили именно на 25-годишния комик. Самият Цитиридис пък обясни, че се чувства повече от добре в новото си амплоа. Часове след дебюта му в националния ефир той направи равносметка на вечерното си шоу, като изтъкна, че коментарите на зрителите са това, което потвърждава, че има смисъл от новото му начинание. По думите му, най-трудната част от подготовката са били моментите преди обявяването му като водещ на шоуто.", "date": "2020.01.28", "title": "900 000 зрители гледаха „Шоуто на Николаос Цитиридис“"}
{"url": "https://www.monitor.bg:443/bg/a/view/efektivna-i-uslovna-prisydi-za-1-ubit-i-4-raneni-na-pytja-187126", "text": "Двама водачи получиха съответно ефективна и условна присъда за причинена смърт на пътя. Трагичният инцидент станал на 8 юни 2015 г. на главния път София – Варна, край разклона за село Джулюница. Двамата водачи на леки автомобили нарушили правилата за движение, вследсвие на което причинили транспортно произшествие с един загинал и четирима ранени със средни и тежки телесни повреди. След близо 5 години обиколка по съдебните инстанции, Върховният касационен постанови окончателната присъда. Водачът И.П. е осъден на 4 години лишаване от свобода ефективно при общ режим, а колегата му Й.Й. получи 3 години условно с петгодишен изпитателен период. Освен това и двамата шофьори са лишени от право да управляват МПС за срок от 5 години.    ", "date": "2020.01.28", "title": "Ефективна и условна присъди за 1 убит и 4 ранени на пътя"}
{"url": "https://www.monitor.bg:443/bg/a/view/gripyt-zatvori-674-shkola-v-12-oblasti-187101", "text": "674 училища в 12 области в страната не провеждат учебен процес, заради грипната ваканция. Пропуснатият материал ще бъде компенсиран, най-важното е здравето на децата. Това каза, позовавайки се на данните от понеделник министърът на образованието и науката Красимир Вълчев на работна среща с кмета на Хасково Станислав Дечев, областния управител д-р Стефка Здравкова и шефът на просветния инспекторат Христина Боева. Община Хасково ще кандидатства пред образователното министерство за средства за ремонт на общинската сграда до ОУ „Св. Иван Рилски“, която е в лошо състояние и не се ползва от години, защото е опасна. Ремонтът е шанс Хасково да изпълни нареждането на МОН за обучение на една смяна във всички училища. В Хасково проблемни са гимназиите по лека промишленост „Райна Княгиня“ (ПГЛП) и по туризма „Александър Паскалев“, които сега са в една сграда. Идеята е ПГЛП да бъде преместена в сградата до „Иван Рилски“, която са ползвали и преди тя да стане негодна. Ремонтът ще струва около 600 000 лв,  Хасково е 117 община, която посещава работно образователният министър. За спомен от Хасково министър Красимир Вълчев получи от кмета Станислав Дечев календар с автограф от емблемата на хасковския спорт Григор Димитров.  ", "date": "2020.01.28", "title": "Вълчев: 25 % от изпитните тестове ще бъдат с практически задачи"}
{"url": "https://www.monitor.bg:443/bg/a/view/kilo-med-vyv-velikobritanija-struva-38-lv-v-bylgarija-e-7-lv-186976", "text": "От 2008 - 2018 година броят на пчелните кошери в България е нараснал със 111 хиляди, като те са 4% от общия брой на кошери за ЕС, съобщи „Агрозона”. Статистиката показва тенденция на ежегодно приблизително увеличение с около 2%, като изключение правят годините от 2014 - 2016, когато в сравнение с предходния период броят на кошерите е намалял с цели 91 хиляди броя. Челните места в класацията на растеж в общността се държат от Румъния, Австрия и Хърватия, където увеличението в периода 2017 - 2018 е с над 12%. За разлика от тях Дания е на последното място, като на годишна база показва намаление в броя на кошерите с цели 15%, или 21 150 броя. Въпреки малките си размери, Малта е една от страните, постигнали положителни резултати с 2,8% ръст и около 4 000 хиляди кошера. Общите резултати за ЕС, също са положителни, увеличението е 5,5% , а общия брой кошери възлиза на 17 милиона и 557 хиляди. Не толкова положителни са тенденциите в числеността на пчеларите. Статистика показва, че в периода 2008 - 2019 броят на пчеларите е намалял с повече от 50%, или те са станали с 11 128 по-малко. В момента броят им е 17 969, а тенденциите за периода 2020-2022 не са по различни. Очакванията за тогава са пчеларите да намалят числеността си още повече като достигнат брой от 12 260  човека. Според приложението към пчеларската програма за периода 2020-2022 г по-малко от половината от българските пчелари са избрали да се присъединят към някоя местна или национална пчеларска асоциация.  Малко над 10 тона мед са произвели те през 2017 г., като увеличение с 1 т и 800 кг е отбелязано през следващата 2018 година. Страната ни е на 27-о място в ЕС по цени на килограм за полифлорен мед, който струва тук 3,52 евро. След нас са само румънците, които търгували меда си срещу 2,25 евро. Челните места в класацията са за Ирландия, Нидерландия и Великобритания, килограм мед варира между 14 и 19 евро. Средната производствена цена на килограм произведен мед през 2017-2018 г. е била 1,31 евро/кг, като след нас е само Литва, чийто мед е с едва 1 цент по-надолу. 1 636 000 евро са отпуснати от ЕС за България по програмата за пчеларство за 2020 година.", "date": "2020.01.28", "title": "Кило мед във Великобритания струва 38 лв., в България е 7 лв.   "}
{"url": "https://www.monitor.bg:443/bg/a/view/mavrud-fermentiral-s-listenca-ot-roza-pokazvat-na-vinarija-187109", "text": "Мавруд, който е ферментирал с листенца от роза, ще покаже българска изба в рамките на международната изложба за лозарство и винарство „Винария 2020”, съобщиха от панаира. Напитката е в специалната колекция на известна винарна от района на Пловдив. Посетителите на „Винария” ще могат да видят още: оранжево вино, ледено вино и продукти, направени по технологията „Нов свят”. Поради това те са с по-плътен вкус, по-ароматни и с по-високо алкохолно съдържание. Български бутикови изби ще представят колекции, съхранили  качествата на местни сортове. Чара на неотлежалото вино демонстрират производители от района на Странджа. Бутилирането без отлежаване помага да се запази свежият плодов характер на местните вина, обясняват те. Ракия, отлежавала 15 години, ще бъде представена за първи път на изложбата. Тя е създадена от отбрани сортове  българско грозде, като  серията е лимитирана до 6000 бутилки. На „Винария 2020“ гостува най-награждаваната водка в света, получила 72 международни награди и обявявана шест пъти за най-добрата в клас „Суперпремиум“. Еликсирът с рядко качество и чистота се  произвежда  в Полша. Една от изненадите на изложбата ще са готовите шотове. Забавните миникоктейли са с вкус на ликьор, кафе, праскова, ягода, боровинка, ирландски крем, а съдържанието на алкохол е 16%. Резултат от дългогодишни експерименти е новият вариант на прословутите португалски вина – те вече са подходящи за коктейли, защото са  ориентирани към по-млада публика. Дистрибуторите ще презентират и грузинско бренди от известна дестилерия. В Града на виното и деликатесите  са разположени също щандове от Международната изложба „Фудтех“, които изкушават със здравословни храни,  висококачествени месни и млечни изделия, плодови и зеленчукови консерви, гурме линии, специалитети от различни национални кухни. Палитрата се допълва от изисканите изделия  в изложбата „Вкусове от Италия“. „Винария 2020“ ще демонстрира също  последно поколение технологии и техника за бранша. Специалистите ще видят повече иновации, чрез които производството може да отговори на най-стриктните изисквания. Трите изложби са част от единствения на Балканите мегафорум за агробизнес, вино, храни и оборудване заедно с Международната  селскостопанска изложба „Агра“. Очаква се над 40 000 посетители от България и Европа за разгледат панорамата, обхващаща целия път от нивата до трапезата. Началото на панаирния маратон е 19 февруари, а финалът ще бъде на 23 февруари т.г.  ", "date": "2020.01.28", "title": "Мавруд, ферментирал с листенца от роза, показват на „Винария”"}
{"url": "https://www.monitor.bg:443/bg/a/view/rusija-zatvori-granicata-s-kitaj-187106", "text": "Русия затвори границата си с Китай в три региона в Далечния изток до 7 февруари заради опасения от разпространение на новия коронавирус, съобщи днес губернаторът на Хабаровския край, цитиран от Ройтерс Затворена е границата с Еврейската автономна област, Хабаровския край и Амурска област. Властите в Москва въведоха специални предпазни мерки в хотелите и туристическите обекти в руската столица заради опасения от пренос на китайския коронавирус, заяви кметът Сергей Собянин. Правителството на Хонконг разреши на държавните служители да не се връщат в офисите след почивните дни по случай китайската Нова година и да работят от домовете си, съобщи телевизия RTHK. По този начин властите ще се опитат да минимизират опасността от разпространението на епидемия в специалния административен район. Разпореждането е в сила до 2-ри февруари, след което правителството ще направи нова оценка на ситуацията и ще прецени, как да действа по-нататък. Китайският президент Си Цзинпин изрази увереност пред гостуващия генерален директор на Световната здравна организация (СЗО), че ще спечели битката срещу \"дяволския\" коронавирус, който до момента е взел 106 жертви и с който се заразиха хора в редица страни, предаде Ройтерс. Все повече държави планират да евакуират гражданите си от централния китайски град Ухан с население 11 милиона души, който е епицентърът на епидемията. Генералният директор на СЗО Тедрос Аданом Гебрейесус и Си Цзинпин обсъдиха начини да се защитят китайците и чужденците в засегнатите от коронавируса райони и възможни алтернативи на евакуациите, съобщи говорител на базираната в Женева организация. \"Вирусът е дявол и не можем да позволим на дявола да се крие. Китай ще засили международното си сътрудничество и приветства участието на СЗО в превенцията на вируса. Смятаме, че СЗО и международната общност ще направят спокойна, обективна и рационална оценка на вируса, и Китай е уверен, че ще спечели борбата срещу вируса\", заяви Си Цзинпин, цитиран от китайската държавна телевизия. Миналата седмица комисия на СЗО от 16 експерти на два пъти отказа да обяви международно извънредно положение заради епидемията от коронавируса. Говорителят на организацията каза, че увеличаването на броя на заразените и на смъртните случаи в Китай няма непременно да доведе до обявяване на извънредно положение. По традиция СЗО се стреми да насърчава сътрудничеството и избягва да настройва отрицателно страните, на които помага, за да не рискува негативна реакция, която би могла да затрудни хуманитарната й дейност, отбелязва Ройтерс.", "date": "2020.01.28", "title": "Русия затвори границата с Китай заради коронавируса"}
{"url": "https://www.monitor.bg:443/bg/a/view/ostaviha-v-aresta-ukraineca-izdirvan-s-chervena-buletina-za-ubijstvo-187108", "text": "„Временно задържане за срок от 40 дни“ е мярката за неотклонение, която бе взета от Окръжния съд в Бургас за украинеца, издирван с червена бюлетина от Интерпол. Издирваният украински гражданин Олексий Л. бе заловен от българските власти на 24 януари вечерта при специализирана полицейска операция. Той е бил задържан под стража за срок до 72 часа с цел обезпечаване на последващата му екстрадиция в Република Украйна. Престъплението, за което украинският гражданин се издирва за провеждане спрямо него на наказателно преследване на територията на Република Украйна, е умишлено причиняване на телесно увреждане, извършено по начин, характеризиращ се със значително изтезание, извършено като договорено престъпление от група лица и довело до причиняване смърт на жертвата, е наказуемо с „лишаване от свобода“ от 7 до 10 години. Според българския наказателен кодекс, деянието, за което се издирва мъжа е упоменато като причиняване на смърт по непредпазливост, което се наказва с „лишаване от свобода“ от 3 до 12 години. То обаче би могло и да се квалифицира като убийство по особено жесток начин, за което законът предвижда от 15 до 20 години, „доживотен затвор“ или „доживотен затвор без замяна“ Представителят на държавното обвинение е категоричен, че е налице реална опасност Олексий Л. да се укрие. В подкрепа на тази теза е фактът, че след осъществяване на деянието, за извършването на което украинският гражданин се издирва, същият е напуснал пределите на Украйна и се е укрил от правосъдието там, целейки да осуети наказателно преследване и реализация на наказателна отговорност спрямо себе си. Съдът прие мотивите на прокурора и задържа под стража обвиняемия. Определението на Окръжен съд – Бургас подлежи на обжалване пред Апелативния съд в града.", "date": "2020.01.28", "title": "Оставиха в ареста украинеца, издирван с червена бюлетина за убийство"}
{"url": "https://www.monitor.bg:443/bg/a/view/ds-rezidentyt-kolio-paramov-pripomnja-starite-si-kleveti-sreshtu-peevski-187114", "text": "Тези дни един почти неизвестен сайт от организираната медийна група на олигархията изригна със силен провинциалистки акцент срещу издателя на „Телеграф медиа“ Делян Пеевски. Да уточним, именно провинциалистки акцент, а не провинциален, защото ние нямаме нищо против обикновените хора от провинцията. „Таранът“ на мисълта този път е т.нар. икономист Кольо Парамов, а всъщност дребен гешефтар-провинциалист, номенклатурчик и резидент на Държавна сигурност по направление „Гранични войски“. За по-младите читатели да уточним – резидент Парамов не е пазил границата с пушка на рамо и с вярното куче Вихър. Резидент Парамов е донасял сведения за подготовка за бягство на наши сънародници към Гърция. Досието му е скоропостижно унищожено още в първите месеци на 1990 г. Парамов явно много е искал то да бъде заличено и забравено. Другарю резидент, не сме ти чели досието – там имаше ли имена на приятели, колеги и съседи, които си тикнал в ръцете на палачите? Та самозваният икономист Парамов се е превъзбудил на тема Пеевски и тъй като не е съумял да измисли нещо ново, припомня свое словоблудство от декември 2017 г. А трибуна му дава въпросното провинциалистко сайтче. “Да закрием веднага държавата на Пеевски!”; „Държавата на Пеевски- унижение за българите!”; „Ликвидирайте „държавата на Пеевски!“. Това крещи в истерия Парамов и пръска слюнка – запенен, гневен, величествен в своя мижитурски гняв. Икономистът-комунист Парамов, пръв защитник на банкера-крадец и беглец Цветан Василев обвинява Пеевски и изданията от „Телеграф медиа“ във всички смъртни грехове. „Всеки, който изрече другото, нестандартното слово, който си позволи да мисли на глас, попада под голямата им словестна брадва“, критикува медиите от нашата група Парамов. Кольо, Коля, Парамчик, почти три години минаха от жалките ти агиткаджийски ругатни, от свещените ти плюнки към нас и издателя Делян Пеевски, с които ти явно особено се гордееш, щом ни ги припомняш. И за тези почти три години не намери време да изчетеш и да редактираш блудкавите си клевети. Пише се словесна, а не „словестна“ брадва, но ти толкова си можеш. Затова от всякъде си уволняван, гонен, нереализиран. И да, под „словесната ни брадва“ попадат хора като теб и като твоя крадлив гуру Цветан Василев. Под острието й попадат и оялите се от софрата на прехода олигарси и техните слуги, към които спадаш и ти. А когато тези олигарси лапаха, приватизираха и грабеха България, тъй омразният ти Пеевски е бил още ученик. Нашата словесна брадва е голяма, Парамов, и реже прецизно като самурайски меч, защото спазваме елементарния принцип в журналистиката – да работим с факти. Твоята омраза, в която се давиш от безсилие, не почива на факти. Самоукият „икономист“ Кольо Парамов например защитава Цветан Василев за обира на века – опосканата от Василев до последната стотинка КТБ. Първо Стив Ханке, после авторитетната международна агенция „АликсПартнърс“, а накрая и Вашингтонският арбитраж заявиха, че КТБ под вещото ръководство на Василев е действала като пирамида. Документите за това са в съда и прокуратурата, има и свидетелски показания. А какви са твоите аргументи, Парамов? Паричните знаци на банкера-беглец ли? Или пък Стив Ханке и „АликсПартнърс“ са „слуги на Пеевски“? Не се страхувай чак толкова от „словесната ни брадва“, резидент Парамов. Тя, твоята главица, отдавна е отсечена. И не от нас. Ти сам си го причини. Готов си като мистер Сенко сам да свалиш главата си и да я поднесеш на тепсия на всеки олигарх, който разполага с необходимите финикийски аргументи. После раздавай с кофи от безплатния морал на унищоженото си ДС-досие, после „медиите на Пеевски са виновни“. Когато виждаме как хора като теб се задъхват от собствената си омраза, суета и клевета, понякога се сещаме за думите на поета:", "date": "2020.01.28", "title": "ДС-резидентът Кольо Парамов припомня старите си клевети срещу Пеевски"}
{"url": "https://www.monitor.bg:443/bg/a/view/140-000-bylgari-sys-statut-na-usednalost-na-ostrova-187093", "text": "140 000 българи вече са получили статут на уседналост на Острова. Дни преди развода между Брюксел и Лондон, България и Великобритания отбелязаха 140 години дипломатически отношения. Отношенията между двете държави няма да се променят след Брекзит, увериха първите дипломати на България и на Великобритания. Те откриха изложба в една от емблематичните исторически резиденции на британското кралско семейство. Пред bTV посланик Ема Хопкинс заяви, че като съюзници в НАТО двете страни продължават да споделят общи ценности. \"До края на 2020 г. всичко ще бъде както до сега. След това, през януари 2021 г. Великобритания ще въведе нова имиграционна система. Всеки, който иска да живее и работи в Обединеното кралство след тази дата ще трябва да се съобрази с новите правила. Няма да са необходими визи за хора, които искат да посетят Великобритания за кратък период до три месеца - за ваканция или бизнес пътуване\", обясни Ема Хопкинс. Както е известно, британските университети също полагат усилия, за да задържат качествените младежи. През последните години все повече вузове предлагат ускорени 2-годишни бакалавърски програми, които спестяват разходите за 1 година. От консултантските фирми за висше образование са категорични, че начинът, по който се кандидатства за студентски заеми, остава същият. Единствената новост е, че при заминаване, студентите трябва да направят регистрация за уседналост. Всичко това важи до края на годината. Дотогава Лондон и Брюксел трябва да се споразумеят за отношенията си след развода. Експертите не вярват да има кардинални промени след това, но Брекзит има потенциала да изненадва.", "date": "2020.01.28", "title": "140 000 българи със статут на уседналост на Острова "}
{"url": "https://www.monitor.bg:443/bg/a/view/jadreni-eksperti-ot-oisr-na-misija-v-sofija-187110", "text": "Делегация от Агенцията за ядрена енергия към Организацията за икономическо сътрудничество и развитие (ОИСР) от днес е на посещение у нас. По време на визитата експертите ще се запознаят на място с изпълнението на националната политика в областта на безопасното използване на ядрената енергия и държавното регулиране и контрол на тази дейност. Визитата се провежда във връзка с решение на Министерския съвет от октомври 2019 г. България да кандидатства за членство в Агенцията. В София предстоят срещи на делегацията от Агенцията за ядрена енергия към ОИСР с министъра на енергетиката Теменужка Петкова, както и с представители на министерствата на външните работи, финансите, околната среда и водите, образованието и други. Експертите ще проведат разговори и в Агенцията за ядрено регулиране, Държавното предприятие „Радиоактивни отпадъци“, Института за ядрени изследвания към БАН и ще се срещнат с представители на научната общност, неправителствени организации, които работят в сферата на ядрената енергия и други. В рамките на визитата предстои и посещение в АЕЦ „Козлодуй“.", "date": "2020.01.28", "title": "Ядрени експерти от ОИСР на мисия в София"}
{"url": "https://www.monitor.bg:443/bg/a/view/bylgarin-spasi-padnal-zad-borda-187092", "text": "Варненецът Едуард Тавитян, който живее в канадския град Халифакс, се хвърли в ледените води на Атлантическия океан, за да спаси човек, паднал зад борда на ферибот. Историята се разиграва през октомври миналата година край бреговете на Нова Скотия, съобщава \"България он Ер\". Екипът на ферибота е преминал през тренировъчна програма, но за първи път се случва да използва знанията си практически. Капитанът нарежда да бъде извършена сложна маневра, която да приближи огромната машина до човека, но без да го нарани. Инженер Едуард Тавитян обаче осъзнава, че са необходими по-спешни мерки, за да бъде спасен мъжът. \"Видях как започва да потъва. Нямахме време и скочих. Скочих, за да помогна\", споделя българинът. Усилията на екипажа се увенчават с успех и 30-годишният мъж е изваден от ледените води на океана. \"Има адреналин, който се покачва в такъв момент. Всичко, за което мислим, е да извадим този човек от водата възможно най-скоро, защото хипотермията може много бързо да го застигне\", казва капитанът на кораба. Този ден остава паметен и за Джени Роландс, която все още се обучава и това е първият ѝ курс с ферибота. Вместо да я изплаши - напрегната ситуация я мотивира да работи още по-усилиено. \"Никога не знаеш кога ще се случи нещо подобно и аз искам да бъда подготвена и да помогна на екипа\", категорична е тя. За своето дело екипажът е получил благодарствени писма и сертификат от канадската провинция Нова Скотия. А директорът на пристанището е категоричен - не би могъл да бъде по-горд от начина, по който са действали.", "date": "2020.01.28", "title": "Българин спаси паднал зад борда "}
{"url": "https://www.monitor.bg:443/bg/a/view/otchetyt-na-radev-objavi-se-za-bariera-sreshtu-lobistkite-zakoni-187095", "text": "Отчетът на президента Румен Радев и неговото вице Илияна Йотова им отне около час и половина, през което време президентът обяви, че ще продължава да отстоява правовата държава, да бъде бариера за лобисткото законодателство и да защитава българския интерес. Така през 2019-та той наложил 7 вета на закони и сезирал Конституционния съд, където било необходимо. Той се похвали с инициираните консултации за промени в Изборния кодекс, активния диалог между граждани и институции, срещите покрай избора на главен прокурор, дебатът за промени в конституцията, приоритетите им за детското здраве, образованието, общините. „Но нямам намерение да превръщам отчета си в самореклама, защото оценката ни я дава обществото. Но в днешната тревожна действителност по-важно е институциите да бъдат предвидими“, допълни държавният глава. По думите той имал високи амбиции за успеха на страната, но пътят към това минавало през махане на „ровозите очила“. Покрай хвалбите, че развитието на въоръжените сили са неотменим негов приоритет, Радев коментира, че новият изтребител е с орязани способности и трябва още работа за скок на доходите на военните. Дори изрази разочарование, че се отстъпило от консенсуса в КСНС за разсроченото плащане за самолетите, което според него можело да доведе до „нехармонизирано“ развитие и на останалите военни проекти. Освен за отбраната, той разкритикува правителството, че са изпуснали възможността да надградят „практичните отношения“ с Москва и да договорят нова формула за доставките на газ. Той припомни срещата си с руския президент Владимир Путин,  където било формулирано понятието „взаимна изгода“ в отношенията ни с Русия. Намекна, че именно на неговите усилия отношенията ни с Китай пък са стигнали на ниво \"стратегическо партньорство\". Относно приоритетите му за 2020 година, той акцентира, че те не са самоцел, а напоследък се задавали много важни въпроси и проблеми. Именно затова не пропусна да отбележи, че каквито и икономически и социални модели да прилагаме, усилията за подобряване на качеството на живот ще бъдат обречени, ако не се промени политическата система и начина на управление. Сред проблемите, които изброи, са липсата на върховенство на закона, на свобода на медиите, лобистко законодателство, липса на прозрачност и отчетност управлението, еднолично разпределяне на бюджета, отслабване на институциите и суверенитета, опорочения изборен процес.  С промените в ИК искал 100 % машинно гласуване, а с поправките в конституцията – повишаване на независимостта  и прозрачността на съдебната власт. Ще работи и за подобряване баланса между институциите, но ще продължи да посочва институции и решения, които генерират условия за създаване на корупция. Ще съдействам с всички средства КПКОНПИ да се превърне в ефективен орган, каза още Радев. Той обясни, че президентът не разполага с преки инструменти, за да реализира политики, но има редица тревожни въпроси, които налагат дебат и консолидиране на усилията и той ще работи в тази посока. Даде за пример демографската катастрофа, имаме ли амбиция да развие конкурента икономика на бъдещето или амбициите ни свършват до страна, разпределител на газ. Радев посочи, че има нужда от реформи и да се инвестира в човешкия капитал. Именно затова в КСНС ще търси консенсусни решения за законодателни, финансови и организационни механизми в три области – образование, детското здравеопазване и стимулите за младите семейства. Трябвало да се търсят и начини за повишаване доходите и на пенсионерите Вицепрезидентът Илияна Йотова пък писка асоциация на българските общности зад граница, промяна в правилата за даване на БГ гражданство  заради произход, като се въведе задължително изискване за владеене на български език, познания по държавното ни устройство и история. През 2019-та не са удовлетворили нито една молба за политическо убежище, помилвали са само 2-ма затворници, а разрешенията за БГ гражданство са 9000. Относно помилванията, тя открои нова тенденция - молбите са все от извършители със средно образование, а не малообразовани, след употреба на алкохол или зависимост от хазарт. Тя поиска и регистър на завършилите у нас от бг диаспората. Накрая заяви, че връщането на доверието в институциите преминава през техният рестарт. Йотова настоя за по-активна роля на държавата за признаване на българското малцинство в Косово, както и в преговорите за европейското бъдеще на Западните Балкани. Какво коментира Радев по други актуални теми, в това число искането на главния прокурор Иван Гешев към КС за имунитета на президента,  .", "date": "2020.01.28", "title": "Отчетът на Радев: Обяви се за бариера срещу лобистките закони"}
{"url": "https://www.monitor.bg:443/bg/a/view/a1-shte-predlaga-revolucionnija-motorola-razr-pyrvijat-smartfon-sys-sgyvaem-displej-i-e-sim-na-pazara-187097", "text": "A1 e единственият телеком в България, който ще предлага Motorola razr. Компанията ще организира предварителни поръчки на устройството през електронния си магазин, които се очаква да започнат в средата на месец февруари. Всички клиенти, които заявят новия си сгъваем смартфон онлайн на A1.bg, ще го получат в комплект със специално разработен калъф от естествена кожа. С елегантен дизайн в класически черен цвят, Motorola razr е първият от много време смартфон със значително по-компактни размери, който комбинира технологията на сгъваемия дисплей с флип капак. Любителите на иновативните технологии ще останат впечатлени от дизайна на устройството, който има препратки към култовия Motorola Razr V3 от 2004 година. Това е първото устройство със сгъваем дисплей в портфолиото на А1. Този тип смартфони набират скорост, като през 2020-a се очакват няколко премиери. Motorola razr обаче се отличава от конкуренцията, заради решението да направи прегъването хоризонтално, а не вертикално на устройството. Резултатът е компактен смартфон, който Сгъваемият Flex View дисплей е с размер от 6,2 инча (15,75 см), като има и наличен втори външен Quick View дисплей, който позволява бърз преглед на основните функции, без да се налага отварянето на смартфона. Motorola razr залага изцяло на новия стандарт за SIM карти eSIM и не поддържа традиционна SIM карта. Това е още едно доказателство, че ерата на физическите SIM карти е към своя край. Неслучайно А1 започна своята eSIM услуга още през 2019 година, ставайки първия и за момента единствен оператор в България, който Устройството е с 16-мегапикселова основна камера и 5-мегапикселова селфи камера. Тук обаче е важно да се направи уговорката, че всеки може лесно да си направи селфи и с основната камера, тъй като при затворен капак изображението се показва на втория дисплей. Устройството има и солидна памет от 128 GB, в комбинация с 6 GB RAM.", "date": "2020.01.28", "title": "А1 ще предлага революционния Motorola razr - първият смартфон със сгъваем дисплей и eSIM на пазара"}
{"url": "https://www.monitor.bg:443/bg/a/view/bikove-defilirat-na-agra-2020-186978", "text": "  Бикове ще дефилират пред посетителите на международната селскостопанска изложба „Агра”. Животните са от десетте най-популярни месодайни породи в света и ще бъдат показани за първи път, съобщиха от Международния панаир в Пловдив. Изложбата ще се проведе от 19 до 23 февруари в панаирните палати, а неин акцент тази година ще бъде животновъдството. Елитните екземпляри бикове ще дефилират два пъти на ден в специален ринг, за да могат посетителите да се запознаят с техните качества. По традиция и научни институти ще представят нови разработки, подобряващи съществуващите породи говеда, овце и кози. Очаква се интересът към секция „Животновъдство” да бъде много голям, тъй като през тази година стопанствата ще могат да получат увеличено финансиране по ПРСР.  Панаирът в Пловдив ще покаже също много новости в областта на растениевъдството. Една от тях е фермата за микрорастения, които са подходящи за отглеждане и в градска среда – специално подбрани култури и сортове слънчоглед, грах, репички, синап, зеле, броколи, чесън, нахут, кейл и други. Те се консумират веднага след появата на първите листа, тъй като тогава съдържанието на полезни вещества е най-голямо. Краткият срок на отглеждане позволява да не се третират с торове и препарати за защита. Това са новите суперхрани, твърдят от фирмата изложител.  „Агра 2020” ще покаже последно поколение иновации за класическите ферми, в които все по-голямо приложение намира дигитализацията. Производители и дистрибутори на водещи марки ще демонстрират модерни технологии, техника и инвентар за всички сектори на селското стопанство. Фермерите ще намерят сортови семена, посадъчен материал, торове и препарати за растителна защита, специализирани услуги. Селскостопанската академия ще представи своите нови научни постижения с практическа насоченост.  Очакват се над 40 000 посетители от България и Европа да разгледат шестото издание на мегафорума за агробизнес, вино, храни и оборудване. Той включва още три престижни изложби: „Винария” – за лозарство и винарство, „Фудтех” – за хранителната индустрия, и „Вкусове от Италия”, а организатор е Международен панаир-Пловдив.", "date": "2020.01.28", "title": " Бикове дефилират на „Агра 2020”"}
{"url": "https://www.monitor.bg:443/bg/a/view/otlojiha-derbito-na-los-andjelis-sled-gibelta-na-kobi-bajynt-187113", "text": "Дербито на Лос Анджелис между \"Лейкърс\" и \"Клипърс\" в НБА бе отложено след трагичната гибел на Коби Брайънт. Двубоят трябваше да се състои през изминалата нощ, но от уважение към легендарния играч бе преместено за друга дата, която ще бъде уточнена допълнително. \"Искаме да благодарим на всички за подкрепата и изказаните съболезнования. Много е трудно в момента. Продължаваме да подкрепяме семейството на Коби\", обявиха \"ЛА Лейкърс\". Разследването около зловещата катастрофа с хеликоптер разкри, че машината не е била оборудвана с черна кутия. Вертолетът е имал iPad, който е помагал за навигиране на маршрути, изясняване на обстановката и видимостта. Следователи пък намериха останките от три тела на мястото и все още издирват останалите. Местните жители бяха призовани да помогнат със снимки, направени в района в неделя, за да има повече яснота около това точно колко сериозна е била мъглата. Именно тя се смята за основна причина за катастрофата. Пилотът Ара Зобаян е поискал разрешение да се изкачи на по-голяма височина, за да избегне облаци, а след това е последвал завой надолу и разбиване в хълмовете. На тренировъчната база на клуба и пред \"Стейпълс Сентър\" продължават да се събират почитатели на баскетболната икона, които оставят цветя. Пред залата бе открита специална стена, на която феновете пишат прощални обръщения към легендата. Емблемагичната сграда \"Емпайър Стейт Билдинг\" свети в жълто и лилаво - цветовете на \"езерняците\" през цялата нощ в памет на Коби Брайънт. В социалните мрежи стартира кампания логото на НБА бъде променено. Само в рамките на няколко часа петицията бе подкрепена от над 1 милион души. Настоящата емблема на НБА е създадена през 1971 г. и представлява силуета на 81-годишния Джери Уест. Звездата на \"Лейкърс\" Леброн Джеймс се е чул по телефона с Коби броени часове преди смъртта му. Джеймс публиква емоционален пост в социалните мрежи, в който се обръща към Брайънт. \"Обещавам да продължа започнатото от теб! Означаваш толкова много за всички нас. Моля те, давай ми сила оттам горе и ме пази\", написа Леброн.", "date": "2020.01.28", "title": "Отложиха дербито на Лос Анджелис след гибелта на Коби Байънт"}
{"url": "https://www.monitor.bg:443/bg/a/view/muzikalen-producent-na-nikol-shercinger-raboti-po-bg-pesenta-za-evrovizija-187087", "text": "Музикални продуценти, работили с имена от ранга на Никол Шерцингер, Sigala и Lost Frequencies, се включиха в процеса по създаването на българската песен от Евровизия. Това се случи по време на музикалните лагери, които се проведоха в София Лондон през януари и в които Виктория Георгиева взе дейно участие. Тя самата ще бъде съавтор на музиката и текста на парчето, с което ще се изправи пред 200-милионната публика в Ротердам през май. коментира Геновева Христова, продуцент на българското участие от страна на Ligna Group. Веднага след избора на българската песен за Евровизия 2020 ще започне и работата по заснемането на официалния видеоклип, който ще бъде представена в началото на март. Работи се активно и по избра на режисьор за сценичното представяне, като различни концепции представиха телевизионни професионалисти от Австрия, Великобритания, Швеция, Норвегия и Украйна.", "date": "2020.01.28", "title": "Музикален продуцент на Никол Шерцингер работи по БГ песента за Евровизия"}
{"url": "https://www.monitor.bg:443/bg/a/view/izzeha-moneti-i-antichni-nakiti-ot-24-godishen-mladej-187099", "text": "Полицаи от Районното управление на МВР в Пещера са иззели 26 монети с различен диаметър, накити и украшения, както и части от глинени съдове, представляващи културно-исторически ценности, от 24-годишен младеж от село Радилово. Униформените обискирали къщата на Г.В. по сигнал, че се занимава с пласиране наркотици и покрай откритата дрога, намерили и античните предмети. В жилищната постройка, обитавана от Г.В.  полицаите открили полиетиленов плик, пригоден за вакуумиране , който бил пълен със суха зелена листна маса, както и чанта със същото съдържание. Последвали полеви наркотестове, като и в двата случая пробите се оказали положителни за марихуана. Иззетото наркотично вещество е с общо тегло от 1.130 килограма. Намерени са още електронна везна, пликове за разфасоване на дрогата, както и хартиено топче със семена.Г.В. е задържан в ареста за срок от 24 часа. Спрямо него са образувани две полицейски производства. Работата по случая продължава под наблюдението на прокуратурата.", "date": "2020.01.28", "title": "Иззеха монети и антични накити от 24-годишен младеж"}
{"url": "https://www.monitor.bg:443/bg/a/view/borisov-za-po-visoki-pensii-iskame-da-hvanem-skritite-oboroti-187084", "text": "Искаме да хванем скритите обороти на търговците, за да има повече пари за пенсии и други социални плащания. Промените в Наредба Н-18, които влизат в сила в края на януари, имат за цел да излезе сивият сектор на светло. Но когато се налагат правила, това не се харесва, коментира премиерът Бойко Борисов по време на годишната среща на бизнеса с правителството. Борисов обясни, че целта на наредбата е всички продажби да бъдат срещу касова бележка. \"Не искате да имате наредба, да не ви дават бележки в ресторантите, да си купувате доматите, краставиците и месото, добре. Ще разпоредя и ще оттеглим наредбата, и утре ще напишете, че държавата не си изпълнява функциите. Кое да направим от двете, за да не ни обвинявате\", попита Борисов. В Гърция и Турция имало добър туризъм, защото там имало по-добри готвачи, сервитьори и отношение. Според него у нас се криели обороти: „В колко ресторанта в София ви дават касови бележки? И в същото време искаме инфраструктура, чартърите на туристите да платим“, посочи той. Борисов обяви, че всички българи плащат допълнителната такса по магистралата към Солун, а в страната е проблем да се въведе тол-системата. Сиреч тук трябва да е без пари, в Сърбия, Гърция и Македония може да си платим, но тук не може, защото държавата ни е длъжник. Въпрос на избор. В единия случай се отчита голям сив сектор, така свикваме да работим, продължаваме така\", посочи премиерът. Премиерът настоява за публичен дебат по темата за наредбата. По-късно днес финансовият министър Владислав Горанов има среща с бизнеса, за да чуе проблемите им. „Сега дефинираните проблеми не идват от промените в Наредба Н-18, като запачетването при нарушения в търговските обекти е регламентирано в Закона за ДДС и не са засегнати от данъчната наредба. По думите му целта е изсветляване на бизнеса и не е възможно цените на предлаганите услуги да се увеличат. Горанов подчерта, че не вижда причина за ново отлагане на наредбата, като компромис посочи смекчаване на прилагането й от НАП и да не се стига до репресии при маловажни случаи. Няма как да се намали ДДС на туристическия продукт, защото с тези приходи се финансират всички функции на държавата, категоричен бе финансовият министър.", "date": "2020.01.28", "title": "Борисов: За по-високи пенсии искаме да хванем скритите обороти"}
{"url": "https://www.monitor.bg:443/bg/a/view/gripna-vakancija-v-13-oblasti-1292-shkola-prazni-187085", "text": "Няма да учат децата в областите Благоевград, Бургас, Варна, Габрово, Кърджали, Монтана, Пазарджик, Перник, Смолян, София-град, София-област, Хасково и Ямбол. Продължават да се провеждат учебни занятия във Видин, Враца, Плевен, Русе, Силистра, Сливен, Стара Загора, Търговище и Шумен. В останалите 6 области на страната учебните занятия са преустановени само в отделни училища.", "date": "2020.01.28", "title": "Грипна ваканция в 13 области, 1292 школа празни"}
{"url": "https://www.monitor.bg:443/bg/a/view/prezidentyt-ne-sym-tyrsil-sreshta-s-geshev-na-hod-e-ks-187083", "text": "Не съм търсил контакт с главния прокурор по тази тема. Това коментира президнтът Румен Радев по време на годишния си отчет по повод 3 г. от встъпането в длъжност. Повод пък е искането на Иван Гешев до КС за тълкуване на текстове от конституцията относно имунитета на държавния глава. По-рано през деня днес пък Гешев даде да се разбере, че поводът за питането към КС е конретно досъдебно производство срещу Радев. На свой ред Радев коментира, че няма данни за конкретен случай и знае, че не е върщил нищо нередно. В тази връзка той призова главният прокурорда обясни своите мотиви за искането си към КС. Той припомни, че КС вече е образувало дело и очаква от върховните съдии да се ръководят от заложените принципи в конституцията, именно затова ще следи делото. Относно главния прокурор пък очаквал от него същото старание и в реалната борба с корупцията, където има най-голяма хранителна среда, като обществените поръчки например. Радев припомни своята теза при подписването на указа за назначаването на Гешев, че главният прокурор трябва да убеди обществото, че брани обществения интерес и върховнеството на закона, а не упарвляващите или определени бизнесмени.  \"Моят мотив за конституционни промени не е насочен срещу прокуратурата, а винаги е бил за повишаване на независимостта и ефективността на съдебната власт\", каза Радев. И обяви, че му предстои конструктивен диалог и с главния прокурор по темата. \"Оставям на вас да прецените защо точно в този момент главният прокурор внася искането до КС\", заключи той по темата.  Радев коменира още, че родната конституция е най-голямото демократично завоевание и към промените в нея трябва да се подхожва внимателно. Според него обаче може да се види дали тя не допуска противоречив прочит и дали сме постигнали изграждане на демократичната държава, защото днес сме били свидетели на друг резултат. Той припомни, че все пак крайният дебат по темата ще е в НС и призова депутатите да помнят, че освен клетва за партийна вярност, са положили такава и да служат в интерес на обществото. Според него не може да се вземе за даденост демократичните процеси.  Относно закона за хазарта, тепърва ще решава дали да наложи вето или не.  По повод дейността на НСО и промените в закона, които се обсъждат в момента в НС, Радев поясним че службата има нужда от рефроми, а на президента е вменена отговорност, без реални правомощия. Относно идеята, полицията да пази чиновници, Радев обясни, че създаването на такива паралелни структури е рисково начинание.  Намекна, че в момента в дневния ред не влиза темата за 2-ри мандат. Не на последно място Радев коментира и шпионския скандал и поредната порция изгонени руски дипломати. Според него България твърдо трябва Разбира се, за всяко действие, трябвало да има ясни доказателства. По думите му обаче действията ни не трябвало да са ТВ-реалити , тъй като дипломацията е тънка материя. Радев обясни, че се очакват реципрочни действия и да бъдат изгонени 2-ма наши дипломати. Въпреки това според него двете страни имат общи интереси за по-голяма сигурност в региона. Не било срамно българското правителство да настоява за по-ниски цени на газа. Шпионският скандал обаче можел да навредят на тези \"прагматични отношения\" с Москва. Радев потвърди, че е получил покана от руския президент Владимир Путин за парада на 9 май. Все още не бил отговорил и не искал да се спекулира преди да е пратил своя отговор. На въпроса дали има доверие към правителството, Радев отговори, че би имал много по-високо доверие, ако водещата цел на кабинета не е избутването на мандата, а благосъстоянието на гражданите. Какво отчете Радев за третата година от мандата си,  .", "date": "2020.01.28", "title": "Президентът: Не съм търсил среща с Гешев, на ход е КС (ОБНОВЕНА)"}
{"url": "https://www.monitor.bg:443/bg/a/view/doni-spira-predavaneto-si-po-bnt-predlaga-novo-muzikalno-shou-187094", "text": "„Събота вечер с Дони“ да бъде свалено от ефира на БНТ в този си вариант. Това предложение даде самият водещ, като обяви намерението си с пост в социалните мрежи. Думите му бяха изтрити впоследствие. Въпреки това в дългия си пост певецът се извини на всички засегнати от последния епизод на шоуто му. Имам много приятели с такава ориентация, които не се обидиха и дори се забавляваха с тези шеги, но щом съм засегнал организации, представляващи различните, най-малкото, което мога да направя е да поема отговорност като спра предаването в този вариант и поднеса най-искрените си извинения“, написа Дони. Той допълни, че е длъжен да предложи нова концепция за предаване, предвид, че е спечелил конкурс. Най-вероятно е водещият да се насочи към музикално предаване, съобщи още той. Изпълнителният директор на Българската национална телевизия Емил Кошлуков пък обясни, че по шоуто все още се работи и се обсъждат евентуални промени заедно с екипа на външната продукция.", "date": "2020.01.28", "title": "Дони спира предаването си по БНТ, предлага ново музикално шоу"}
{"url": "https://www.monitor.bg:443/bg/a/view/1715-iskat-dyrjavata-da-im-kupi-gorite-186977", "text": "През април ще е ясно от кои стопани държавата ще купи малки гори. Това съобщи Министерство на земеделието и горите. От там увериха, че до средата на пролетния месец ще приключи работата на комисията по оценяване. Тя ще извърши преглед на предложенията за съответствие със заложените критериите, оценка на имотите и класиране.    След този срок ще бъде направено предложение за закупуване към собствениците. Те ще имат 3 месеца за изповядване на сделките, така че в средата на годината се очаква цялостното приключване на кампанията. Припомняме, че първият етап на процедурата за изкупуването стартира на 1 октомври 2019 г. и приключи на 15 януари 2020 г., когато всъщност приключи приема на заявления за закупуване.   Това е втора капания, която Министерство на земеделието, храните и горите провежда за закупуване на лесове от малки собственици като целта е по-добра и системна грижа за тяхното поддържане. Първата беше през 2016 г., когато желаещите са били 1112, а сега са 1715 заявления. Поради огромния интерес, държавата е заделила почти двойно по-висок бюджет от 1 000 000 лв при 600 хил. лв преди четири години.   Почти двойно се е увеличил броят на заявленията до Северозападно държавно предприятие – Враца, като от 289 през 2016 г. сега са достигнали 536. Голям е напливът и на територията на Южноцентрално държавно предприятие - Смолян, където броят се е увеличил с над 60% от 118 на 191. С 54% се е увеличил броят на заявленията на територията на Северно централно държавно предприятие - Габрово от 147 през 2016 г. до 226 сега. Близо 50% е и ръстът в Югоизточно държавно предприятие - Сливен – от 266 на 386 заявителя. В Югозападно държавно предприятие - Благоевград подадените заявления сега са 295 при 214 през 2016 г. Най-малко са подадените заявления в Североизточно държавно предприятие - Шумен – 81, при 78 през 2016 г.   Целта на закупуването е да се осигури целогодишно поддържането на здравословното състояние на горите и опазването им от посегателства, пожари и неблагоприятни въздействия. На закупуване подлежат малки горски имоти в непосредствена близост до държавни гори, като общият размер на имотите, предложени от един собственик, не може да надхвърля 50 дка. През 2016 г. бяха финализирани сделки за 126 имота с обща площ 1029 дка на обща стойност близо 600 хиляди лева., казаха от МЗХГ.", "date": "2020.01.28", "title": "1715 искат държавата  да им купи горите"}
{"url": "https://www.monitor.bg:443/bg/a/view/genialnata-prijatelka-se-zavryshta-186996", "text": " „Гениалната приятелка“, базирана на едноименния бестселър на писателката Елена Феранте, се завръща с втори сезон. Новата порция епизоди ще започне да се върти в Италия по RAI на 10 февруари, а в НВО ще стартира през март. Сюжетът ще проследи какво се случва с главните героини Лила и Елена, които са вече на 16 години. Лила е изгубила себе си, откакто се разходи до олтара, а Елена е примерна студентка в Пиза. Тази на първи път обикновена среща ще промени връзката им завинаги“, гласи синопсисът на НВО. Новият сезон на „Гениалната приятелка“ ще мине под слогана „Новото фамилно име“, каквото е името и на втория роман от тетралогията на Феранте.", "date": "2020.01.28", "title": "\"Гениалната приятелка“ се завръща "}
{"url": "https://www.monitor.bg:443/bg/a/view/spipaha-mlad-myj-s-kilogram-marihuana-i-antiki-187102", "text": "Над килограм марихуана и старинни предмети иззеха при операция полицаи от Пещера. По времена акцията е проверена къща в пещерското село Радилово, собственост на 24-годишен мъж. Оттам полицаите иззели пликове и чанта, пълни с трева. Общото тегло на намерената листна маса е 1.130 килограма. Последвалите два наркотеста са дали положителен резултат за марихуана. В дома му са намерени още електронна везна, пликове за разфасоване на дрогата, както и хартиено топче със семена. Там са открити и множество предмети, представляващи културно-исторически ценности. Иззети са 26 монети с различен диаметър, накити и украшения, части от глинени съдове. 24-годишният е задържан с полицейска мярка до 24 часа. Работата по образуваните две производства продължава под наблюдението на прокуратурата.", "date": "2020.01.28", "title": "Спипаха млад мъж с килограм марихуана и антики"}
{"url": "https://www.monitor.bg:443/bg/a/view/delo-za-ubijstvo-na-ribar-zacikli-187089", "text": "Дело за убийството на рибар отпреди 4 години зацикли още на разпоредителното заседание в старозагорския окръжен съд след като защитникът на подсъдимия  Димчо Димов поиска прекратяване поради допуснати грешки в обвинителния акт. Трагичният за 48-годишния  Делчо Делчев инцидент е станал късно вечерта на 17 септември 2016 г. в землището на павелбанското село Виден , където жителят на Кюстендил бил на риболов със  свои познати от Стара Загора. Сигналът за тежко ранен мъж е бил подаден на телефон 112, пострадалият Делчев е бил откаран в ЦСМП-Павел баня, но преди да го прегледат издъхнал от тежка кръвозагуба. Според съдебните медици по тялото на Делчев били установени 3 прободни рани от нож. За престъплението е бил задържан 66-годишният  тогава пенсионер-инвалид Димчо Димов. И жертвата и обвиняемият са били под силно въздействие на изпития през деня алкохол. В хода на очакването за „слука“ избухнал първоначално вербален скандал , пререканията между пенсионера и по-младия мъж прераснали в ръкопашен бой, при който в опит да се защити по-възрастният мъж използвал ножа си и нанесъл раните. В хода на досъдебното разследване са били назначени няколко съдебно-медицински експертизи, включително и седморна. Обвиняемият през цялото време твърди, че е действал в условията на самоотбрана, установено било че е със счупено ребро, а свидетелите са били доста встрани от мястото на сбиването и на практика не са видели в пълнота случващото. Повдигнатото обвинение е за убийство по член 115 от НК, при който минималното наказание е 10 години затвор.Като частни обвинители се явяват 7 близки на жертвата: майка, съпруга, сестра, двете му деца и внуци, които възнамеряват да претендират за минимум 300 000 лв неимуществени вреди. Съдът върна обратно на прокуратурата обвинителния акт с аргумента, че не са посочени  точно местопрестъплението и начина,по който са били нанесени ударите с ножа по тялото на Делчев. Подсъдимият Димчо Димов е на свобода след изтичане на максималните срокове за задържане под стража и други мерки за неотклонение. Последно е бил с подписка, която е отменена. Когато делото ще влезе в отново в съда е рано да се каже, прокуратурата има възможност да протестира спирането му пред Апелативен съд-Пловдив в едноседмичен срок.", "date": "2020.01.28", "title": "Дело за убийство на рибар зацикли"}
{"url": "https://www.monitor.bg:443/bg/a/view/prokuraturata-se-samosezira-za-nezakonni-jazoviri-v-zmejovo-187088", "text": "Проверка за съществуването на три незаконни язовира в землището на село Змейово е разпоредила старозагорската районна прокуратура. Тя е възложена на ОД на МВР и трябва да бъде осъществена в двумесечен срок. Магистратите са се самосезирали в резултат на публикации в печатни медии и социалните мрежи през последните дни. Публикациите са възоснова резултати от проверка на експерт от Басейнова дирекция „Източно беломорски“-Пловдив, извършена на 5 декември м.г. Според експерта Ленко Иванов по течението на применаваща през селото река, приток на Бедечка са констатирани 3 микроязовира, за които не е било издавано във времето разрешение. На брега на единия е констатирана помпен агрегат, а на другия е имало ограда и място за водопой на едри животни.На практика след последното самоделно съоръжение няма отток на водата, реката е станала сухо дере.Проверката е с цел установяване на данни за престъпление по член 353 ж от НК./ Който в нарушение на закон изгради водовземно съоръжение или съоръжение за използване на повърхностни или подземни води, се наказва с лишаване от свобода до две години и глоба от пет хиляди до петнадесет хиляди лева./. По същия случай от 16 януари т.г. в районната прокуратура се наблюдава и  преписка по надзора за законност.", "date": "2020.01.28", "title": "Прокуратурата се самосезира за незаконни язовири в Змейово"}
{"url": "https://www.monitor.bg:443/bg/a/view/premieryt-shte-pratja-samolet-da-pribere-studentite-ni-ot-uhan-ako-ni-razreshat-dir-bg-187086", "text": "Възложено е на Министерството на външните работи да се следи дали има възможност да се приберат българските студенти от китайския град Ухан. \"Ако ни разрешат, ще пратя самолет да ги прибере, колкото и да ни струва\", каза премиерът Бойко Борисов в изказване по време на 14-ата годишна среща на бизнеса с правителството в София. По-рано днес Владислав Спасов, временно управляващ посолството на България в Пекин, съобщи, че в момента са установени четирима български студенти в Ухан. По думите му, те са в добро здравословно състояние. В глобален план какви ще бъдат икономическите и здравни последствия от разпространението на коронавируса министър-председателят не може да предвиди. Той отбеляза, че за дни могат да станат катаклизми. Борисов даде пример и с войната между Иран и САЩ, която \"витаела във въздуха\". Същевременно премиерът на Южна Корея Чун Се-кюн обяви, че планира да евакуира с чартърни полети тази седмица своите около 700 граждани от град Ухан, епицентър на епидемията от новия вирус в Китай. Самолетите ще пристигнат в китайския град в четвъртък, уточни той на министерска среща за обсъждане на действия, които ще предотвратят разпространението на коронавируса. Южнокорейските власти съобщиха също, че ще използват полетите, за да доставят 2 милиона маски и други материали, за да помогнат на Китай в усилията за овладяване на епидемията.Северна Корея обяви, че взема спешни мерки, за да спре разпространението на вируса от съседен Китай, предаде Асошиейтед прес. Основният вестник в страната \"Нодон синмун\" посочи, че властите затягат карантинните мерки по летища, пристанища и в пограничните райони, и подлагат на медицинско наблюдение хората, които се връщат от пътувания в чужбина. Властите ще въведат едномесечна карантина за всички чужденци, пристигащи от Китай. До момента Северна Корея не е съобщила официално за случай на новия вирус. Китайски туроператори казаха миналата седмица, че Северна Корея е забранила достъпа на чуждестранни туристи като предпазна мярка срещу вируса. Тайланд съобщи за шест нови случая на заразени с китайския коронавирус, с което заболелите в страната стават 14. Тайландски власти казаха, че планират да започнат скрининг на всички пристигащи от Китай за симптоми на вируса.", "date": "2020.01.28", "title": " Премиерът: Ще пратя самолет да прибере студентите ни от Ухан, ако ни разрешат"}
{"url": "https://www.monitor.bg:443/bg/a/view/angelkova-objavi-iniciativa-za-morski-plajove-bez-plastmasovi-otpadyci-187091", "text": "Министърът на туризма Николина Ангелкова обяви в Брюксел инициатива за морски плажове без пластмасови отпадъци. Това стана по време на работна среща с Даниел Кайеха, генерален директор на ГД \"Околна среда\" към Европейската комисия. Те разговаряха, като дискутираха както актуални теми в двата ресора, така и кръговата икономика, съобщиха от ресорното ведомство. Нашата цел е да засилим конкурентоспособността и ефективността на туристическия сектор в България, като използваме оптимално природните ни ресурси и спазваме политиките и приоритетите на ЕС, допълни Ангелкова. Тя уточни, че министерството е разработило редица стратегически документи, които да гарантират изпълнението на основните цели за напредък на отрасъла. Министърът запозна събеседника си с положителните резултати на българския туризъм, постигнати през последните години, и подчерта, че секторът е ключов за икономиката ни и приоритетен за българското правителство. Ангелкова покани Кайеха да участва във второто издание на международната конференция за инвестиции през май в курорта Слънчев бряг. Тазгодишният форум е насочен към насърчаване на възможностите за вложения в устойчив туризъм в Югоизточна Европа и се организира в сътрудничество с бившия генерален секретар на Световна организация по туризма Талеб Рифай.", "date": "2020.01.28", "title": "Ангелкова обяви инициатива за морски плажове без пластмасови отпадъци"}
{"url": "https://www.monitor.bg:443/bg/a/view/eminem-za-deseti-pyt-na-vyrha-na-bilbord-187033", "text": "Рапърът Еминем оглави за десети път в кариерата си седмичната класация Топ 200 на \"Билборд\" за албуми, съобщи сайтът на изданието. По данни на Нилсен Мюзик от новия му албум Music to Be Murdered By са продадени 279 000 еквивалентни единици, които му отреждат първенството. Рапърът поставя своеобразен рекорд в класацията, оглавявайки я за десети пореден път. Досега Еминем беше наравно по този показател с колегата си Кание Уест, който е заемал челната позиция в чарта с девет поредни албума. С постижението си Slim Shady става едва шестият изпълнител, покорявал върха в класацията с десет или повече албума. Рекордьори по този показател са The Beatles с 19. Следват ги Джей Зи с 14, Брус Спрингстийн и Барбра Стрейзанд с по 11 и Елвис Пресли с десет. Второ място в албумния чарт заема певицата Холзи с 239 000 продадени еквивалентни единици от тавата Manic. Трети е рапърът Мак Милър с първия си посмъртно издаден албум Circles (164 000 продадени еквивалентни единици).", "date": "2020.01.28", "title": "Еминем за десети път на върха на \"Билборд\""}
{"url": "https://www.monitor.bg:443/bg/a/view/bashta-izostavi-decata-si-na-letishteto-v-moskva-187077", "text": "Отчаян баща заряза двете си малки деца на московското летище „Шереметиево“. Изоставените малчугани са момченца – на 7 и на 5 години, а баща им е 41-годишният жител на град Комсомолск-на-Амур Виктор Гаврилов. Той оставил бележка, в която обяснил, че е бил принуден да извърши тази крайна постъпка, поради финансови трудности. В записката си Гаврилов още молел социалните служби да подслонят синовете му. Децата бяха открити от служители на аерогарата, като в багажа им те намерили всички документи, включително и училищния бележник на баткото. Момченцата веднага бяха настанени в една от столичните болници, като междувременно се появи тяхната майка, която преди време се развела с Гаврилов, а съдът поверил опеката над децата на баща им. Олга Пушкарьова е омъжена втори път и чака още едно дете. Въпреки това тя заяви, че е готова да прибере синовете си. Очаква се окончателното решение на социалните служби относно съдбата на изоставените момчета. Срещу бащата е образувано наказателно дело.  ", "date": "2020.01.28", "title": "Баща изостави децата си на летището в Москва "}
{"url": "https://www.monitor.bg:443/bg/a/view/resheno-sofija-podava-voda-na-pernik-187100", "text": "София ще подава вода към Перник. Това реши Столичният общински съвет (СОС) на извънредно заседание като прие предложението на правителството миньорският град да се снабди с вода от язовир „Белмекен“, през „Бели Искър“. Водата ще достигне до перничани през водопроводите на София, като допълнително се изгради 13,5 км тръба от Мало Бучино до Перник. След продължили три часа дебати решението бе подкрепено от 56 общински съветници, въздържа се само Волен Сидеров. В приетият доклад, внесен от съветниците от ГЕРБ Прошко Прошков и Георги Георгиев, се посочва, че изграждането на водопровода ще бъде за сметка на държавата. От решението става ясно, че през водопроводната мрежа на столицата ще минават допълнително до 300 литра вода в секунда, които ще отиват към Перник. От “Софийска вода” пък се изисква да докладва всяка седмица за отпуснатите количества вода и евентуално възникнали проблеми във водоснабдяването на столицата. Общинарите възлагат на кмета на София Йорданка Фандъкова да подпише с министерствата на икономиката и регионалното развитие споразумение за три обекта - ремонт на язовирната стена на „Бели Искър“, който да започне още тази година, изграждане на реверсивна връзка между довеждащите системи на „Бели Искър“ и „Искър“ и рехабилитация на язовир „Огняново“ с изграждане на пречиствателна станция и нов магистрален водопровод, който да го свърже със системата на София. „Последното разбира се, ще се случи след като бъдат направени всички тестове за качеството на водата и съоръжението. Това са ангажименти, за които настоях още при представянето на предложението“, коментира Фандъкова. Тя отново напомни, че количествата вода в язовирите „Искър“ и „Бели Искър“ са достатъчни да гарантират снабдяването на града години напред. По време на дебатите общинари изразиха притеснение, че Рилският водопровод е на места изхабен и няма да може да издържи на налягането при водоподаването към Перник и не само миньорският град, но и София ще остане без вода. “Ако след отпускането на водни количества за Перник авариите на Рилския водопровод се увеличат чувствително, „Софийска вода“ ще има отговорност да реагира и веднага да даде предложения за решение на проблема“, отвърна Фандъкова. По-рано тя заяви, че водното дружество годишно отстранява и санкционира между 600 и 800 незаконни присъединявания към водопреносната мрежа на София. Градоначалникът отнесе критики от БСП, че не е сложила подписа си под доклада. „За да не сте самотна на върха документа да се подпише и от председателя на СОС Елен Герджиков“, предложи червеният общинар Иван Таков. „Стоя с лицето и името си не само пред вас, но и пред всички софиянци. Нося отговорност за всичко, което се случва в града“, отговори Фандъкова. Кметът на Перник Станислав Владимиров заяви, че е удовлетворен от съгласието на всички политически сили. “Радвам се, че разумът надделя. Изграждането на това съоръжение е единственият вариант за по-голяма сигурност и възможност язовир “Студена” да се възстанови”, коментира Владимиров и допълни, че Перник има вода до април.", "date": "2020.01.28", "title": "Решено: София подава вода на Перник (ОБНОВЕНА)"}
{"url": "https://www.monitor.bg:443/bg/a/view/fandykova-sofija-ima-voda-za-godini-napred-187078", "text": "Капациетът на Рилския водопровод е 1700 л/сек, до момента се използват до 1000 л/сек, обясни кметът на София. Рилският водопровод, през който се предвижда София да започне да подава вода към Перник, е в добро състояние и с капацитет от 1700 л/сек. До момента се използват до 1000 л/сек, говорим за подаване на още 300 л/сек. Направен е тест преди седмица, който показва, че може да се поеме това количество. Освен това водопроводът на София се наблюдава постоянно, а когато има проблеми по мрежата, се отстраняват. И в момента стават по 2-3 аварии годишно. Опасност столицата да остане без вода обаче, няма, защото в язовирите „Искър” и „Бели Искър” има вода за години напред. Това обясни кметът на София Йорданка Фандъкова в сутрешния блок на Нова телевизия. По думите ѝ годишно се отстраняват и санкционират между 600 и 800 незаконни присъединявания към водопреностана мрежа на София, сочи справка на „Софийска вода”. „Отстраняват се и се санкционират. Това е процес на управление на тази система, една постоянна битка”, коментира Фандъкова, но повтори, че водопроводът на София е в добро състояние, наблюдава се постоянно и се реагира приортиетно. Фандъкова обясни, че е поставила ясно условията, при които да се разгледа въпросът водата за Перник да минава през системата на София. „Първото условие беше да се гарантират количествата вода за София. Затова решението е да се подават допълнителни количества вода от водосбора, който захранва язовир „Белмекен”, към язовир „Бели Искър”. Това е решено, имаме официално писмо от екоминистерството, че такива количества ще бъдат осигурявани”, каза тя. „Вчера посетихме приечиствателната станция в Бистрица и всички видяха, че вдопреносната система на София се следи в релано време и информацията е много важна. Настоях да покажем, че във всеки един момент знам какво е налягането, какво е количеството вода”, допълни още Фандъкова. Второто условие било държавата да гарантира, че още тази година ще започне ремонтът на язовирната стена на язовир „Бели Искър”. „Там има частичен ремонт, който е правен преди години. От няколко години се подготвят два проекта за по-голям ремонт. Министерството на икономиката трябва да направи всички процедури час по-скоро да започне този ремонт”, каза Фандъкова. Тя гарантира, че това няма да доведе до повишаване на сметките за вода на софиянци, а финансовата част за заплащането на водата ще се уреди от двете ВиК- софийското и пернишкото. Днес СОС трябва да вземе окончателно решение за подаването на вода към Перник.", "date": "2020.01.28", "title": "Фандъкова: София има вода за години напред"}
{"url": "https://www.monitor.bg:443/bg/a/view/selo-malorad-pod-blokada-187076", "text": "Мащабна операция срещу битовата престъпност се провежда във врачанското село Малорад и околностите, съобщи БНР.   В района има засилено присъствие на специални части на жандармерията. Акцията е започнала рано тази сутрин, блокирани са входовете и изходите на няколко населени места. Според първоначална информация акцията е във връзка с борбата с битовата престъпност. Очаква се по-късно да бъде дадена по-подробна информация.", "date": "2020.01.28", "title": "Мащабна акция срещу битовата престъпност в Малорад"}
{"url": "https://www.monitor.bg:443/bg/a/view/trymp-s-megaoferta-za-netanjahu-187080", "text": "Предложеното от Доналд Тръмп \"споразумение на века\", което трябва да доведе до мир в Близкия изток, е подарък от американския президент за израелския премиер Бенямин Нетаняху, гласи заглавие на френския в. \"Поан\". Планът, който предстои да бъде обявен днес, е много благоприятен за премиера, чийто имунитет ще бъде обсъждан днес от израелския парламент. Макар че подробностите все още не са известни, по всичко личи, че планът ще отхвърля много от палестинските искания - засега не се говори за палестинска държава, палестински суверенитет над Източен Ерусалим или премахване на израелските колонии на Западния бряг, които според международното право са незаконни. Накратко, няма съмнение, че документът няма да спазва основните точки на \"трайното и справедливо\" решение на израелско-палестинския конфликт, описани в резолюциите на ООН: две държави, съжителстващи в мир и сигурност, в границите от 1967 г., като и двете ще имат за столица Ерусалим. Вместо това, според информацията, изтекла в американски и израелски медии, \"споразумението на века\" ще бъде изключително благоприятно за Израел, като признава израелски териториални претенции. В замяна палестинците ще имат политическа автономия в останалите части от своята територия, създаващи възможност за обявяване на суверенитет. Те ще получат и инвестиционен план на стойност 50 милиарда долара за развитие на инфраструктурата на Западния бряг и в ивицата Газа - предимно благодарение на инвестиции от страните от Персийския залив. Палестинците вече отхвърлиха плана, припомня вестникът. Очаква се планът на Тръмп да предложи на палестинците държавност, при спазване на определени условия, подчертава в. \"Вашингтон пост\". Той вероятно ще предложи ограничена автономия на Западния бряг и в Източен Ерусалим, която ще се засилва в рамките на последвалия тригодишен период, ако палестинските лидери предприемат нови политически мерки, откажат се от насилието и предприемат други стъпки за преговори с Израел, според запознати източници. Планът предвижда палестинците да получат много, но далеч не всичко, което искат отдавна, отбелязва един от тях. Той подчерта, че този условен суверенитет изглежда остава далеч от отдавнашната международна цел за създаване на отделна, напълно независима палестинска държава. Но освен това той \"признава реалността, каквато е\", с разширяващи се израелски селища, свиваща се палестинска икономика и все по-малко възможности пред младите хора. Предложеният от зетя на Тръмп Джаред Къшнър пакет от мерки на практика преценява, че палестинската позиция е слаба и се влошава, и иска от палестинските лидери да преговарят за част от исканото, вместо да гледат как губят всичко, подчертават запознати с предложениет", "date": "2020.01.28", "title": "Тръмп с мегаоферта за Нетаняху "}
{"url": "https://www.monitor.bg:443/bg/a/view/goranov-v-evrozonata-shte-vlezem-s-tozi-valuten-kurs-ili-njama-da-vlezem-187090", "text": "Влизаме в Еврозоната при сегашния курс с еврото или няма да влезем. Цените няма да се качват. Полагаме всички усилия да влезем през април в „чакалнята“ на Еврозоната и това означава, че повече няма да падат банки и ще участваме във взимането на решения в европейските институции. Валутният борд няма да пада и ще влезем в еврозоната при курса, който е в момента. Това заяви финансовият министър Владислав Горанов по време на годишната среща на бизнеса с правителството. „Темата, че валутният борд ще падне, не съществува. България ще влезе с този валутен курс и с действащ валутен курс“, каза Горанов. По думите му сега няма как да се проведе адекватна дискусия по темата за присъединяването на България към ERM 2, тъй като в момента има много спекулации. „И два месеца да беше стоял този текст на сайта на някоя институция, то по него пак щеше да има спекулации“, смята Горанов. Срещу бъдещото ни членство в Еврозоната се работи по две оси. Според Горанов едната е заиграване с липсата на алтернатива при приемането на еврото. Тезата е, че е хубаво курсът на лева да е стабилен чрез фиксинга му към еврото, но в същото време е добре еврото да не се приема, тъй като с него може да се случи нещо лошо. От друга страна проруски партии атакуват еврото, защото България интеграцията в Европа ще бъде необратима По желание на Европейската комисия и Европейската централна банка (ЕЦБ) са предложените промени в закона за БНБ за ERM II, предложени от Менда Стоянова и други депутати на ГЕРБ, заяви управителят на БНБ Димитър Радев. „Това несъответствие не е ново за нас, знаем за него от години. Но чакахме да напреднем по другите показатели и тогава да решим законодателните разминавания. Сега дойде моментът да се реши асинхронът в законодателството“, обясни гуверньорът. За начина на предложените промени Радев уточни, че централната банка няма законодателна инициатива и затова е внесено от депутати. Нито един бъдещ финансов министър няма да се съгласи на смяна на курса, гарантира Горанов. \"Промените се правят по единствения възможен начин – през българския парламент. България ще влезе в еврозоната с този курс и левът ще отпадне, когато влезе еврото\", добави финансовият министър. „Процедурата е от чисто формален характер и отстранява последната правна пречка за присъединяването на лева към валутния механизъм. Ние сме действително на финалната права към присъединяването към валутния ЕРМ 2. Това не означава по никакъв начин промяна в режима на валутния борд, промяна в курса на лева спрямо еврото, промяна на позицията ни, че няма да има промяна на курса до присъединяването на страната ни към валутния механизъм“, подчерта още Димитър Радев. По думите му промяната е необходима, тъй като след влизането в ЕРМ 2 курсът на лева ще стане плаващ. Не се очакват обаче сериозни корекции в съотношението лев - евро. „Мисля, че България действително е много близо до сериозен пробив по пътя си към по-голяма европейска интеграция. С това си действие страната ни ще стане член на институции от Еврозоната – ЕРМ 2, банковия съюз и др. С влизането ни в тези институции процесът по по-тясната ни интеграция става до голяма степен необратим“, обобщи Радев.", "date": "2020.01.28", "title": "Горанов: В Еврозоната ще влезем с този валутен курс или няма да влезем"}
{"url": "https://www.monitor.bg:443/bg/a/view/selena-gomes-djystin-bijbyr-me-nasilvashe-187020", "text": "Поп сензацията Селена Гомес направи нестандартна изповед относно връзката си с любимеца на тийнейджърките Джъстин Бийбър. По нейни думи, канадският певец я е „насилвал емоционално“. „Имах нещо красиво и никога не бих го отрекла. Опасно е да си жертва на емоционално насилие. И не искам да пренебрегвам никого, но се чувствах като жертва на някакъв вид насилие...“, разказа пред радио NPR тя. Припомняме, че чаровната брюнетка беше във връзка на приливи и отливи с колегата си от 2010 до 2015 г. През този период те няколко пъти се разделяха и бързо след това се сдобряваха.", "date": "2020.01.28", "title": "Селена Гомес: Джъстин Бийбър ме насилваше"}
{"url": "https://www.monitor.bg:443/bg/a/view/objaviha-gripna-epidemija-v-sofijska-pernishka-i-smoljanska-oblast-187081", "text": "Грипна епидемия обяви Регионалната здравна инспекция в Софийска област от днес, 28 януари. Епидемии са обявени още в областите Перник и Смолян. От днес в епидемия е и град Пловдив, а също и общините Симитли, Кресна, Струмяни, Сандански, Петрич, Разлог, Банско, Белица и Якоруда. Ограничават се плановите операции и свижданията в болниците.  Преустановяват се женските и детските консултации. До второ нареждане се ограничават плановите операции и свижданията в лечебните заведения. Преустановяват се женските и детските консултации.  ", "date": "2020.01.28", "title": "Обявиха грипна епидемия в Софийска, Пернишка и Смолянска област "}
{"url": "https://www.monitor.bg:443/bg/a/view/ucheni-syzdadoha-samoovlajnjavashti-se-kontaktni-leshti-186999", "text": "Въпреки удобството, което предлагат, контактните лещи имат и своите недостатъци. Продължителното им носене може да причини синдром на сухото око. Японски учени предлагат разрешение на проблема под формата на самоовлажняващи се контактни лещи, съобщава сайтът Медгаджет. Когато се носят дълго време, традиционните контактни лещи могат да изсушат очите, намалявайки честотата на мигане и повишавайки влагоизпаряването. В резултат могат да възникнат проблеми като дискомфорт, рани на роговицата и възпаления. В опит да предложат разрешение на проблема, учени от университета Тохоку са разработили прототип на самоовлажняващи се контактни лещи. Прототипното устройство поддържа слой слъзна течност между себе си и окото чрез феномен, известен като електроосмотичен поток. Движението на течността се осигурява чрез прилагане на електрическо напрежение през заредена повърхност. В случая контактните лещи това се постига чрез прилагане на ток върху хидрогела, от който са изработени. По този начин се извлича течност от естествения слъзен резервоар, разположен зад долния клепач. Автоматичният овлажняващ процес се захранва от миниатюрни биосъвместими батерии.", "date": "2020.01.28", "title": "Учени създадоха самоовлажняващи се контактни лещи"}
{"url": "https://www.monitor.bg:443/bg/a/view/bedstvenoto-polojenie-v-pernik-udyljeno-s-oshte-7-dni-187070", "text": "Със седем дни е удължено бедственото положение на територията на община Перник във връзка с водната криза, съобщи пресцентърът на областната администрация. Решението е било взето на заседание на Областния щаб за изпълнение на Областния план за защита при бедствия и е в сила от 27 януари. Действията се предприемат след официално искане на кмета на Перник Станислав Владимиров. Изходът от водната криза е изграждането на водопровод от Мало Бучино до Перник, припомни областният управител Емил Костадинов. Трасето с дължина 13,5 км ще минава само през общински и държавни терени. По този начин ще се насочи вода от водосбора на \"Белмекен\" през водопреносната мрежа на София към Перник. \"Не пестим труд, енергия и ресурси, за да излезем от бедственото положение. Работим при пълна прозрачност и в постоянно търсене на нови, алтернативни начини за подобряване на ситуацията\", каза Емил Костадинов. Днес Софийският общински съвет ще реши дали ще одобри плана на правителството.", "date": "2020.01.28", "title": "Бедственото положение в Перник удължено с още 7 дни"}
{"url": "https://www.monitor.bg:443/bg/a/view/dnes-slynce-i-vjatyr-utre-shte-vali-187068", "text": "Предимно слънчево и ветровито ще бъде времето днес. Това съобщават от НИМХ. Ще духа до умерен вятър. Ще бъде топло за сезона. Максималните температури ще бъдат между 7 и 12 градуса. Не се очакват валежи. Срещу сряда се очакват увеличение на облачността и валежи от дъжд.", "date": "2020.01.28", "title": "Днес слънце и вятър, утре ще вали"}
{"url": "https://www.monitor.bg:443/bg/a/view/bylgarka-ot-uhan-iskame-da-si-hodim-no-ne-mojem-187069", "text": "С другите българи тук искаме да се приберем, но не можем да стигнем до летището, каза Преслава Пашова, която е на студентски обмен в Ухан. Преди няколко дни градът беше сравнително пуст, тъй като повечето хора са се изнесли по родните си места заради празниците около тукашната Нова година. Около 90% от хората носят маски. Това каза студентката Преслава Пашова в ефира на Нова телевизия. В момента тя е блокирана в Ухан, където е на студентски обмен. „Мога да се разхождам и да ходя до магазина, но предимно си седя в стаята, гледам филми и чета книги. От вчера от университета ни доставят вода и храна по три пъти на ден в кампуса и не ни се налага да излизаме”, каза още тя. Нямало информация някой от кампуса да се е разболял, но на всяко влизане в него има специалисти, които мерят температурата на желаещите да влязат, обясни още Пашова. Гледам да не общувам много с хора, ходя с маска и си мия редовно ръцете. Преди няколко дни ни дадоха чай за подсилване на имунната система, разказа тя какви мерки предприема, за да се предпази от коронавируса. По думите ѝ за него в кампуса студентите знаят само това, което се казва по медиите. Смята обаче, че хората в Ухан малко прекаляват =с истерията около вируса „Аз и останалите българи тук искаме да се върнем в България. Не само ние, и други студенти от Германия, Америка също, но не ни е позволено в момента. Не можем да стигнем до летището”, каза студентката „Днес трябваше да изнесат американците, които са излетят за родните си места, но това не се случи, а утре излита по план самолетът на французите, но не сме сигурни дали и това ще се случи, каза още Пашова. 4-има, а не трима, са българските студенти, които са блокирани от коронавируса в китайския Ухан. Това съобщи пред bTV Владислав Спасов, временно управляващ в посолството ни в Пекин. \"Китайската страна счита, че е най-безопасно да се остане на място, а не да се евекуират. Нашите 4-ма българи могат да бъдат част от едно извеждане от Китай. Говорили сме с френските власти българите да бъдат отведени с тяхна група\", допълни Спасов.", "date": "2020.01.28", "title": "Българка от Ухан: Искаме да си ходим, но не можем"}
{"url": "https://www.monitor.bg:443/bg/a/view/mladeji-ot-eliten-tehnikum-vkaraha-v-bolnica-syuchenik-s-ritnici-187071", "text": "Двама младежи от елитната в Пловдив Професионална гимназия по архитектура, строителство и геодезия „Арх. Камен Петков” вкараха в болница свой съученик с ритници. По скандалния случай се самосезира полицията в Пловдив, чийто шеф Йордан Рогачев разпореди незабавна проверка. Тя ще бъде извършена от полицаите от Шесто районно управление, като е уведомена и Районната прокуратура в Пловдив, съобщиха от пресцентъра на ОД на МВР в града. Оттам разпространиха и видео клип, който бил заснет и разпространен в социалните мрежи от съученици на тримата младежи. От краткото видео се вижда, че на 24 януари т.г. двама тийнейджъри от професионалната гимназия правят леки подскоци в явно физкултурния салон на школото. След това те се обръщат към свой съученик, който стои кротко облегнат на стената зад тях. Третото момче приема предизвикателството на първите двама да направи на свой ред подскок. Когато скача обаче, те го изритват едновременно в краката, докато е във въздуха. Младежът пада тежко на земята по гръб, което предизвиква кикот у двамата му съученици. Видеото със скандалното изритване събра стотици негативни коментари в социалните мрежи. Според много родители случилото се е недопустима гавра и риск за живота на третото момче. Материалите от назначената незабавна проверка в Шесто районно ще бъдат докладвани на прокуратурата още този вторник, съобщиха от полицията.", "date": "2020.01.28", "title": "Младежи от елитен техникум вкараха в болница съученик с ритници (ВИДЕО)"}
{"url": "https://www.monitor.bg:443/bg/a/view/firmata-zamyrsitel-na-marica-usvoila-nad-4-mln-lv-po-evroproekti-187082", "text": "Пазарджишката фирма “Екоинвест“, която причини замърсяването с пластмасови мленки на река Марица и екокатастрофата с мъртвата риба, има одобрени проекти за над 4 млн.лв. европейско финансиране. Това припомниха паметливи за историята на дружеството, което е давано за пример за добри практики. Първият голям проект по ОП \"Иновации и конкурентоспособност\" е от 2016 година. Общата стойност на инвестициите е 1 650 000 лева, като от тях безвъзмездната помощ за фирмата е 990 000 лева. Целта на проекта е повишаване на капацитета за производство на полимери и засилване на експортния потенциал на предприятието чрез инвестиции в ново производствено оборудване. Според бизнес плана с европейските средства фирмата внедрява съвременни технологии за увеличаване на автоматизацията. С тях се цели да се намали количеството на влаганите в производството ресурси, с което да се ограничи до минимум вредното въздействие върху околната среда. „Екоинвест“ е спечелила проект и за въвеждане на оптимално енергопотребление, като проектът е бил одобрен през 2017 г. и е бил на стойност 2 498 950 лева.  В същото време обаче фирмата попада в бюлетините на местната Регионална инспекция за околна среда и води-заради замърсяване на реките Пишманка и Марица. Само за миналата година името на дружеството присъства в в 2 отчета на РИОСВ-Пазарджик. Установените нарушения и санкции са за заустване на отпадъчни води със съдържание над максимално допустимите концентрации по същите показатели, които бяха отчетени в резултатите от взетите проби на 25 януари в Марица- химична потребност от кислород и неразтворени вещества. Наказание по същия повод е наложено на предприятието и през лятото на 2018 година.  ", "date": "2020.01.28", "title": "Фирмата-замърсител на Марица усвоила над 4 млн.лв. по европроекти"}
{"url": "https://www.monitor.bg:443/bg/a/view/minimalnata-zaplata-ni-stiga-za-409-l-mljako-na-ispaneca-za-1-8-t-187041", "text": "С новата по-висока минималната българска работна заплата от 610 лв. можем да си купим 409 литра прясно мляко, показва проверка на „Монитор“. В Испания количеството се вдига до 1810 кг, или близо 2 тона. От задължителното прясно мляко германците могат да си позволят над 2 тона, ако получават минимална заплата. В съседна Гърция пък купуват почти 852 л мляко. 520 пък са литрите в Румъния, които може да си осигурят за месец хората там с минималната си заплата. Количеството В страната на революциите и люлка на демокрацията в Европа – Франция, минималната заплата е 1521,22 евро и с нея всеки работещ гражданин на Петата република би могъл да си купи 1278 л прясно мляко. Друг основен млечен продукт е сиренето. Количеството моцарела, което може да бъде закупено за месец в Унгария достига 115,4 кг. У нас с 610 лв. минимална заплата и то без да махаме всички удръжки, при средна цена на истинското сирене от поне десетина кинта за кило, можем да си позволим около 60 кг. В съседна Гърция, сиренето фета струва около 8 евро/кг и с минимална заплата от 758 евро елинът може да си вземе от бакалията над 90 кг от традиционния млечен продукт. В Испания поданиците на краля с най-ниското си месечно възнаграждение от 1050 евро са в състояние да си купят почти 166,5 кг моцарела, за обикновено краве сирене. В Румъния с 2132 леи (446 евро), колкото е минималната заплата в северната ни съседка, се купуват около 90 кг жълто сирене ементал, а от обикновеното - 115,4 кг. Във Франция най-евтината гауда излиза по около 10 евро килото и минималната заплата там стига за 152 кг. Друг основен продукт в менюто на домакинствата е охладеното пилешкото месо. В южната ни съседка Гърция то върви средно по 2,09 евро килото и с минималната за страната месечна заплата там хората биха могли да си закупят 362 кг. У нас цената е 10,99 лв./кг, или над 2 пъти по-висока от гръцката и за това с нашите 610 левчета можем да си позволим едва 56 кг. В Испания най-ниско платен работник или служител би си купил 175 кг, а в съседна Румъния пък близо 118,5 кг. В Унгария обаче на маджарина, решил да профука цялата си минималната заплата за пилешко месо, тя ще му стигне за 104 кг. При любимото сладко изкушение на малки и големи - шоколада, също се срещат съществени разлики. У нас шоколад от по-известните марки се продава по около 1,20 кинта за 100 грама, т. е. с увеличеното ни минимално месечно възнаграждение от началото на 2020 г. Във Франция цената за 100 грама е 0,85 евро и срещу 1521 евро могат да се купят 1789 шоколада, или към 180 кг. За Испания количеството е 840 шоколада. В Унгария с минимална заплата се купуват 390 шоколада. В съседна Гърция цената за 100 гр. от известния продукт е около 0,80 евро и най-ниското месечно възнаграждение стига за 947 парчета. В Румъния цените на шоколада са почти като българските, но там минималната заплата е по-висока и затова с нея там могат да се купят около 600 шоколада.", "date": "2020.01.28", "title": "Минималната заплата ни стига за 409 л мляко, на испанеца - за 1,8 т"}
{"url": "https://www.monitor.bg:443/bg/a/view/alber-vtori-prizna-za-nezakonnata-si-dyshterja-187072", "text": "Белгийският крал Албер Втори, който се оттегли от престола през 2013 г. в полза на своя син Филип, призна, че има незаконна дъщеря, съобщиха местни медии. Албер Втори бе принуден по съдебен път да се подложи на изследвания на ДНК и да оповести данните. Процедурата бе заведена по искане на Делфин Боел, която твърдеше, че е дъщеря на краля от негова извънбрачна връзка. Историята е известна на белгийското общество от дълги години, но до днес не беше ясна степента на нейната истинност. С днешното съобщение се потвърждава, че от 1967 до 1984 г. Албер Втори, все още принц на Лиеж, има омъжена любовница, от която през 1968 г. му се ражда дете. Документи доказват, че по същото време той подготвя развод със съпругата си Фабиола.  Албер Втори посещава извънбрачната си дъщеря постоянно до настъпването на 25-годишнината от брака му. По този повод той обещава на съпругата си да изостави любовницата и 10-годишното дете, като така бракът е спасен. От 2001 г. кралят прекъсва връзка с Боел, а през 2013 г. тя завежда дело за доказване на бащинство", "date": "2020.01.28", "title": "Албер Втори призна за незаконната си дъщеря"}
{"url": "https://www.monitor.bg:443/bg/a/view/koronavirusyt-stigna-germanija-i-chehija-187067", "text": "Заразяването с коронавируса, предизвикващ пневмония от нов тип, може да стане от разстояние два метра. \"Всички трябва да носят защитни маски и максимално да съкратят броя на близките контакти, за сегашния момент под близки разбираме на разстояние от един до два метра\", заяви представителят на Държавната комисия по въпросите на здравеопазването в Китай Ли Синван цитиран от в. \"Женмин жибао\". Той добави, че коронавирусът се разпространява главно по въздушно-капков път, но е възможно човек да се зарази и по контактен път. \"Ако вирусът попадне на кожата на ръцете ви и по невнимание потъркате очите си, можете да се заразите. Затова е необходимо да се носи защитна маска, да се мият старателно ръцете - това снижава риска от разпространение на вируса и заразяване с него\", каза още Ли Синван на брифинг. Жертвите на коронавируса са 106, а заразените 4535. Германия потвърди първи случай на коронавирус. От здравното министерство са оповестили новината. Случаят е регистриран в Бавария. Става въпрос за мъж, който е под наблюдение и засега е в стабилно състояние. Четирима души са хоспитализирани в Чехия заради подозрение за зараза с коронавирус. От Министерството на здравеопазването посочват, че двама от тях са в болници в Моравско-Силезийския регион, един - в Злинския район, а друг в Южнобохемския регион Четирима пациенти, за които има подозрения, че са заразени с коронавирус, бяха хоспитализирани в Чехия, потвърди здравният министър. Той обясни, че двамата хоспитализирани мъже наскоро са се завърнали от туристически пътувания до Китай, една млада жена е гражданка на Китай, дошла на посещение в Чехия, а друг мъж - турист от Китай, сам се е обърнал за помощ към местна болница. Смъртоносният коронавирус от Китай, убил 80 души и заразил близо други 3000, може да е тръгнал от лаборатория в град Ухан, огнището на заразата. Това твърди израелският експерт по биологични оръжия Дани Шохам, цитиран от „Вашингтон таймс“. Здравните власти в Истанбул раздават безплатно маски на работещите в медицинските заведения на мегаполиса Истанбул. 12 души са хоспитализирани със съмнения за заразяване с коронавирус в района на Аксарай, съобщиха от областната Дирекция по здравеопазване. 10 от тях са китайски туристи, които са поставени под карантина в държавната болница в Аксарай с оплаквания от силна кашлица и стомашни болк - симптоми, които съвпадат с тези на новия коронавирус. Радио „Свободна Азия“ миналата седмица излъчи стар репортаж на местната телевизия в Ухан още от 2015 г., който показва най-високотехнологичната лаборатория за изследване на вирусни инфекции в Китай изобщо – а именно Институтът по вирусология в Ухан. Всъщност това е единственият специализиран център в азиатската страната, който има капацитетът да анализира най-смъртоносните вируси, които са познати на човечеството. Микробиологът Дани Шохам е бивш офицер от разузнаването на Израел, който е специализирал върху китайската програма за биологични оръжия, която е под прикритие. Той твърди, че институтът е тясно свързан с нея. Лабораторията е смесена между цивилни и военни лица, уточнява още „Вашингтон таймс“. Институтът в Ухан е изследвал други инфекции от семействата на коронавирусите – включително щамът, отключил Тежкия остър респираторен синдром (ТОРС) през 2002 г., отнел живота на стотици души, птичият грип, антракс (използван също като биологично оръжие в СССР). Междувременно беше разпространено видео, в което жители на Ухан крещят през прозорците си \"Ухан ад оил\", което на местен език означава \"Ухан, дръж се!\"    ", "date": "2020.01.28", "title": "Коронавирусът поразява от 2 метра, стигна Германия, Чехия и Турция (КАРТА)"}
{"url": "https://www.monitor.bg:443/bg/a/view/horata-ot-izkustvoto-v-jivota-187105", "text": "В Интернет изплуваха представи как хора от миналото, оставили огромен културен отпечатък, биха изглеждали в днешния модерен ден. Снимките са взети от инстаграм акаунта RoyaltyNow, който е следван от над 38 хиляди души, а самите произведения на изкуството са видени от милиони по света.", "date": "2020.01.28", "title": "Хората от изкуството в живота (СНИМКИ)"}
{"url": "https://www.monitor.bg:443/bg/a/view/koi-zodii-sa-naj-golemite-umnici-187075", "text": "Всеки е умен по своему, но все пак... кои са най-умните зодии, според най-умните зодии? Някои биха могли да кажат, че импулсивните действия не са добри характеристики, но това работи за Овена, защото той може да измисли решения за кратко време и да обърне в своя полза една лоша ситуация. Хората от тази зодия са изключително интелигентни и притежават бърза мисъл. Друга забележителна черта на Овена е, че той не мисли, преди да каже нещо на глас. Може да бъде забавен, но и изключително груб на моменти. Това особено добре му помага в споровете. Неговото остроумие оставя опонентите за му дишат праха. Най-важните аспекти на Стрелец са два - той винаги запазва чувството си за хумор и бързо се адаптира дори при съвсем нови обстоятелства. С остроумието и интелигентността си, приключенията винаги намират Стрелеца, дори когато не ги търси. Хората от тази зодия също имат изключителна способност да решават всякакви проблеми. Освен това те винаги са забавни и те ви разсмеят дори и да се намират в най-голямата безизходица. Благословени с невероятно бърз начин на мислене, Близнаците може да направят преглед на обкръжението си и да измислят решения в рамките на няколко минути. Ако ви предстои парти или сватба, винаги е добре да държите представители на тази зодия наоколо, защото инстинктите им бързо подушват, че се задава проблем. Близнаците винаги ще намерят начин да потушат задаващата се катастрофа. Те се славят с шеметно бързите си реакции, стане ли дума за разрешаване на някаква несгода. Въпреки че на Везните може да им отнеме много време, за да вземат решение, те са доста остроумни и бързи в отговорите по време на оживен спор и разговор. Дори и да не споделите с тях, че има проблем, те ще усетят, че нещо не е наред и ще намерят начин да поправят нещата. Дори когато сте в много напрегната обстановка и изглежда, че нещата ще тръгнат в още по-лоша посока, Везните ще запазят своето хладнокръвие и ще работят трезво, за да успокоят нещата. Хората от тази зодия имат добра интуиция и умеят да се съсредоточават върху по-голямата картина и да разберат откъде произтичат проблемите. Лъвовете са енергични и винаги нащрек. С техните естествени лидерски способности бързо успокояват мътните води, като насърчават дискусия или дават правилните инструкции на участниците в ситуацията. Колкото и да са бдителни, те са наясно, че понякога трябва да извикат подкрепления, в противен случай те ще бъдат затрупани с чуждите проблеми. Гордостта е една от характеристиките на Лъва, но той не е толкова арогантен, за да не разбира, когато се нуждае от помощ. Благодарение на чара си лесно може да накара другите да му помогнат. Той винаги е уверен в избора си, а това му позволява да не губи време, когато анализира ситуации. Винаги може да разчитате на Лъва да спаси и най-безизходната ситуация с бързото му мислене. Водолеят е много креативен и това му дава преднина в мисленето. Той притежава бърза мисъл, която му помага винаги, когато е хванат натясно. Може да се обзаложите, че ще започне да мисли начини за изглаждане на нещата още преди да ескалира проблемът. Той винаги мисли със скоростта на светлината, така че не трябва да е изненадващо, че хората от този знак винаги имат готов отговор на върха на езика си. Освен това Водолеят бързо забелязва лъжите. Никога не шикалкави и отива направо на въпроса. Комбинира спонтанността на характера си с повишено внимание. Да се придържа стриктно към даден план не е неговата най-силна страна, но и не бърза да се впусне безразсъдно в някаква беля. Водолеят обича да се пуска по течението, но въпреки това през цялото време е нащрек.", "date": "2020.01.28", "title": "Кои зодии са най-големите умници?"}
{"url": "https://www.monitor.bg:443/bg/a/view/biznesyt-i-vlastta-obsyjdat-riskovete-pred-ikonomikata-187066", "text": "Бизнесът и правителството се събират днес на традиционната си годишна среща. Форумът тази година ще бъде посветен на перспективите пред глобалната икономика, има ли рискове за България и как могат да бъдат избегнати. 2019 година регистрира най-ниският глобален икономически растеж от началото на десетилетието, а активността в производството и инвестициите намаляват значително вследствие на влошените търговски отношения между САЩ и Китай, неяснотите около Brexit и слабият икономически потенциал на страните от Еврозоната. Участниците в програмата на конференцията ще потърсят отговори на въпросите какви биха били последствията за България, какви са приоритетите на правителството за предстоящата година и как бизнесът да се справи с предизвикателствата на забавения икономически растеж. На форума ще присъстват над 350 собственици и изпълнителни директори на най-големите компании в България с общ оборот от над 1.5 милиарда лева. Сред гостите на конференцията ще бъдат още чужди инвеститори, посланици, представители на институции като Световната банка, ЕБВР, ЕИБ, ЕИФ, както и над 70 представители на водещите медии в страната.", "date": "2020.01.28", "title": " Бизнесът и властта обсъждат рисковете пред икономиката"}
{"url": "https://www.monitor.bg:443/bg/a/view/emil-georgiev-iztochvaneto-na-jaz-studena-e-bilo-prospano-187051", "text": "Не е ясно как ще се управляват и общинските ВиК дружества, казва в интервю за \"Монитор\" председателят на Федерацията на потребителите у нас - През последните няколко години обществото е разтревожено от тежките екологични проблеми, разтърсващи страната. Кулминацията беше през последните два-три месеца на миналата година с наистина безпрецедентната водна криза, обхванала Перник и други райони. Няма как да се подмине с лека ръка и фактът, че България се оформи като площадка за складиране и изгаряне на опасни отпадъци с неизяснен произход и изхвърлени от употреба автомобилни гуми, внасяни безконтролно от други европейски държави. И всичко това с непредсказуеми последици за околната среда и здравето на хората. В този ред на мисли няма как да не споменем и за влошеното качество на въздуха не само в София, а и в други малки и по-големи населени места. Казано по друг начин, пълна катастрофа в областта на опазването на околната среда. В тази връзка, без да сме черногледи, от Федерацията на потребителите в България приехме с удовлетворение освобождаването на министъра на околната среда и водите. Вината му комплексно е огромна, но не по-малка е и вината на ръководството на МРРБ, в т.ч. и на ВиК в Перник. Споменавайки за МОСВ, няма как да се пропусне отговорността и на други служители от МОСВ, допринесли с бездействието си за водната криза в Перник. - Извън всякакво съмнение е, че в спешен порядък трябва да се осигурят доставки на необходимия минимум питейно-битова вода за близо 100-хилядното население на Перник. Същественият въпрос е защо чак сега държавата се задейства. Нима досега не е била известна възможността за доставка на вода от водохващането на яз. „Белмекен” през яз. „Бели Искър” и с алтернативния тръбопровод през Мало Бучино до Перник. За съжаление, съзнателно или не, е проспано катастрофалното намаляване на количеството вода в яз. „Студена” и въпреки това постоянно са източвани над 650 л/сек от язовирните запаси. В коя посока е било насочвано това огромно количество вода? Ако приемем за нормално към битовете потребители в Перник да са насочвани не повече от 450 л/сек, с останалото количество вода от порядъка на 200-250 л/сек са се захранвали промишлените предприятия в града, и то по цена 15 ст./куб. м, което си е живо кощунство спрямо гражданите на Перник и другите селища от общината. Нека да се върнем към оня дъждовен ден през октомври 2016 г., малко преди президентските избори. На импровизирана среща ексминистърът на регионалното развитие и благоустройството г-жа Лиляна Павлова разказваше приказката за разрешаване на проблемите с недостига на питейна вода, като се санира язовирната стена на яз. „Студена”. С патос внушаваше, че след като денят е дъждовен, ще върви като по вода и няма да има водна криза. Накрая се оказа, че от толкова вървене като по вода сега няма вода и перничани се питат кои води отнесоха обещаните милиони. Проблемът с питейната вода в цялата страна има и друго измерение – там, където я има, е с лошо, да не кажа вредно за здравето качество. И тук ще припомня случая с радиоактивно замърсената питейна вода в Хасково. От лятото на 2017 г. водата в града е забранена за пиене и готвене и почти 3 години в 12 пункта са разположени водоноски като по време на чума. Няма как да подмина и трагедията на меричлерци от преди 9 години, когато питейната вода на градчето беше замърсена с арсен и от левкемия починаха няколко души. - Да. Има необходимост от спешни законодателни промени, защото е критично състоянието с наличните обеми и в други язовири като “Камчия“ и „Бебреш“, от където се захранват с вода Варна и Ботевград. За сведение лошо се стопанисва и яз. “Копринка“. Чашата му е пълна в момента с всякакви отпадъци. Наскоро новият министър на околната среда г-н Емил Димитров с половин уста призна, че с нарязването на тръбите на напоителни системи са нанесени огромни щети на водопреносната система. Така е, само че виновното лице в момента се вживява като медиен корифей в една от малките телевизии в страната. - Прекалено амбициозна цел, която поражда много въпроси без отговор. За рехабилитацията на републиканската водопроводна и канализационна мрежа в страната ще са необходими над 12 милиарда лв., а тази мегаструктура, с ресурс 1 милиард лв., ще генерира единствено поредната надута администрация с размити възможности. Причината е, че от общо в момента 45 водни дружества, доколкото знам, само 30 са с преобладаващо държавно участие. И в тази връзка не е ясно как ще се управлява „Софийска вода”, която е дадена на концесия на френска фирма. Не е ясно как ще се управляват и общинските ВиК дружества. И не на последно място - при приет републикански бюджет не е ясно откъде ще се отделят 1 млрд. лв., които ще отидат за ремонт на 400 язовира, за които още се спори на кого са собственост. Тук изниква въпросът дали не трябва да се построят още язовири? За сведение - през последните десетина години е построен само един язовир. - Присъствал съм на няколко обществени обсъждания за цената на водата, която с т.нар. бизнес планове на водните оператори се предлага винаги за увеличение на цената на услугата. И всичко това, без да личи, че КЕВР упражнява контрол на инвестициите във водния сектор. Затова и управителите на ВиК дружества предлагат увеличения единствено с цел повишаване на работните заплати. Нищо повече, което е изключително аморално спрямо битовите потребители. Казано по друг начин, държавният регулатор няма никаква роля при управлението на водните кризи. Самият факт, че се прие увеличение на цената на водата в Перник, при положение че я няма, говори, че комисарите от КЕВР са катастрофално отдалечени от проблемите на потребителите в България. - Съвсем отговорно заявявам, че изчисленията на т.нар. социално поносима цена на водната услуга не са обективни. Крайно време е това да се промени. Емил Георгиев ръководи Федерацията за защита на потребителите от 2015 г., а преди това е бил член на ръководството на организацията Един от основателите на политически клуб „Екогласност“ и негов председател от 2006 г. Четири мандата общински съветник в община Хасково Депутат в 42-рото народно събрание Завършил е Висшия институт по хранително-вкусова промишленост в Пловдив", "date": "2020.01.28", "title": "Емил Георгиев: Източването на яз. „Студена” е било проспано"}
{"url": "https://www.monitor.bg:443/bg/a/view/do-kraja-na-godinata-50-ot-gaza-u-nas-ot-alternativni-iztochnici-187074", "text": "До края на тази година ще бъде диверсифицирано 50% от потреблението на природен газ в страната. Това стана ясно при посещението на министърът на енергетиката Теменужка Петкова в САЩ, съобщиха от ресорното ведомство. По думите й, от цялото потребление на природен газ в страната - 3 млрд. куб. метра, половината количество в размер на 1.5 млрд. куб. метра газ ще бъдат диверсифицирани чрез доставките на договорените количества от Азербайджан и на втечнен природен газ. „Страната ни ще продължи да работи в посока диверсифициране на източниците и маршрутите за страната. България и Съединените американски щати имат     През месец юни миналата година България получи своите първи доставки на американски втечнен природен газ. За миналата година доставките на втечнен природен газ за България са в размер на близо половин млрд. кубични метра. ''Това е важна стъпка за утвърждаването на прозрачен, ликвиден и надежден пазар на природен газ не само в България, но и в региона'', каза Петкова. Енергийният министър посочи, че в началото на тази година Министерският съвет прие решение България, чрез „Булгартрансгаз“ ЕАД, да придобие 20% в проекта за изграждане на терминал за втечнен природен газ край Александруполис, Гърция. Това е     която предвижда чрез изграждане и развитие на необходимата газопреносна инфраструктура да се свържат пазарите на природен газ на страните членки в Централна и Източна Европа. Днес в Хюстън българските енергийни компании ще се срещнат с производители на втечнен природен газ, за да обсъдят възможностите за разширяване на сътрудничество в тази област. По време на работното посещение на министърът на енергетиката Теменужка Петкова и ръководена от нея делегация в Съединените американски щати бяха обсъдени възможностите за развитие на двустранните отношения. В рамките на визитата във Вашингтон тя проведе редица от срещи със заместник-секретаря по енергетика на САЩ Марк Менезес, с помощник държавния секретар по енергийните въпроси Франсис Фанън, със заместник-генералния директор на Търговската служба на САЩ Дейл Ташарски, със заместник-помощник секретаря на Бюрото по международна сигурност и неразпространение Ан Ганзър и с представители на американската индустрия за втечнен природен газ. На срещата със заместник-секретаря по енергетика на САЩ Марк Менезес министър Петкова      сред които и изграждането на междусистемна газова връзка Гърция-България. „От стратегическо значение е запазване ключовата роля на България на газовата карта на Европа“, подчерта тя. По думите на министър  Петкова за осъществяването на тази цел България развива своята националната газова инфраструктура и успоредно с това у нас вече функционира газова борса. Енергийният експерт проф. Атанас Тасев каза, че алтернативните доставки на природен газ за България могат да стават по 2 начина - първият е чрез суапови сделки за количества разтоварени на LNG терминала на остров Ревитуса край Атина, а другият е физически по празната засега тръба на Трансбалканския газопровод през Турция. „В югоизточната ни съседка има достатъчно излишен газ, който може да се търгува“, обясни професорът за „Монитор“.", "date": "2020.01.28", "title": "До края на годината 50% от газа у нас от алтернативни източници"}
{"url": "https://www.monitor.bg:443/bg/a/view/faklite-na-olimpiadata-v-tokio-ekologichni-187073", "text": "За няколко етапа от щафетата на олимпийския огън за Олимпийските игри в Токио през 2020 г. ще се използват факли, които функционират с водород. Това оповестти пресслужбата на Олимпиадата. Организаторите се стремят да компенсират всички възникващи по време на Олимпийските игри емисии въглероден диоксид, както и да използват Олимпиадата за повишаване на осведомеността за екологичните проблеми в Япония. Организационният комитет съобщи, че по време на някои етапи от щафетата на олимпийския огън ще се използва водород, при чието горене не се отделя въглероден диоксид. Освен това до водород ще се прибягва и за горене на олимпийския огън. Водород ще бъде използван по време на етапите от щафетата, свързани с преминаването на олимпийския огън през префектурите Фукушима и Айчи, както и в някои райони на Токио. По време на останалите етапи факлите ще функционират с газ.", "date": "2020.01.28", "title": "Факлите на Олимпиадата в Токио - екологични"}
{"url": "https://www.monitor.bg:443/bg/a/view/film-za-ara-malikjan-specheli-nagrada-goja-187045", "text": "Документалната лента „Живот между струните“, разказваща необикновената история на виртуозния цигулар Ара Маликян, спечели престижната награда „Гоя“. Проектът, който е отнел цели 5 години на семейството триумфира в категория „Най-добър документален филм“. Чаровната двойка беше аплодирана от хилядна аудитория на блясква церемония в Малага, а само след по-малко от 2 месеца ще видим испанския виртуоз, с арменска кръв, роден в Ливан и на три сцени в България – на 16 март в зала 1 на НДК, на 17-ти във Варна и на 19-ти в Пловдив. „Живот между струните” преди време беше удостоен и с испанския филмов приз Forque. Тогава камерите уловиха сълзи в очите на публиката. Испанците обичат и много ценят своя цигулар. Не само заради необичайната му история, наподобяваща филм, но и защото вече 20 години придава своя изключителен колорит на испанската сцена. „Живот между струните” разказва за арменския геноцид, за миграцията на бежанците между Азия и Европа, за 8-годишния Ара във военен Бейрут, притежаващ само една цигулка. За бедните му години на следване в Германия и Англия и как се стига до световните сцени, собствен оркестър и аплодисментите на милионни, дори без да притежаваш цигулка, изработена от прочут лютиер. „Музиката в моето семейство е повече от музика. Тя е спасението. Тя е животът”, са първите думи на Ара Маликян във филма. „На 8 години, когато около теб падат бомби, и имаш само една цигулка, наследена от баща си, ти не говориш за бъдещето, защото дори не знаеш дали утре ще отидеш на училище. Не знаеш какво те очаква, нямаш мечти”, споделя Ара в лентата. „Виждал съм много тъмни неща в живота около мен. И благодарение на музиката се доближих до светлината”, допълва той. \"Кагато баща ми ми завеща цигулката, знаеше, че тя не само ще ме спаси, но и ще ме направи щастлив. И се оказа прав!”. А на церемонията в Малага Наталия Морено благодари на родителите на Ара, че са го възпитали толкова щастлив и свободен. Големият победител на тазгодишната церемония на наградите „Гоя“ беше автобиографичният филм на Педро Алмодовар \"Болка и величие\", който триумфира в категориите \"Най-добър филм\", \"Най-добър режисьор\", \"Най-добър актьор\" (Антонио Бандерас), \"Най-добър оригинален сценарий\", \"Най-добър монтаж\", \"Оригинална музика\" и \"Актриса във второстепенна роля\" (Хулиета Серано).  При излизанията си на сцената Алмодовар се обърна към новоизбрания президент на Испания Педро Санчес, като му пожела успех през следващите 4 години, а освен това му отправи следното послание: \"Испанското кино е на добро ниво, но има и какво още да се желае. Бих искал да кажа на президента, че авторското кино, независимото кино, което е извън рамките на определени платформи, е сериозно застрашено от изчезване\", цитира avtora.com.", "date": "2020.01.28", "title": "Филм за Ара Маликян спечели награда “Гоя”"}
