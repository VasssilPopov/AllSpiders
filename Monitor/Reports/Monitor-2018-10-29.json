{"url": "https://www.monitor.bg/bg/a/view/lazar-vlajkov-vliza-v-zatvora-za-4-godini-148172", "text": "Бившият председател на Общинския съвет в Септември Лазар Влайков, с чийто пистолет“ Глок 21“ бе прострелян смъртоносно собственика на ресторант в село Виноградец Наско Тонкев, бе осъден на 4 години затвор ефективно. Това постанови пазарджишкият Окръжен съд с окончателна присъда. До момента настоящият общински съветник бе с мярка“ парична гаранция“ от 8 000 лв. В края на май 45-годишният Влайков получи 3 години и 4 месеца плюс 7000 лева разноски по делото от първата инстанция. Присъдата бе обжалвана и от Влайков, и от съпругата и дъщерята на Тонкев, а подсъдимият призна фактите и обстоятелствата по обвинителния акт и делото се гледа по съкратената съдебна процедура. Лазар Влайков бе обвинен за това, че като е държал огнестрелно оръжие, не е взел мерки за сигурност, поради което последвало причиняване на смърт, като не е искал и не е допускал това - престъпление по чл.338 ал.3 във връзка с ал.1 от Наказателния кодекс. Според прокуратурата, обвиняемият, който е родом от Виноградец и живее в септемврийското село, предоставил пистолет на 6-годишно дете и така е станал причина момчето да застреля 47-годишният Наско Тонкев. Ресторантьорът бе застрелян на 31 август с пистолет „Глок 21“, собственост на Влайков, по време на рождения ден на 6-годишния му племенник Юри, като бе обявено, че детето е стреляло. Във фаталния ден семейството на Лазар Влайков било поканено да празнува рожден ден на малкия Юри, който е син на негов приятел. Гостите се събрали в ресторанта “Градина“, собственост на Тонкев. Влайков, който тогава беше председател на ситипарламента в Септември, отишъл на партито с оръжието си, което носил в чантичката си. В разгара на празненството имало заря, някои от гостите стреляли с газово оръжие. Когато изстрелите от газовите пистолети започнали да намаляват своя интензитет, Влайков решил да се похвали с новия пистолет. Той заредил пълнителя и стрелял във въздуха, след което започнал да го показва и предава на други лица, които също стреляли с оръжието. Влайков показал пистолета и на  Тонкев, който също стрелял във въздуха няколко пъти.  6-годишният рожденик бил наблизо и проявил интерес към пистолета. Минути преди полунощ детето докопало оръжието и произвело изстрел, който рани смъртоносно ресторантьора.  ", "date": "2018.10.29", "title": "Лазар Влайков влиза в затвора за 4 години"}
{"url": "https://www.monitor.bg/bg/a/view/otkriha-ubita-jena-v-nadejda-148170", "text": "Момиченцето на 1 годинка, което бе простреляно в главата от издирвания си за убийство баща и закарано в кома в \"Пирогов\", за съжаление е починало, съобщи бТВ. Според информация от болницата, мъжът е направил опит да се самопростреля и в момента е в стабилно състояние. Както снощи стана ясно, мъжът (вероятно отговорен за убийството на 23-годишната жена в столичния квартал \"Надежда\") и детето му бяха открити на бензиностанция край Горни Богров. Той се е криел до бензиностанция и при идването на екипи на полицията той първо е прострелял дъщеря си, 1-годишното момиченце, след което е опитал да се самопростреля неуспешно, гласи информация от МВР. По-рано бе разпространена информация, че 26-годишният мъж е охранител и че се придвижва с автомобил \"Фолксваген Голф\", сив металик, с регистрационен номер СВ 4699 АХ. Предполагаше се, че с него пътува малко дете, уточниха от пресцентъра на МВР и призоваха гражданите, които ги забележат, да подадат сигнал на тел. 112 или в най-близкото поделение на МВР.  По данни на роднините мъжът и жената са живеели на семейни начала, но наскоро са се разделили. Засега няма информация тя да е подавала жалби за насилие от страна на охранителя. Снимката на издирвания беше разпространена на всички гранични пунктове, но по неофициална информация колата му не е напускала столицата. По-рано 23-годишната жена бе намерена мъртва с прострелни рани в апартамент в „Надежда“, а детето й, което е на 1 година се издирва. Трагедията се разиграла днес следобед. По информация на „Монитор“ жената живеела на семейни начала с мъж, от когото има дете. Родителите на жертвата се обадили в полицията, след като намерили трупа. Цял ден те нямали връзка с дъщеря си, а младата жена не отговаряла на телефона си. Когато пристигнали на място бил заключен. Наложило се да влязат в жилището с ключар. В апартамента се натъкнали на простреляната жена, а детето липсвало. Малко по-рано съсед в блока чул изстрелите и също се обадил в полицията. Униформените открили трупа на жената с изстрел в главата. Предполага се, че извършителят е половинката на жената. Между тях е имало скандали от няколко месеца. В жилището на жената е живяло и детето им. След престъплението то не е открито. Предполага се, че мъжът, който е обявен за издирване, е застрелял половинката си, взел е детето и е изчезнал в неизвестна посока.  \"Не знам какво се е случило. Живееха в блока от скоро, по-малко от година. Не съм чувала да е имало скандали\", заяви пред \"Монитор\" съседка от блока. Проверка на място показа, че блокът се охранява с камери, стикер за видеонаблюдение има и на входната врата на кооперацията. Най-вероятно записите вече са иззети от полицията, за да се установи дали мъжът е напуснал блока заедно с изчезналото дете, както и накъде се е насочил след това.", "date": "2018.10.29", "title": "Детето на убитата в \"Надежда\" жена почина, бащата е в стабилно състояние (ОБНОВЕНА)"}
{"url": "https://www.monitor.bg/bg/a/view/evropa-ni-prashta-mrysnite-si-dizeli-sled-remont-148168", "text": "Вносните дизелови автомобили втора ръка да се внасят само след ремонт. Това е едно от дискутираните в Брюксел решения, за да не се превърне Източна Европа в автоморга за коли, бълващи вредни емисии, научи „Монитор“ от два независими източници. През последните месеци редица европейски градове обявиха, че ще забранят движението на замърсяващи превозни средства по улиците си. В началото на октомври в Германия управляващите коалиционни партии се договориха за ограничаването на вредните емисии на парникови газове, отделяни от транспортния сектор. Собствениците на стари дизелови автомобили в големите градове като Берлин и Хамбург, където въздухът е особено замърсен, ще трябва да избират между хардуерна фиксация и финансови стимули за смяна на превозното средство. Последното доведе до трус в немското правителство, но отвори и въпроса Отговорът на държавите от Източна Европа и не само беше да внесат в Съвета на Европа нота от името на девет страни членки (България, Полша, Словакия, Кипър, Латвия, Литва, Люксембург, Румъния и Унгария). Идеята е да се предприемат превантивни мерки срещу очаквания внос на употребявани автомобили от страни членки с висок стандарт към държави с по-ниска покупателна способност на населението, коментира при внасянето й министърът на околната среда Нено Димов. Данни на нeпpaвитeлcтвeнaтa opгaнизaция Тrаnѕроrt & Еnvіrоmеnt за последната година са други 350 000 се движат вече в Полша. Според източници на „Монитор“ една от коментираните мерки е aвтoпpoизвoдитeлитe дa пoпpaвят ĸoли cъc зaмъpcявaщи дизeлoви двигaтeли или казано накратко да ги „ретрофитват“, преди да отидат за износ. Така у нас ще идват „по-чисти“ и отговарящи на европейските норми автомобили. Данни на Асоциация на автомобилните производители в последната година показват, че едва 15 автомобила са били спрени от движение заради замърсяване над нормите. Но те се различават от официалната информация на Изпълнителна агенция \"Автомобилна администрация\" (ИААА), предоставена на „Монитор“. От началото на годината и 5564 с някаква техническа неизправност, но са допуснати да се движат до отстраняване на неизправността. Но не и колко от тях са били прекалено тровещи въздуха. Бившата ДАИ в момента връзва към информационна система уредите в ГТП-тата (газанализатори, димомери и спирачни стендове). Така служителите в пунктовете няма да могат да манипулират резултата при технически преглед, което е често срещано явление, твърди шефът на ИААА Дамян Войновски. Страните членки, които са застрашени от внос на стари и замърсяващи автомобили, могат да разчитат на няколко директиви, които уреждат въпросите за този тип леки автомобили и за това как да се намали вредата, която те причиняват. У нас начинът за намаляване от старите коли по улиците и градинките е чрез твърдят управляващите и затова въведоха нов начин на изчисляване на годишния данък. В подкрепа на реформата, но против всякакви други рестриктивни мерки, като забрана на внос, се обявиха вносителите на коли втора ръка, защото са в противовес с директивите за свободно движение на стоки и хора. На същото мнение са и от транспортното министерство, които не виждат начин за въвеждане ограничение за внос на превозни средства с дизелови двигатели. Още две министерства имат отношение по въпроса – на екологията и на икономиката, но до редакционното приключване на броя не коментираха въпроса. „Няма как да се ограничи движението на кола, забранена в Хамбург, да дойде в България, при положение че тя може да си смени собственика в още куп държави без забрани и едва след това да пристигне у нас“, коментира Христо Христов, председател на Асоциацията на вносителите на автомобили. Средната възраст на автопарка в България е 19 години при два пъти по-малко в Европейския съюз. По думите му трябва да се продължи с политиката на ограничаване на старите автомобили, които сега се движат по улиците у нас, защото те са по-мръсни от тези, които тепърва ще бъдат внесени. Електромобилите са по-чистите заместители на колите с двигатели с вътрешно горене. Въпреки това от неправителствени организации и вносителите на нови автомобили отправят упреци към управляващите, че не стимулират достатъчно покупката им. В момента има действаща схема на Националния доверителен екофонд за насърчаването на елколи, но те са недостъпни за потребителите, а само за държавната администрация. На север от нас, в Румъния, субсидията на хората, които решат да си купят изцяло електрически автомобил, е 11 420 евро и до 5820 евро за купувачите на плъг-ин хибрид. Още 1420 евро може да вземат собствениците, ако решат да претопят автомобила си, след като е навършил 8 г. Допълнителен бонус от 320 евро може да вземат онези, които си вземат нова нискоемисионна кола. „При срещите ни с министър Владислав Горанов многократно е повдигана темата за увеличаване на подкрепата при покупка на електрически автомобили от страна на държавата“, коментира Храбрин Иванчев от Асоциация на автомобилните производители и Българска асоциация \"Електромобили\". Но отговорът е бил, че в бъдеще може да се субсидират само е-мобили родно производство. Липсата на инфраструктура също е проблем за повече е-мобили по улиците. През последните години са изградени 100 зарядни станции, но болшинството са с 20 kW мощност. Според бранша, за да зареждат по-бързо колите на ток, е необходимо бъдещите станции да бъдат с мощност 100 kW. Замърсяването на въздуха е главна причина за преждевременна смърт в 41 европейски държави, обхванати в проучване на Европейската агенция по околната среда, включително в 28-те страни от съюза. Около 422 000 случая на преждевременна смърт през 2015 г. са свързани със замърсяването с твърди частици на въздуха в тези 41 държави. Пътният транспорт е основен източник на вредно замърсяване, но авторите на доклада предупреждават, че трябва да се направи още и за борба със замърсяването от енергетиката, промишлеността, домакинствата и селското стопанство. Въпреки направените усилия европейските държави трябва да положат още по-големи усилия за подобряване на качеството на въздуха заради пораженията, които нанася замърсеният въздух на човешкото здраве и околната среда, се посочва още в изводите на изследването.", "date": "2018.10.29", "title": " Европа ни праща мръсните си дизели след ремонт (ТЕМАТА)"}
{"url": "https://www.monitor.bg/bg/a/view/vylchev-otlichi-uchastvali-v-evropejskata-sedmica-na-programiraneto-148165", "text": "Образователния министър Красимир Вълчев отличи с грамоти най-изявените учители и училища, включили се в Европейската седмица на програмирането. Над 24 000 деца от 55 населени места се включиха в Европейската седмица на програмирането, която се проведе от 6 до 21 октомври 2018 г. по инициатива на Европейската комисия. В България бяха проведени близо 600 инициативи в училища в цялата страна.  Участниците направиха своите първи крачки в роботиката, програмирането и моделирането. Всяка една инициатива беше интересна и уникална, насочена към важни умения, на които ще разчитаме за бъдещето, посочи министърът на образованието и науката Красимир Вълчев по време на награждаването на най-активните участници. По думите през следващите години и десетилетия светът да търпи дигитални трансформации и всички сектори ще бъдат провокирани от изкуствения интелект и развитието на технологиите. Днес ставаме все по-обвързани с кодирането - то е не просто техническа дейност, а малко или много оформя и обществото, в което живеем, добави просветният министър. Той посочи, че предизвикателството пред образователните системи е да направят така, че все повече деца да придобият умения за кодиране. Министър Вълчев специално подчерта като положително сътрудничеството за първи път между висше училище и детска градина в Габрово. Инициативите бяха свързани със забавни дейности по програмиране, визуално/блоково програмиране, разработване на софтуер, дизайн на игри, разработване на мобилни приложения, уеб програмиране, роботика, 3D печат и др. дейности, свързани с дигиталната компетентност. Най-голям интерес сред децата предизвика възможността да намират решения за мобилни телефони. Министерството на образованието и науката отличи с грамоти първите пет в различните категории. Ето и наградените: Училища с най-много регистрирани и реализирани събития са 137 СУ \"Ангел Кънчев\" – София, СУ \"Васил Левски\" в Карлово, СУ\"Цар Симеон Велики\" във Видин, СУ \"Св. Св. Кирил и Методий\" в Смолян и ПМГ „Акад. Боян Петканчин“. Специална грамота получи и детска градина „Арабела“ във Видин. В категорията „Учител с най-много разработени и предоставени ресурси“ бяха отличени Деяна Пейкова и Марина Матанова от ОУ \"Христо Смирненски\" в град Раковски, Цветанка Тодорова от ОУ \"Цар Симеон Велики\" във Видин, Габриела Чотова от ЧПГ \"АК-Аркус\" във Велико Търново, Мария Кирилова от ЧПГТП \"Райко Цончев\" и ЕГ \"Гео Милев\" в Добрич и Мариета Христова от СУ \"Васил Левски\" в Елин Пелин. Най-много реализирани партньорски инициативи с училища от България или от чужбина имат СУ \"Васил Левски\" в Карлово, ППМГ \"Академик Иван Ценов\" във Враца, ПМГ \"Проф. Емануил Иванов\" в Кюстендил, СУ \"Иван Вазов\" във Вършец, област Монтана, ЧПГТП \"Райко Цончев\", ЕГ \"Гео Милев\" в Добрич, \"Св. Св. Кирил и Методий\" в Смолян, 61 ОУ \"Св. Св. Кирил и Методий\" и СУ \"Цар Симеон Велики\". В категорията „Училище с най-голям общ брой реализирани инициативи“ първенци са 137 СУ \"Ангел Кънчев\" в София, СУ \"Васил Левски\" в Карлово, СУ \"Цар Симеон Велики\" във Видин, СУ \"Св. Св. Кирил и Методий\" в Смолян и ПМГ „Акад. Боян Петканчин“ в Хасково. В рамките на седмицата бяха демонстрирани интересни теми и подходи в учебни часове, които са част от задължителната, разширената или допълнителна подготовка, както и часове в извънкласни дейности. В инициативата училищата във всички европейски страни отбелязаха важността на изучаването на програмирането и развитието на творческото мислене.", "date": "2018.10.29", "title": "Вълчев отличи участвали в Европейската седмица на програмирането"}
{"url": "https://www.monitor.bg/bg/a/view/premieryt-borisov-prisystva-na-otkrivaneto-na-novo-letishte-v-istanbul-148173", "text": "Премиерът Бойко Борисов присъства на откриването на ново летище в Истанбул, стана ясно от профила му във фейсбук. \"За мен бе чест и удоволствие да участвам в тържественото откриване на новото летище в Истанбул. Убеден съм, че този гигантски проект е значителна стъпка в реализирането на инфраструктурната свързаност на региона с ЕС. Турция е непосредствен съсед на България и важен партньор в области като миграция, борба с тероризма, енергетика, земеделие, животновъдство и търговия\", е заявил Борисов пред президента на Турция Реджеп Тайип Ердоган.", "date": "2018.10.29", "title": "Премиерът Борисов присъства на откриването на ново летище в Истанбул"}
{"url": "https://www.monitor.bg:443/bg/a/view/nad-dva-pyti-skacha-danykyt-na-20-godishnite-brakmi-148169", "text": "Двойно ще скочи данъкът на автомобили на 20 години с малък двигател, докато на новите и мощни автомобили ще се намали с една трета. Изчисленията са на асоциация \"Активни потребители\", докато в момента общините все още не са изкарали сметките си. Данъците се повишават като процентна стойност около 15% при старите автомобили. Намаление на данъка се отчита при ползването на нови и мощни автомобили. От асоциацията правят предложение в новия Закон за местните данъци и такси с 50% да намалее данъкът на коли, които фабрично са категоризирани като бензин или дизел, а което в градска среда намалява отрицателния ефект върху въздуха и гражданите. Същото предложение имаха и депутатите от „Обединени патриоти“ между първо и второ четене на промените в Закона за местните данъци и такси, но то в крайна сметка не беше подкрепено в бюджетната комисия. Като неефективен аргумент за високата цена Емил Николов посочи и електромобилите, тъй като само след 7-8 години те се изплащат, но на този етап няма достатъчно изградени колонки за зареждане. Според Николов има три пропуснати фактора в подготовката на закона. Това са газовите автомобили, които замърсяват най-малко, а ще плащат наравно с дизеловите превозни средства. Отстъплението, свързано с катализаторите. В този случай автомобилите разполагат с необходимите европейски сертификати, но се движат без катализатор. Николов постави акцент и върху мощността на хибридните автомобили - два двигателя, електрически и двигател с вътрешно горене. Реално замърсяването е само от един от тях, но ще се облага и електрическият двигател, който не създава емисии. Освен субсидии е възможно да бъдат въведени Емил Николов заяви и че за подобряване на качеството на въздуха в страната и големите градове са необходими мерки за извеждане на трафика от най-проблемните зони. Чрез изграждането на инфраструктура може да бъде решен този проблем, но могат да се направят и малки стъпки в краткосрочен план. \"Липсата на тангента моментално връща трафика в града и в неговия център\", подчерта Николов. По думите му тангентата трябва да има пет или шест възела, а в момента са само два.", "date": "2018.10.29", "title": "Над два пъти скача данъкът на 20-годишните бракми"}
{"url": "https://www.monitor.bg:443/bg/a/view/borisov-arabskijat-svjat-da-posledva-primera-na-es-148157", "text": "„ЕС със своите ценности е пример, който арабският свят може да вземе-за върховенството на закона, правата на жените, на децата, особено там, където има войни.“. Това заяви премиерът Бойко Борисов на срещата в Атина между ЕС и държавите от Близкия изток, целяща изграждане на обща стратегия за сътрудничество и преодоляване на предизвикателствата. \"Така че не е само инфраструктура, не е само газ, не е само петрол, на първо място са ценностите, които трябва всички ние да защитим, за да работим по-спокойно в следващите години\", отбеляза министър-председателят пред арабските лидери. И добави: „Държим за единството и силата на ЕС. Именно като такива сме много по-подходящи, по-силни и като партньори на Арабския свят.“. Той припомни за приноса на страната ни чрез Българското председателство на Съвета на ЕС през първата половина на 2018 година, което е поставило фокус върху Западните Балкани. „Всички балкански страни, обединени, имат възможност да са достоен партньор на арабските страни. Софийската декларация даде перспективи, но тук виждам огромни възможности между Балканите като цяло, разбира се двустранните отношения на всяка една от нашите страни с Арабския свят са важни“, каза Борисов, по чиито думи регулярните четиристранни срещи между България, Румъния, Гърция и Сърбия целят балканския регион да бъде по-конкурентоспособен. В тази връзка Борисов изрази надежда скоро да бъде завършен интерконектора с Гърция, по който може да потече и доставян с кораби втечнен газ. каза пред лидерите от Близкия изток Борисов и уточни, че темата щяла да бъде обсъдена с неговия колега Алексис Ципрас в рамките на поредната среща на т.нар. Варненска четворка, която ще се проведе в резиденция „Евксиноград“ на 2 ноември. По думите му отношенията между България и Гърция са пример за добросъседство и отлично партньорство. \"Ние никога не водим политика срещу трети страни. С мир, разбирателство, сътрудничество България и Гърция винаги са били пример за добросъседство. Независимо от политическите системи, независимо от политическите партии, ние знаем, че с Гърция винаги сме били и завинаги трябва да бъдем приятели\", посочи Борисов, цитиран от пресслужбата на МС. Премиерът изтъкна необходимостта от създаването на хранителни хъбове на Балканите, с които да се подпомогнат регионите, от които идват мигрантите. \"Самата миграционна вълна, която ни залива в Европа и буквално счупи доста държави, показва, че ние трябва да помислим за Африка, за тези страни в света, където гладът, ежедневната прехрана е проблем. Балканите, като цяло и България в частност, можем с хранителни хъбове да организираме доста в тази посока. На Балканите сме житница, животновъдство и високи технологии\", подчерта премиерът, по чиито думи срещата в Истанбул преди броени дни е дала добра перспектива за разрешаване на кризата в Сирия с политически средства. След участието си в срещата на върха в Атина в понеделник, Борисов бе поканен от турския президент Реджеп Ердоган да присъства на откриването на третото международно летище в Истанбул, за което е поставена амбициозната цел да стане най-голямото в Света с инвестиции от 24 млрд. евро. \"За мен бе чест и удоволствие да участвам в тържественото откриване на новото летище в Истанбул. Турция е непосредствен съсед на България и важен партньор в области като миграция, борба с тероризма, енергетика, земеделие, животновъдство и търговия\", написа след събитието във Фейсбук министър-председателят.", "date": "2018.10.29", "title": "Борисов: Арабският свят да последва примера на ЕС (ОБНОВЕНА)"}
{"url": "https://www.monitor.bg:443/bg/a/view/ptichi-grip-v-dve-fermi-v-haskovsko-148160", "text": "Българската агенция по безопасност на храните (БАБХ) е констатирала две първични огнища на заболяването инфлуенца по птиците (грип) в животновъдни обекти, предназначени за гушене на патици мюлари, намиращи се в с. Гарваново и с. Малево, община Хасково, област Хасково. Заболяването е потвърдено с протокол от лабораторно изследване. Това съобщиха от БАБХ.", "date": "2018.10.29", "title": "Птичи грип в две ферми в Хасковско"}
{"url": "https://www.monitor.bg:443/bg/a/view/objaviha-mototo-na-evrovizija-2019-148150", "text": "Тазгодишното издание на международния песенен конкурс „Евровизия“, който ще се проведе в Тел Авив, ще премине под мотото „Позволи си да мечтаеш“. Това съобщава официалният сайт на състезанието. Изпълнителният директор на конкурса Йон Ола Санд заяви, че девизът отразява всичко, което свързваме в съзнанието си с \"Евровизия\" - разнообразието, единството и интеграцията. За пример Санд посочи вдъхновението от победата на израелската представителка Нета Барзилай при последното издание на конкурса в Лисабон. По неговите думи, Нета си е мечтала да върне песенната надпревара в родината си и е успяла в това си начинание. Припомняме, че България няма да участва в „Евровизия 2019“. От БНТ потвърдиха, че финансови причини стоят в основата на решението. То е част от мерките, които ръководството на телевизията предприе за оптимизиране на публичните разходи. Все още не е ясно дали страната ни излиза завинаги от формата или родният конкурс ще си даде кратка почивка, както и за какъв срок ще е тя.", "date": "2018.10.29", "title": "Обявиха мотото на \"Евровизия 2019\"  "}
{"url": "https://www.monitor.bg:443/bg/a/view/ot-12-noemvri-zapochva-priem-po-merkite-ot-nacionalnata-programa-po-pchelarstvo-148159", "text": "От 12 ноември започва прием за финансовата 2019 година по мерките от Национална програма по пчеларство в областните дирекции на Държавен Фонд \"Земеделие\" (ОД на ДФЗ) по постоянен адрес на физическото лице и по адресна регистрация на юридическо лице. Приемът ще продължи до 23 ноември т. г. Това съобщиха от пресцентъра на ДФЗ. Мерки Б, Г и Д от Националната програма по пчеларство 2017-2019 г. включват дейности за борба срещу вароатозата, за извършване на лабораторен анализ на меда и закупуване на кошери, пчелни семейства и майки. По мярка А кандидатите ще бъдат подпомагани при закупуването на дребен пчеларски инвентар, докато мярка В е насочена към подвижното пчеларство. Националната програма по пчеларство за периода 2017-2019 г. е одобрена от Европейската комисия с Решение за изпълнение (ЕС) 2016/1102. Тя е с общ бюджет от близо 14,28 млн. лева, от които 50 процента са осигурени от ЕС и 50 процента - от националния бюджет. За 2019 година финансовият ресурс е 4 758 590 лева. Повече информация за мерките от Национална програма по пчеларство 2017-2019 г. и условията за финансиране, както и образец на заявлението за подпомагане заинтересованите могат да получат в областните дирекции на Фонда, в отдел \"Пчеларство, мляко и интервенции\" на дирекция \"Селскостопански пазарни механизми\" в Централно управление на ДФЗ-РА, както и онлайн на сайта на Фонда. Отново ще се дава възможност инвестициите по мерки А, Б, В и Д да бъдат реализирани чрез нисколихвен кредит от ДФ \"Земеделие\". След одобрение и сключване на договор за безвъзмездна финансова помощ по програмата, пчеларите ще могат да подават заявления за кредит в срок до 15 юли в ОД на ДФЗ по постоянен адрес на физическото лице и по адресна регистрация на юридическо лице. По време на приема за финансовата 2018 г. са подадени 1742 заявления и са подписани 1659 договора на обща стойност 4 679 860 лв.", "date": "2018.10.29", "title": "От 12 ноември започва прием по мерките от Националната програма по пчеларство"}
{"url": "https://www.monitor.bg:443/bg/a/view/bella-figura-za-tri-dami-v-armijata-148162", "text": "След абсолютните си хитове на „родния Бродуей“ - „Арт“ (доскоро в Сатирата) и „Богът на касапницата“ в Народния, режисьорът Антон Угринов е решил да повтори успешната формула и с трета пиеса на нашумялата французойка Ясмина Реза, този път в театър „Българска армия“. Само че с „Белла фигура“ (Bella figura на италиански ще рече „добро впечатление“) това едва ли ще се получи. Или – не чак дотам. На първо място защото с тази трагикомедия за „суетата и абсурда на всекидневния живот“ авторка сякаш е дала кратка ваканция на острото си и забавно перо, което българските зрители познават от споменатите две заглавия и „Живот х 3“. Или може би на места сконфузената й сериозност е била наложена от поръчителите на текста и спецификите на съответната публика – известния германски режисьор Томас Остермайер и берлинския театър „Шаубюне“, кой знае... В „Белла фигура“ привидно успешен бизнесмен (Станислав Ганчев) открадва за себе си и за любовницата си малко време за романтична вечеря „сред обществото“ на изискан ресторант. Жестът му е само привидно рисков, защото съпругата му отсъства от града, и това ще подразни младото момиче (Гергана Плетньова), но не щеш ли, на паркинга двойката се натъква на негови семейни приятели (Стефка Янорова и Георги Къркеланов), дошли да отпразнуват рождения ден на привидно любимата свекърва (Елена Райнова). Ситуацията е доста неловка, но в разработването й като че ли няма и следа от пенливата като шампанско игривост на Реза, пък и на Угринов. Въпреки натежалата от недоизказаност атмосфера, в която зад привидното „добро впечатление“ на социалните маски тлеят страхове, неудовлетворение и дори непоносимост, в „Белла фигура“ липсват и сериозна екзистенциална драма, и ярки характери. Гергана Плетньова прави чудеса за героинята си, но по драматургия не й е дадено да я заяви до крайност като „жената в сянка“, изправена от обстоятелствата до стената. Обича ли любовника си, ще остане ли с него, или просто не й пука?! Експресивна е и играта на Стефка Янорова, но дилемата на героинята й – да каже ли на приятелката си за изневярата на нейния съпруг, или да си замълчи дискретно по европейски, някак не ни убеждава, че това е чак толкова съдбовно. Ексцентричната хипохондричка на Елена Райнова – свекървата, също отлично изпълнение, внася малко гъдел във вялото действие, каквато според щампите е функцията на ексцентричните стари дами в драматургията. Но в крайна сметка на финала всичко си остава същото, каквото за удобство е било...", "date": "2018.10.29", "title": "„Белла фигура“ за три дами в Армията"}
{"url": "https://www.monitor.bg:443/bg/a/view/klimatologyt-georgi-rachev-njama-indikacii-za-snjag-pone-do-15-noemvri-148158", "text": "Няма индикации за снеговалеж поне до 15 ноември. Това каза климатологът проф. Георги Рачев пред „Фокус“. „Няма човек с чиста съвест да ви каже кога ще бъде първият сняг. Това може да стане седмица, пет дни преди обстановката. Мога да кажа със сигурност с над 80 %, че до 15 ноември, снеговалеж в България няма да има“, допълни още климатологът. По отношение на прехода между есен и зима, проф. Рачев уточни, че засега средносрочната прогноза показва по-плавен преход и то не към зимата, а към нормализиране на тези анормални температури. „В средата на ноември месец евентуално се очаква температурите да достигнат нормалните за сезона стойности. Няма засега индикация за рязко застудяване“, каза още проф. Рачев. По отношение на първите слани, проф. Рачев уточни, че те са паднали в края на септември. „Бяха с много малък интензитет. Много слаба проява имаха и бяха само във високите котловинни полета на Югозападна България. Съществена слана нямаме в България, което даде възможност практически всички средни и късни зеленчуци да бъдат прибрани от полето“, допълни още климатологът.", "date": "2018.10.29", "title": "Климатологът Георги Рачев: Няма индикации за сняг поне до 15 ноември"}
{"url": "https://www.monitor.bg:443/bg/a/view/kursyt-na-kitajskija-uan-potyna-do-10-godishno-dyno-148164", "text": "Курсът китайския юан се понижи до 10-годишен минимум спрямо долара, приближавайки политически чувствителния праг от 7 за долар, предаде АП. Юанът поевтиня до 6,9644 за долар в търговията днес, изпреварвайки най-скорошния минимум от 2016 г. След това се възстанови леко. Това бе най-ниското равнище от май 2008 г. Слабият юан е един от елементите в основата на недоволството на Вашингтон от търговските практики на Пекин. Американското финансово министерство не определи Китай като валутен манипулатор в доклад този месец, но отбеляза, че следи отблизо Пекин. Китайските власти обещаха да избягват \"конкурентната девалвация\" за увеличаване на износа. Те обаче се опитват да направят контролирания от държавата курс по-бързо реагиращ на пазарните сили, които понижават курса на юана.", "date": "2018.10.29", "title": "Курсът на китайския юан потъна до 10-годишно дъно"}
{"url": "https://www.monitor.bg:443/bg/a/view/4-godini-zatvor-za-kadyr-na-komandira-148167", "text": "Наказание от 4 години затвор и глоба от 4000 лв. наложи Спецсъдът на бившия зам.-външен министър Христо Ангеличин, който е виден кадър на драгалевския гуру Иван Костов и бе сред учредителите на партията му ДСБ. Той получи ефективна присъда заради аферата с търга за самолетните билети във Външно. Според прокуратурата МВнР е ощетено с близо 500 хил. лв., сключвайки 2 споразумения с министерството на земеделието, прикачвайки се чрез него към договор за купуване на самолетни билети и резервации. В същото време бившият външен министър Даниел Митов получи оправдателна присъда. Според съдия Пламен Панайотов, по делото не са събрани достатъчно доказателства, че Митов е знаел за забавянето на обществената поръчка и развоя на събитията. Самият Ангеличин бил длъжен длъжен да създаде необходимата организация, така че МВнР да ползва същите условия при закупуването на билетите, каквито е имало министерството на земеделието. В началото на месеца Ангеличин получи и 2 годишна условна присъда по обвинението, свързано със закупуването на телефонни централи за 12 посолства на страната в чужбина.", "date": "2018.10.29", "title": "4 години затвор за кадър на Командира"}
{"url": "https://www.monitor.bg:443/bg/a/view/ogromen-pojar-kraj-dupnica-magistrala-struma-e-zadimena-148166", "text": "Огромен пожар гори край Дупница, магистрала Струма е силно задимена. Огънят е тръгнал от сухи треви край пътя, минал е през ниска растителност и е навлязъл в овощните градини, съобщи БГНЕС. Пожарът е източно от магистралата между 58 и 59 км. на площ от около 1000 кв. м. Въпреки че сигналът е подаден в 16.45 ч. от преминаващ, пожарът все още не се гаси. Горят овощни градини, сухи треви, храсти. Гори цялото пространство от разклона за Дупница в посока София и тунел Бинека. Районът Бинека е силно задимен. Към 17.15 ч. полицията започна да отцепва района и да предупреждава водачите да внимават.", "date": "2018.10.29", "title": "Огромен пожар край Дупница, магистрала Струма е задимена"}
{"url": "https://www.monitor.bg:443/bg/a/view/gostuvame-na-rodnini-brojat-ni-za-turisti-148145", "text": "Гостуваме ли на роднини в провинцията ще ни броят за туристи. Това е записано в предлаганите промени от ресорното министерство в Закона за туризма. На тях се противопоставиха от 2 неправителствени организации и искат да бъдат отменени. Димитър Канариев, председател на УС на Национална асоциация \"Българско Черноморие\" цитира параграф 111 от допълнителните разпоредби на законопроекта, в който се посочва какво е турист. Това е лице, което осъществява туристическо посещение с престой най-малко 24 часа. „Целта на посещението на този турист може да бъде посещение на роднини и приятели, което предполага роднините да събират от гостуващите им близки туристическа такса, да им правят в полицията адресна регистрация и да се определят като туроператори или турагенти, като платят изискуемите по закона такси“, твърди браншовикът. Според Здравко Младенов, председател на Национално сдружение за защита собствениците на имоти „сивия\" сектор в туризма може да бъде преследван по други съществуващи законови механизми. От министерството на туризма обясниха, че посещението с цел гостуване на близки, роднини или приятели би определило като турист само човек, който е отседнал в място за настаняване - хотел, мотел, пансион, туристическо селище. Ако нощува в дома на роднините си и този дом не е регистриран като хотел, мотел и т. н., неговата визита такси и нужда да се регистрира като турист. Определението за „туристическо посещение“, включено в предложенията за промени в Закона за туризма се прави основно със статистически цели и за да се уеднакви с определенията, изисквани от Световната организация по туризъм, уточниха от ресорното ведомство. На практика няма съдържателна промяна с действащия Закон за туризма, където определението на понятието „турист“ включва идентични цели на туристическите посещения. В проектозакона определенията са подчертават от ресорното ведомство. От двете неправителствени организации поискаха още туристическото министерство да не се занимава с проблемите с шума в курортите, защото за това пълномощия има здравното министерство. Димитър Канариев припомни още, че промяна в Закона за управление на Черноморскито крайбрежие задължава туристическото министерство да изготви критерии за диво къмпингуване. В тази връзка Здравко Младенов поиска опростени процедури, които да дават възможност на собствениците на имоти, върху които обикновено се разпъват нелегално палатки, да могат по опростена процедура да регистрират местата за бивакуване. По думите му от това ще спечели и хазната и ще се въведе някакъв ред.", "date": "2018.10.29", "title": "Гостуваме на роднини, броят ни за туристи"}
{"url": "https://www.monitor.bg:443/bg/a/view/fejsbuk-zashi-globa-na-patrulka-za-nepravilno-spirane-148148", "text": "Потребители на Фейсбук зашиха глоба на полицейска патрулка за неправилно паркиране в центъра на Пловдив. Снимката на служебната кола, на чийто прозорец се мъдри глоба от 20 лева, обиколи социалните мрежи. Истината се оказа по-друга, от споделяната в интернет.  Проверка на „Агенция Монитор установи, че „глобената” кола е на сектор „Общинска полиция” в Пловдив. Служителите на този сектор са под шапката на Областната дирекция на МВР в града. В неделя, на 28 октомври, те са извършвали проверки и са глобявали недобросъвестни шофьори за неправилно спиране в центъра на Пловдив. Санкциите са били налагани за неправилно паркиране на ул. „Капитан Райчо” в участъка между улиците „Петко Д. Петков” и „Леонардо да Винчи” за времето от 10,30 часа до 16 часа. В този период служителите на „Общинска полиция” са установили общо 15 нарушения по улицата, която е еднопосочна и спирането, а не престоя, на нея е забранено. Полицаите от общинската са се връщали три пъти на това място, което явно е любимо на доста пловдивчани за уж бързо спиране. Предполага се, че най-вероятно някой е отлепил стикер, сложен върху друга неправилно паркирана кола, за да го залепи на служебната, чиито служители в този момент глобявали други шофьори. След като е залепил стикера за глобата, е побързал да снима и да качи фотоса във Фейсбук. После е отлепил стикера и го е върнал обратно там, откъдето го е взел. Официално от пресцентъра на МВР в Пловдив коментираха, че „патрулната кола е била спряна с включена светлинна сигнализация и аварийни светлини, както е според изискванията на ЗДвП за автомобили със специален режим на движение”, както и че няма как служителите на „Общинска полиция” да глобят собствения си автомобил. Снимката на „глобената” патрулка е качена във фейсбук групата „Забелязано в Пловдив” от Недко Коспартов, който е коментирал „Така е редно”. Друг потребител обаче правилно отбелязва, че „това е общинска полиция, точно те лепят бележките. 100% някой го е отлепил от собствената си кола и го е лепнал на тяхната. Ако снимача беше снимал бележката отблизо, щеше да се разбере”.    ", "date": "2018.10.29", "title": "Фейсбук заши глоба на патрулка за неправилно спиране"}
{"url": "https://www.monitor.bg:443/bg/a/view/jepejci-alarmirat-demontirat-naj-tochnija-garov-chasovnik-148146", "text": "Часовник, считан за най-точен в системата на българските железници, който от далечната 1903 година отмерва времето на жп гара Змейово, ще бъде демонтиран и отнесен в незнайна посока, алармираха служители на националната компания „Железопътна инфраструктура“. Те припомнят, че преди няколко години по разпореждане от пловдивското поделение на компанията било свалено външното тяло с циферблата, сега идвал ред и на уникалния механизъм. На пръстите на едната ръка се броят този тип гарови часовници, категорични са специалистите, сред тях обаче точно този в Змейово се отличавал с изключително прецизната си направа. Те не изключват вероятността уникалната му точност да се дължи и на средата, в която е бил поставен на гарата при построяването й през 1912 година. Началникът на гара Змейово Димитър Николов потвърди слуховете за готвения демонтаж, но на този етап нямало официално разпореждане. “Без такава заповед няма да позволя някой да прибира и отнася където й да е и от името на когото й да е часовника!“, заяви той категорично. Подобен на змейовския часовник преди няколко години беше поставен в чакалнята на гара Стара Загора, той беше снет от спирка Михайлово по време на ремонта й, припомни началникът Динко Стоянов. Старозагорски жепейци се безпокоят, че ще се повтори случаят с отнемането на вагона от царската композиция, който те в продължение на десетилетия овардваха от набези на частни колекционери. В крайна сметка вагонът, ползван през Междусъюзническата и Първа световна война от принц Кирил Преславски през есента на м.г. отпътува за гара Искър уж за ремонт и възстановяване, но и до момента това не се е случило. През октомври 2017 г. зам. кметът на София Тодор Чобанов заяви, че вагонът след реставрацията ще бъде поставен на „царската“ гара в парка Врана.", "date": "2018.10.29", "title": "Жепейци алармират: демонтират най-точния гаров часовник"}
{"url": "https://www.monitor.bg:443/bg/a/view/oligarhyt-prokopiev-izvadi-torbata-s-lyjite-v-efir-148153", "text": "Олигархът Иво Прокопиев, обвинен за пране на пари от продажбата на „Каолин“ и подсъдим за аферата „ЕВН“, развърза торбата с лъжите в национален ефир. Спазвайки плътно опорките, които сам раздава в стенограмите от аферата „АРГОгейт“ разградският бос овладява мейнстрийма ( в лицето на националния ефир на bTV – б.р.), за да излъска имиджа си, след като за пореден път стана клиент на Темида. Миналата седмица стана ясно, че Прокопиев е подведен под наказателна отговорност за пране на пари. Според прокуратурата олигархът е извършил две престъпления – бандитска приватизация на „Каолин“ и цакане на държавата с неплащане на данъци и концесионни такси за добива на природния ресурс. Парите, натрупани от двете афери, пък са изсветлени със сделката по продажбата на „Каолин“ на немската „Кварцверке“. Именно с тази сделка е свързана и в национален ефир – пред безкритичния поглед на удобния водещ Прокопиев обясни, че сделка, извършена на фондовата борса, няма как да бъде пране на пари. Явно адвокатите на разградския бос, които захлебват със солидни хонорари от защитата му, не са обяснили на клиента си какво представлява „прането на пари“. Според Наказателния кодекс това е деяние, при което се извършва финансова операция или сделка с имущество, за което знае или предполага, че е придобито чрез престъпление и се наказва с до 6 години затвор. Това означава, че ако някой задигне чужда кола и след това я продаде на търг, парите, спечелени от последната сделка си остават нечисти, независимо че не са физически откраднати, а са спечелени от продажбата на имущество. И репликите на самия Прокопиев, че приватизацията на „Каолин“ е извършена преди 20 години, в никакъв случай не доказват, че тази сделка е чиста. Напротив, показват желанието му престъпленията му да бъдат заметени под килимчето на времето и хората да спрат да помнят как е успял на 27 години да си купи такъв голям икономически субект като „Каолин“. се крепи и друга лъжа на Прокопиев, с която се опита да се изплъзне в ефира на bTV – че съдът е признал сделката за „Каолин“ за „напълно законна“. Всъщност Прокопиев, брат му и още петима бяха подсъдими по дело за финансови машинации, свързани с предприятието, но бяха оправдани заради недобре формулирани обвинения, както и заради изненадващото решение преди десетина години на прокуратурата да си оттегли иска. Така съдът, пред който кръгът „Капитал“ беше изправен в ролята си на „длъжностни лица“ (тази формулировка е и една от причините съдът да оправдае групата, тъй като магистратите изрично подчертават, че седмината не са длъжностни лица и обвиненията срещу тях трябва да са други – б.р.), нямаше друг избор освен да прочете оправдателните присъди. В нито една от тях обаче сделката по приватизацията на „Каолин“ не е определена от съда като „законна“. От продължилото над 15 минути интервю става ясно и друго – Прокопиев отчаяно срещу течащите срещу него разследвания. За да е по-убедителен, Прокопиев бе донесъл в студиото и държа през цялото време пред себе си последния брой на малотиражния \"Капитал\" – флагман на Фабриката за фалшиви новини на олигархията. Така той очевидно искаше да внуши, че е преследван от правосъдието заради издателската си дейност, а не заради приватизационни сделки. Още в събота главният прокурор Сотир Цацаров заяви, че бизнесменът от Разград не представлява интерес за обвинението заради притежаваните от него медии. Вероятно това мотивира Прокопиев да поиска с неговия случай да се занимава прокурор от чужбина, което е абсолютно безпрецедентно искане. Той обяви, че съди българската държава в Европейския съд по правата на човека в Страсбург за действията на Комисията за противодействие на корупцията и за отнемане на незаконно придобитото имущество (КПКОНПИ). Пропусна обаче да каже, че едно такова дело трае 6-7 години (по думи на близкия до разградския бос адвокат Михаил Екимджиев – б.р.) и има за цел да установи дали има нарушени права на защита, а не дали някой е виновен или не. Може би, за да придаде важност на делото в Страсбург, Прокопиев допълни, че искът му вече е допуснат от магистратите. Това обаче не означава, че делото е решено в негова ползва, просто съдът е приел, че олигархът е донесъл всички необходими документи, за да се разгледа казусът по същество.", "date": "2018.10.29", "title": "Олигархът Прокопиев извади торбата с лъжите в ефир"}
{"url": "https://www.monitor.bg:443/bg/a/view/novijat-film-na-keran-kolarov-s-premiera-na-kinomanija-148143", "text": "„Мълчанието на сестра ми” на режисьора Киран Коларов (който е и сценарист на филма) е сред родните продукции, които „Киномания 2018“ ще покаже. В главните роли са младата Каталин Старейшинска (номинации „Икар“ и „Аскеер“ за дебют), Ованес Торосян, Деян Донков. Трагикомичната история е за едно самотно и малко странно семейство, което бащата отдавана е напуснал, а ексцентричната майка Виена (бивша цигуларка, кръстена на Виенската филхармония) се опитва да сплоти. Синът тийнейджър мечтае да стане писател на еротични романи, а 18-годишната му сестра Анди умишлено отказва да говори и контактува само чрез таблета си. Анди (Старейшинска) се увлича по чаровния скитник Динко Кучето (Торосян), който вижда в младото момиче изгодна сделка, но в крайна сметка се оказва отчаяно влюбен в него. Деян Донков играе шармантен цигански барон, на когото Динко има намерение да продаде Анди. След драматични премеждия сломената майка предприема отчаян ход... Премиерата е в кино „Люмиер Лидл” на 22 ноември от 18.30 ч.", "date": "2018.10.29", "title": "Новият филм на Киран Коларов с премиера на „Киномания“"}
{"url": "https://www.monitor.bg:443/bg/a/view/ot-1-noemvri-zelena-zona-okolo-blokovete-v-4-rajona-148156", "text": "Зелената зона за паркиране се разширява и около блоковете от 1 ноември в четири района на София - „Лозенец“, „Оборище“, „Възраждане“ и „Красно село“, съобщиха от столичния Център за градска мобилност. В тези райони освен по улиците ще се спира платено в паркинги около кооперациите, които не са на улицата, което на практика означава, че зоната влиза в околоблоковите пространства. „Имаме различна собственост на земята, но основната част там, където се разполага зоната, е общинска. Местата са съобразени с кадастъра и са обсъдени с живеещите в сградите“, обясни Румяна Милова, шеф на дирекция „Паркиране и гаражи“ в ЦГМ. Тя подчерта, че 90% от местата са вече разчертани. Обозначителните знаци за зелена зона са поставени на местата им, в момента са закрити, но Схемите за разположението на паркоместата са обявени в районните кметства, така че всеки да може да информира. Минали са обсъждания в Постоянната комисия по транспорт, организация и безопасност на движението към Столичната община, както и в ресорната комисия в СОС. „Имахме различни казуси, решавали сме ги един по един. Примерно на ул. “Люботрън“ хората настояваха да се допусне компромис с паркиране на тротоара, тъй като алеята е много тясна“, допълни Милова. Тя подчерта, че има възможност и да се преразгледат определени случаи и тъй като няколко казуса все още се обследват. „След като стартира зоната, почти няма да има паркиране по тротоарите“, каза още шефката на „Паркиране и гаражи“. Тя обаче не уточни дали ще има някакъв гратисен срок или нарушителите ще „осъмнат“ със скоба на колата. С промените в общинската наредба беше въведено ограничение за издаване до два винетни стикера на домакинство, но те ще важат за две години, а не както сега само за една. „До момента са платени 4000 стикера. Но има още три дни, надяваме се хората да се ориентират. Стикери се предлагат в три офиса на ЦГМ, които са с удължено работно време, ако се наложи ще работят и в събота“, каза още Румяна Милова. Тя коментира, че някъде в за да паркират само живеещите в тях. От ЦГМ са категорични, че това е незаконно, тъй като само три структури имали право да поставят ограничителни съоръжения, а Милова поясни, че тези случаи ще се разгледат отделно. 200 лв. е и санкцията за заемане на място за хора с увреждания. С разширението на зелената зона шофьорите вече ще трябва да плащат, за да паркират автомобилите си по бул. „Ситняково“, ул. „Стоян Михайловски“, бул. „Пейо Яворов“, бул. „Никола Й. Вапцаров“, ул. „Атанас Дуков“, ул. „Люба Величкова“, ул. “Сребърна“, ул. „Хенрих Ибсен“, ул. „Козяк“, ул. „Св. Георги Софийски“, бул. \"Акад. Иван Е. Гешов\", бул. \"Ген. Едуард И. Тотлебен\", ул. „Йоаким Кърчовски“, ул. „Камен Андреев“, ул. „Охридско езеро“, ул. „Гюешево“, бул. „Инж. Иван Иванов“, бул. Ал. Стамболийски“, ул. „Димитър Петков“ (до ул. „Д-р Калинков“ и обратно), бул. „Ал. Стамболийски“, бул. „Константин Величков“, бул. „Сливница“.", "date": "2018.10.29", "title": "От 1 ноември: Зелена зона около блоковете в 4 района"}
{"url": "https://www.monitor.bg:443/bg/a/view/ikoni-ot-shokolad-za-jadene-pusna-sladkarnica-v-plovdiv-148130", "text": "Икони от шоколад с ликовете на различни светци пусна в продажба пловдивска сладкарница. Предложението на сладкарите от града на тепетата за Хелоуин са торти във формата на човешки мозък или във вид на хамбургер, от който стърчат отрязани пръсти, направени от захар. Креативността на пловдивската сладкарница предизвика фурор в социалните мрежи, където едни ги критикуват ожесточено, а други ги хвалят до небесата за невероятните им идеи. „От 20 години работим и сме тематични за всеки празник. В момента целият ни цех работи за Хелоуин. В момента 40 човека правят хелоуински торти, мъфини и курабии за празника. Общо сме 70 човека екип. Тази седмица сме на хелоуинска вълна. Миналата седмица изработвахме икони от шоколад, торти”, каза специално за „Монитор” съсобственичката на сладкарницата Елена Тодева. По думите й снимките на тортите, които преди няколко дни са публикували във Фейсбук, са модели от миналата година. „Ние работим от години торти във формата на икони. Има търсене. Самите попове си поръчват такива торти. Ние сме правили торти с иконата на Свети Георги. При нас има поне 10 човека, които са завършили Художествената академия. Тези хора рисуват уникално. Не може така някой да стъпи върху тях и да започне да ги плюе. Това са хора, които създават изкуство”, каза още Елена Тодева.  Първи във Фейсбук реагирал Кирил Тошев, който е снимал шоколадовите икони на сладкарницата. Коментарът на мъжа е: „Нов вид лакомства! Шоколадови \"икони\" с образи на светии - за ядене. Кощунство невиждано!”. На поста му във фейсбук реагират стотици. Някои от тях коментират, че шоколадовите икони, които са си за ядене, са „позор” и „безсрамна работа”, но според други пловдивчани идеите на сладкарницата са върховни. Шоколадова икона има и върху торта, която е била направена за отминалия Димитровден.", "date": "2018.10.29", "title": "Икони от шоколад пусна сладкарница в Пловдив"}
{"url": "https://www.monitor.bg:443/bg/a/view/hamiltyn-specheli-peta-titla-poveche-ima-samo-shumaher-148151", "text": "Люис Хамилтън спечели петата си световна титла във Формула 1. Пилотът на \"Мерцедес\" завърши 4-и в Гран при на Мексико, но с новите 12 точки събра 358 и е недостижим на върха за основния си съперник Себастиан Фетел с \"Ферари\", пред когото има аванс от 64 т. два кръга преди края. Така британецът се изравни в статистиката с Хуан Мануел Фанджо, който е 5 пъти шампион в 1951, 1954, 1955, 1956 и 1957 г. с отборите на \"Мазерати\", \"Алфа Ромео\", \"Мерцедес\" и \"Ферари\". Повече титли има само Михаел Шумахер - 7 в периода между 1994 и 2004 г. Фетел стана втори в Мексико, а победата взе Макс Верстапен с \"Ред Бул\", а трети - Кими Райконен с \"Ферари\". От полпозишън потегли съотборникът на Верстапен Даниел Рикардо, но превъртя гумите на старта, тръгна бавно, а после отпадна 10 обиколки преди финала на пистата \"Братя Родригес\". Самият Хамилтън имаше проблеми с гумите и колата, но не се оплака, защото взе полагащото му се преди края на сезона. През него той не направи нито една сериозна грешка, за разлика от преследващия го Фетел. \"Усещането е много странно, коментира Хамилтън. - Спечелих титлата не тук, а благодарение на упорита работа във всички състезания през сезона. В Мерцедес съм 13 години. Чувството е сюреалистично. Нямаше да съм тук без моето семейство. Самото състезание беше ужасно. Стартирах отлично, пробих напред, но после не знам какво се случи. Просто се опитвах да завърша. Тази титла дойде благодарение на здравата работа в тима в състезанията от календара. Фанджо е печелил титлата с \"Мерцедес\" и е невероятно, че успях да се изравня с него. \" В същото време спортният шеф на \"Ферари\" Маурицио Аривабене заяви, че тимът е обединен и твърдо застава зад Себастиан Фетел в последната задача - преследване на титлата при конструкторите. \"Мерцедес\" има аванс от 55 т. пред Скудерията, а теоретично тя може да вземе 86. Самият Фетел поздрави Хамилтън и си пожела пак да се конкурират здраво догодина.", "date": "2018.10.29", "title": "Хамилтън спечели пета титла, повече има само Шумахер"}
{"url": "https://www.monitor.bg:443/bg/a/view/fibank-poluchi-priz-blagodetel-za-inovativno-obrazovanie-ot-fondacija-digital-kid-z-148149", "text": "Fibank (Първа инвестиционна банка) получи признанието за „Благодетел за иновативно образование“ по време на седмото издание на конференция DigitalKidZ, която се проведе на 27 октомври 2018 г. в сградата на Европейската комисия в София. Банката беше отличена за програмата си за ранно детско финансово образование, насочена към българските деца, техните родители и учители. Fibank постави начало на инициативата през 2016 г., когато лансира специално разработени дебитни карти за деца и тийнейджъри, които улесняват децата в управлението и планирането на ежедневните им разходи, създаване на личен бюджет и спестявания. От тогава финансовата институция организира и участва в редица инициативи с основен акцент създаване и развитие на финансова култура сред подрастващите от най-ранна детска възраст. Целта на наградите DigitalKidZ Awards е да отличи иновативните компании и техни усилия в областта на иновациите и дигиталната трансформация на българското образование, да насърчи най-високите стандарти и да поощри инструментите, допринесли за интегрирането на ключовите умения и компетенции сред децата на XXI век. Журито е съставено от независима комисия от експерти в областта на образованието, бизнеса, технологиите и иновациите. Тази година конференцията DigitalKidZ® се проведе под патронажа на Еврокомисаря по цифровата икономика – Мария Габриел и с изключителната подкрепа на Европейската комисия, Министерство на образованието и науката, Регионален инспекторат София.", "date": "2018.10.29", "title": "Fibank получи приз „Благодетел за иновативно образование“ от фондация DigitalKidZ"}
{"url": "https://www.monitor.bg:443/bg/a/view/zakopchaha-top-mafiot-v-sicilija-148144", "text": "Силите за сигурност в Сицилия закопчаха рано призори боса на мафията в град Агридженто и цялата южна част на острова - Лео Ситера. В средите на коза ностра той е известен с пякора „Професора“ и е смятан за най-предания „асистент“ на подвизаващия се две десетилетия и половина в нелегалност „капо ди тути капи“ на мафията Матео Месина Денаро. Ситера е обвинен в участие в престъпно сдружение от мафиотски тип, но според прокуратурата основната причина за арестуването му днес сутринта е подготвяното от него бягство в чужбина. За последно „Професора“ излиза от затвора през 2016 г. след излежана присъда за манипулиране на търгове за обществено строителство, рекет и различни трафици. Но вместо да се радва на подарената му предсрочно за добро поведение свобода, Ситера веднага се връща към мафиотското си битие. Той възстановява бързо връзките си със смятания за мафиот №1 и негов стар „боен другар“ Месина Денаро, като става „филтър“ на неговата кореспонденция с клановете на „коза ностра“ в Сицилия. С други думи „Професора“ е бил единствената връзка на техните босове с върховния им шеф чрез оказалата се безпогрешна през годините система за мафиотски обмен на информация с кратки бележки - „пицини“. Като Ситера е преценявал кое „писъмце“ да стигне до супер – боса и кое не с цел да не го безпокои излишно и да не нагнетява с напрежение битуването му в нелегалност. Като на няколко пъти силите за сигурност засичат със специални средства как „Професора“ чете „пицини“, някои от които изгаря веднага, а други оставя настрана за да предаде съдържанието им на „капо ди тути капи“. Ако се вярва на италианските медии, задържането на Лео Ситера затваряло още по-плътно кръга около Месина Денаро и вещаело неговото скорошно закопчаване.", "date": "2018.10.29", "title": "Закопчаха топ мафиот в Сицилия "}
{"url": "https://www.monitor.bg:443/bg/a/view/v-kazanlyk-razvjaha-cheren-flag-zaradi-zaginali-mladeji-148147", "text": "Със спуснато наполовина национално знаме и черен флаг осъмна общината в Казанлък след като в града обявиха понеделника за ден на траур по повод гибелта на 23-годишната Виктория Гьонева и с година по-младият й приятел Цанко Павлов. Младата двойка загина при катастрофа по пътя от Казанлък за Стара Загора край село Тулово към 19,15 часа в събота. Причината за сблъсъка на карания от Цанко „Фолксваген голф“ с идващ насреща „Мерцедес“ била внезапно изскочила на асфалта неосветена конска двуколка, чийто водач успял да се измъкне в тъмнината. Двуколката е била засечена от шофьор на преминаващ транзитно автомобил, който е оказал първа помощ на леко ранения 35-годишен шофьор на „Мерцедеса“ и дал показания пред дошлите по негов сигнал на телефон 112 пътни полицаи. Младежите са загинали на място, не е установена употреба на алкохол или дрога, предприети са действия за издирването на каруцаря, имало индикации, че в неделя той е бил сред участниците в нерегламентирано надбягване с двуколки в района, коментира директорът на ОД на МВР – Стара Загора Георги Хаджиев. Майката на Виктория, известната в Казанлък поетеса Янка Гьонева, публикува в личния си фейсбук профил: „Снощи,при катастрофа почина дъщеричката ми Виктория! Не зная как ще продължа живота си за напред, но зная,че няма Бог и няма справедливост! Вики...следвай светлината...Обичаме те с кака!! Много...много !!!“. Стотици приятели и познати на жената, която сама е отгледала двете си дъщери  Гергана и Вики изразиха своите съболезнования, мнозина настояха да бъде издиран и сурово наказан виновникът за трагедията. Роденият на 18 юни 1996 година Цанко е бил студент в софийския Технически университет, преди това е завършил казанлъшката професионална гимназия Иван Хаджиенов. В личния си профил няколко дни преди трагичната си гибел младежът е написал като свой девиз „Съдбата помага на силните!“.На свой ред пак в профила си Виктория се е представила с думите: „Това, което мислите за себе си, е много по-важно от това, което другите хора мислят за вас. На некролога от близките момичето е със снимка от гимназиалния бал. Мястото на катастрофата е сред най-рисковите по пътя от Казанлък за Стара Загора най-вече заради често изскачащите каруци и животни, собственост на жителите на Тулово, коментират водачи на автомобили.", "date": "2018.10.29", "title": "В Казанлък развяха черен флаг заради загинали младежи"}
{"url": "https://www.monitor.bg:443/bg/a/view/prashtame-14-begachi-na-balkaniada-po-kros-kyntri-148133", "text": "България ще участва с 14 състезатели в отделните възрастови групи на Балканския шампионат по крос кънтри бягане в Ботошани (Румъния) на 4 ноември. В състава са включени всички национални шампиони за този сезон - Маринела Нинева (жени), Митко Ценов (мъже), Билсерин Сюлейман (девойки до 23 г.), Иво Балабанов (младежи до 23 г.), Силвия Георгиева (девойки до 20 г.) и Владислав Михайлов (юноши до 20 г.), които триумфираха на държавното първенство в Сунгурларе в събота. Девойки по 20 години: Силвия Георгиева, Девора Аврамова, Елица Тодорова Юноши до 20 години: Владислав Михайлов, Боян Иванджиков, Валентин Вълканов Девойки до 20 години: Билсерин Сюлейман Младежи до 23 години: Иво Балабанов, Християн Стоянов, Георги Гергов Жени: Маринела Нинева Мъже: Митко Ценов, Йоло Николов, Стоян Владков", "date": "2018.10.29", "title": "Пращаме 14 бегачи на балканиада по крос кънтри"}
{"url": "https://www.monitor.bg:443/bg/a/view/cska-s-udarno-poskypvane-na-biletite-148154", "text": "Ръководството на ЦСКА взе решение за ударно поскъпване на билетите за домакинските мачове. Мярката е следствие на плащането на 8-те милиона лева за емблемата и активите на фалиралото „червено“ дружество и цели да се избие част от сумата. Поскъпването на билетите влиза в сила още за домакинството от 1/8-финалите за Купата на България срещу „Витоша“ (Бистрица), което е утре от 19 часа на стадион „Българска армия“. Пропуските за мача струват по 20 лева за сектор „А“, 15 лева за „В“ и по 10 лева за любимия на запалянковците сектор „Г“. Това на практика означава, че всички билети поскъпват с 5 лева. Особено чувствително е увеличението за сектор „Г“, като там цената скача двойно. Единствено цената на пропуск за ВИП ложата остава непроменена – 150 лева. В същото време стана ясно, че се очаква треньорът на ЦСКА Нестор Ел Маестро да направи няколко промени в титулярния състав. Те получават по-рядко шанс за изява, но тъй като съперникът не е особено сериозен, те ще запишат игрови минути още от началото на срещата. По всяка вероятност пък на пейката ще остане бразилският нападател Мауридес, който е в слаба форма и се превърна в основен грешник при шампионатното равенство 0:0 с „Берое“ през уикенда, когато левашки изпусна дузпа. Отношение по случващото се в ЦСКА взе и президентът на „Славия“ Венцеслав Стефанов, който сериозно разкритикува действията на Ел Маестро. Босът на „белите“ бе категоричен, че словенецът си е направил сепуко (ритуално самоубийство, б.р.) с последните си остри медийни изяви. „ЦСКА има нужда от старши треньор, който да гори в работата, който да отговаря на изискванията на публиката. Стойчо Младенов умееше да гъделичка феновете, но накрая се оказа, че клубът му дължи пари и на него. Не познавам сърбин, който да ми е казал добра дума за Ел Маестро. Чудят се как така си е сменил сръбското име, а с държанието си той си направи сепуко\", коментира пред Sportal.bg Стефанов.", "date": "2018.10.29", "title": "ЦСКА с ударно поскъпване на билетите"}
{"url": "https://www.monitor.bg:443/bg/a/view/kulturen-obmen-novi-znanija-i-umenija-s-erazym-148095", "text": "Досег с културата на други европейски държави, комуникация на английски език, придобиване на нови знания, умения и компетентности са само част от ползите за учители и ученици по време на различни мобилности по програмата „Еразъм +“. За около 5 и 7 дни те посещават друга държава, като по програмата са покрити всички разходи за път, храна, нощувки, а също така са осигурени и посещения на музеи и други културни забележителности. За учениците най-ценна е възможността да общуват на английски език, обясни директорът на 119-о СОУ „Акад. Михаил Арнаудов“ Диян Стаматов. „Обмените между училищата им позволяват да разширят кръгозора си, да изпитат поне частица от чуждестранната култура, начина на усвояване на учебния материал, да се докоснат до положителните и отрицателните моменти, които вълнуват техните връстници, да осъществят и поддържат контакти.“, коментира той ползите от проектите. Техните учители пък имат възможността да се срещнат с преподаватели от други страни, с които да обменят опит, повишат компетенциите си и да усвоят нови методи и средства на преподаване. За последните 2 години в 119-о училище в обмени са взели участие около 50 учители и 120 ученици. Тази година те участват в 12 проекта с различна тематика - екологичен, за съвременни технологии, за поведенчески проблеми. Учителите пък участват в квалификационно обучение за работа с различни етнически групи, както и в обмен за изработване на индивидуални психологически карти за проследяване на развитието на ученика съвместно с още няколко държави.", "date": "2018.10.29", "title": "Културен обмен, нови знания и умения с „Еразъм +“"}
{"url": "https://www.monitor.bg:443/bg/a/view/grigor-otpadna-na-dvojki-igrae-s-ispanec-na-singyl-148135", "text": "Григор Димитров приключи участието си на двойки на силния турнир в зала в Париж. Българинът и неговият партньор Фабио Фонини (Ит) отстъпиха с 6:7(3), 4:6 пред Жан-Жулиен Рохер и Хориа Текау. В надпреварата на единично Димитров научи името на съперника си във втория кръг, от който започва като поставен под №9 в схемата.  Той ще излезе срещу Роберто Баутиста Агут (Исп), който постигна успех над Стийв Джонсън (САЩ) с 6:4, 7:6(2). До момента Димитров води с 2:1 победи над Агут в двубои от световния тур. За последно те се срещнаха в Пекин преди година. 30-годишният испанец е 25-и в ранглистата, където българинът тази седмица е под №10. Миналата година Димитров отпадна в третия кръг в Париж след загуби от Джон Иснър.", "date": "2018.10.29", "title": "Григор отпадна на двойки, играе с испанец на сингъл "}
{"url": "https://www.monitor.bg:443/bg/a/view/rusev-poe-pregovorite-cvetkovich-ostava-148134", "text": "„Левски“ е близо до преподписване на договора на един от основните си футболисти, след като лично собственикът на клуба Спас Русев е отправил оферта към защитника Милош Цветкович. „Първото предложение към Цветкович дойде в събота, лично от г-н Русев. Да успокоя феновете на „Левски“, позициите са много близо и мисля, че ще се разберем“, коментира в „Студио Дерби“ агентът на играча Милко Бански. Бранителят е неразделна част от титулярния състав на тима и ще излезе и в тежкото гостуване на „Черно море“ за купата на България. Един от най-интригуващите мачове от осминафиналите бе поверен на рефера Ивайло Стоянов. Поради очаквания голям интерес към срещата пък ръководството на варненци реши да пусне днес в предварителна продажба билетите за мача. Пропуски за феновете на двата отбора ще могат да бъдат закупени от 10 до 17 часа в административната сграда на стадион „Тича“, а в деня на мача в сряда, пропуски ще се продават от 12.30 часа на касите на клубното съоръжение на варненци. Цената на талоните е шест лева. Двубоят между „Черно море“ и „Левски“ е от 16 часа на стадион „Тича“ във Варна.", "date": "2018.10.29", "title": "Русев пое преговорите, Цветкович остава"}
{"url": "https://www.monitor.bg:443/bg/a/view/otmystitelite-privljakoha-katrin-langford-ot-13-prichini-zashto-148136", "text": "Номинираната за „Златен глобус“ актриса Катрин Лангфорд ще се включи в дългия списък със звезди в предстоящото заглавие на „Отмъстителите“. Каква ще бъде ролята на 22-годишното откритие на Netflix все още не е ясно. Лангфорд натрупа популярност покрай участието си в тийн драмата „13 причини защо“. В нея тя влиза в образа на Хана Бейкър, която слага край на живота си след системен тормоз в училище. Именно благодарение на играта й в продуцираната от Селена Гомес поредица, актрисата се сдоби и с номинацията за „Златен глобус“. Четвъртият филм от поточната линия на „Отмъстителите“ ще види бял свят на 3 май 2019 г., като режисурата отново е поверена на Антъни и Джо Русо. Последното заглавие от поредицата „Война без край“ се появи по кината тази пролет, като събра общо над 2 милиарда долара печалба от световния боксофис.", "date": "2018.10.29", "title": "„Отмъстителите“ привлякоха Катрин Лангфорд от „13 причини защо“"}
{"url": "https://www.monitor.bg:443/bg/a/view/pigmalion-otnovo-na-scena-za-ubileja-na-jordanka-kuzmanova-148138", "text": "Хитовата постановка „Пигмалион”, която се игра почти 20 години с огромен успех в Народния театър, ще се възроди отново за юбилея на легендарната актриса Йорданка Кузманова. Едно от емблематичните лица от първата ни сцена ще отбележи 80-годишнината си със специален спектакъл – подарък за всичките й колеги, приятели и почитатели. Творческата вечер, посветена на неостаряващата прима Йорданка Кузманова, е на 3 ноември от 19.00 часа на Голяма сцена. Една от изненадите в нея ще бъде именно откъсът от – „Пигмалион” от Бърнард Шоу, когото юбилярката определя като един от предпочитаните си автори. Заедно с нея на сцената ще бъде друга звезда на Народния театър – Валентин Ганев. „Обичам да дарявам наслада чрез магията на словото! Обичам Яворов и Мина! Обичам Бърнард Шоу, обичам Леон Даниел! Обичам космичните ни народни песни! Обичам очите на приятелите! Обичам младите си колеги!\". В тези думи на Йорданка Кузманова е скрита есенцията на спектакъла, с който тя ще предаде символично щафетата на три млади актриси – Радина Боршош, Мартина Георгиева и Мария Тепавичарова. Сред другите изненади, които Йорданка Кузманова е подготвила, са стихове на Яворов и текстове на български народни песни в нейно изпълнение. Като фонова музика ще звучат интерпретации върху Моцарт, Вивалди и Бах, изпълнени на египетски, ирландски и мексикански инструменти. Йорданка Кузманова прави първите си стъпки като актриса в... 1-ви клас с ролята на Червената шапчица. Завършва ВИТИЗ при проф. Желчо Мандаджиев. Дебютира на професионална сцена в Драматичния театър във Варна като Боряна от едноименната пиеса на Йовков. Следват много роли на варненска сцена и моноспектакълът „Яворов-Мина”. След представянето му в София тя е поканена в Народния театър, където на Чехов. В периода 1966-1984 г. е в трупата на Младежкия театър, след което пак се влива в екипа на Народния. Към 200 са ролите на Йорданка Кузманова в театъра, над 100 са участията й в Телевизионния театър и ролите в киното. През годините специализира при Жан-Луи Баро във Франция, среща се с кинорежисьора Сергей Параджанов и именитите театрали Анатолий Ефрос и Георгий Товстоногов. И от всеки се е опитала да „открадне” нещо, което може да е от полза в работата й на актриса. Професията я среща и с Юрий Гагарин, който й дава автограф с посланието: „На бъдещата космическа стюардеса от първия космонавт!”. Преди години Йорданка Кузманова издаде книгата „Реалността, в която...” със свои стихове, посветени на театъра.", "date": "2018.10.29", "title": "„Пигмалион“ отново на сцена за юбилея на Йорданка Кузманова"}
{"url": "https://www.monitor.bg:443/bg/a/view/aga-na-milko-lazarov-s-2-prestijni-nagradi-ot-valjadolid-148140", "text": "На престижния 63-ти международен кинофестивал в испанския град Валядолид (20-27 октомври), в много силна конкуренция с двадесет заглавия от цял свят, филмът „Ага“ на Милко Лазаров спечели две авторитетни награди: отличието „Пилар Миро“ за най-добър нов режисьор на първи или втори филм, както и Green Spike Award – за филм със специално отношение към опазване на природата. За най-добър филм на форума бе определен швейцарският „Генезис“ на Филип Лесаж, който стана и лауреат на режисьорската награда при опитните кинематографисти с повече от два филма в творческата си биография.  ", "date": "2018.10.29", "title": "„Ага“ на Милко Лазаров с 2 престижни награди от Валядолид"}
{"url": "https://www.monitor.bg:443/bg/a/view/za-poreden-pyt-otlojiha-deloto-sreshtu-bratja-galevi-za-konfiskacija-na-imushtestvoto-im-148124", "text": "За пореден път беше отложено делото за конфискация на имуществото на Пламен Галев и Ангел Христов, известни като Братя Галеви. Състав на Кюстендилския окръжен съд, председателстван от съдия Татяна Костадинова, не даде ход на процеса заради липсата на един от процесуалните представители. Новата дата на делото е 16 ноември. На този етап стана ясно, че вещите лица са изготвили назначената от съда икономическа експертиза, която ще бъде разгледана на следващото съдебно заседание. Делото срещу Братя Галеви тръгна по искане на Комисията за отнемане на незаконно придобито имущество срещу Ангел Христов и Пламен Галев, техните съпруги и контролираните от тях дружества. То е на обща стойност 4 250 189 лева и касае девет луксозни автомобила, недвижими имоти и дялове от фирми. Двамата бизнесмени са в неизвестност от 2012 година, след като влезе в сила присъдата им по наказателно дело за организиране и ръководена на престъпна група.", "date": "2018.10.29", "title": "За пореден път отложиха делото срещу Галеви за конфискация на имуществото им"}
{"url": "https://www.monitor.bg:443/bg/a/view/sledjat-za-tormoz-pri-erotichnite-sceni-na-hbo-148142", "text": "Телевизионната компания HBO ще назначи надзорници, които да следят заснемането на еротичните сцени в продукциите, реализирани под шапката й. До решението се стигна, след като актрисата Емили Мийд отправила молба към ръководителите да подсигурят контрол по време на по-пикантните моменти от участието й в сериала „Нюйоркска комбина“ където играе като проститутка. Новите сътрудници ще работят по всички проекти на телевизията, като ще докладват предимно на съответния режисьор. При тях ще могат да се подават жалби за тормоз или неприлично поведение от всеки един от членовете, както на каста, така и на екипа зад камера на дадена продукция.", "date": "2018.10.29", "title": "Следят за тормоз при еротичните сцени на HBO"}
{"url": "https://www.monitor.bg:443/bg/a/view/propusnat-sydijski-podpis-vyrna-otnovo-delo-za-ubijstvo-148125", "text": "Заради липсата на подпис на председателя на съдебния състав върху присъдата по наказателното дело срещу 44-годишния Георги Генов от Пазарджик, пробол с нож смъртоносно съпругата си, делото се връща за ново разглеждане. Това е решението на пловдивския Апелативен съд, който уважи молбата на защитата на подсъдимия за допуснатото процесуално нарушение в протокола от заседанието на 2 май т.г. Тогава Генов бе осъден на 25 години затвор при първоначален строг режим за жестокото убийство на съпругата си Катя Генова, която е била умъртвена по особено жесток и мъчителен начин.   Заседанието по върнатото дело е насрочено за тази сряда в местния Окръжен съд, след като апелативните съдии приеха, че липсата на председателския подпис обезсмисля целия съдебен процес. При първоначалното гледане на делото магистратите в Пазарджишкия съд признаха в пълен размер от по 200 хил. лв. гражданските искове на майката на убитата и двете й дъщери.  Делото премина по искане на подсъдимия като съкратено съдебно следствие, при което той призна как във фаталния ден-2 септември 2017 г. причакал жена си на автобусната спирка в родния й град Пещера. В пристъп на ревност и яд, че Катя отказала да се върне с него в семейното им жилище в Пазарджик, той извадил нож и нанесъл 17 удара в тялото на жената. Свидетели на кървавата саморазправа станали случайни минувачи, но никой не спрял хладнокръвния убиец, който се качил в колата си и потеглил. Минути по-късно някой от очевидците звъннал на телефон 112 и извикал полиция и „ Спешна помощ“, но лекарите не успели да спасят смъртоносно ранената 41-годишна жена. Повече от 2 дни извършителят Георги Генов се укриваше от органите на реда, а полицията разпространи негова снимка и фотография на колата му, с която бе изчезнал. В издирването му се включиха и военни със специална високопроходима техника и Генов беше задържан на 4 септември във вилата на родителите му в околностите на ихтиманското село Мухово, където полицаите открили и ножа, с който Георги е ръгал многократно съпругата си.  ", "date": "2018.10.29", "title": "Пропуснат съдийски подпис „върна“ отново дело за убийство"}
{"url": "https://www.monitor.bg:443/bg/a/view/bylgarija-v-top-3-v-es-s-naj-visok-rastej-v-it-sektora-148137", "text": "България е сред страните с най-висок растеж в ИТ сектора в ЕС. Това стана ясно от думите на еврокомисаря Мария Габриел на конференция за цифровата икономика. Така страната ни попада в топ 3 в Европа, наред с Люксембург и Полша. Габриел изтъкна, че цифровизацията вече е част от ежедневието ни и подчерта ползите от нея. Така една година след падане на роуминга, трафикът на данни се е увеличил пет пъти, а относно телефонните обаждания – пет пъти и половина. Родният еврокомисар припомни и новата програмата на ЕС 'Цифрова Европа“, както и нейните приоритети и така отговори на бившия финансов министър Симеон Дянков, който изтъкна, че европейските компании изостават от азиатските и причината за това е липсата на единен цифров пазар. Така по думите на Габриел за подобряване на цифровите умения на европейците се заделят 700 млн. евро. Наред с това ЕС вече има и обща стратегия относно развитието на изкуствения интелект, за който са предвидени 1,5 млрд. евро до 2020 година. Усилено се работило и за изграждането на сиперкомпютъра на ЕС, както и до 2020 година във всички области на съюза да има дигитални иновативни хъба. Шефът на отдел „Киберсигурност“ Явор Колев пък поясни какви са основните кибератаки, както и че се увеличават случаите на детска сексуална експлоатация в мрежата. Така по думите му На свой ред Георги Апостолов от Центъра за безопасен интернет пък заяви, че 4096 са сигналите за детска порнография, а около 94-97 % от децата всеки ден влизат в интернет. 50 на сто децата около 11 – 13 години имат профили във Фейсбук, като масово лъжат за възрастта си в мрежата. 40% от профилите на хлапетата между 12-14 години са публични и всеки може да влиза там и да ползва информация. 48% признават, че не могат познаят какво в нета е истина и кое лъжа. Над 30 на сто от изображенията на детска сексуалност са произведени от самите деца. В началото на дискусията кметът на София Йорданка Фандъкова пък заяви, че Шефът на ПГ на ГЕРБ Цветан Цветанов пък обясни, че има огромен недостиг на квалифицирана работна ръка, в 80 млн. европейци нямат елементарни дигитални познания. По думите му законът за киберсигурността трябва да бъде приета тази седмица от НС, а скоро това трябва да стане и със закона за защита на личните данни.", "date": "2018.10.29", "title": " В топ 3 сме по растеж на ИТ сектора"}
{"url": "https://www.monitor.bg:443/bg/a/view/jena-izmestva-leo-v-master-chef-148123", "text": "Лъчезарният италианец Лео Бианки се пенсионира като член на журито в кулинарното предаване MasterChef. До шеф-готвачите Андре Токев и Петър Михалчев за първи път ще застане жена. Силвена Роу, която е писала кулинарни статии във в. „Гардиън“ и е гощавала знаменитости от ранга на Клаудия Шифър, Тина Търнър и Шер, е новото лице на MasterChef. В момента тя управлява свой ресторант в Дубай и разпределя времето си между Обединените арабски емирства, София, Ню Йорк и Лондон. „Една от най-важните причини за традиционния успех на MasterChef България е, че форматът се развива с всеки следващ сезон. Дойде време да привлечем към журито и утвърдена жена шеф-готвач и сме щастливи, че това е именно международно признатата Силвена Роу.“, коментира изпълнителният продуцент на риалити формата Ангелина Белчева. Новият пети сезон на кулинарната надпревара ще стартира през пролетта на 2019 г. Лео обаче ще остане в ефира на bTV със своя авторска седмична рубрика в „Преди обед“. „За мен е време да покажа моята гледна точка към добрата храна и „вкусния“ живот, затова съм щастлив да направя следващата крачка – с моя авторска рубрика. Тя ще надгради готварските формати, ще позволи на зрителите да погледнат на кулинарията от различни ъгли, а на мен – да я представя през погледа на приятели от различни професии и националности. допълни Бианки.", "date": "2018.10.29", "title": "Жена измества Лео в MasterChef"}
{"url": "https://www.monitor.bg:443/bg/a/view/prebivavaneto-dalech-ot-zemjata-promenja-mozyka-148122", "text": "Международен екип от учени установи, че продължителното пребиваване в космоса влияе върху функционирането на мозъка, а възстановяването може да продължи около година, съобщи Юрик алърт. Било изследвано здравословното състояние на 10-има космонавти, които прекарали средно по 189 дни на борда на Международната космическа станция (МКС). Участниците се подложили на магнитно-резонансна томография преди полета до МКС, веднага след връщането си на Земята и 7 месеца след приключването на мисията. Оказало се, че у върналите се на Земята космонавти обемът на сивото вещество се е свил в сравнение с първото сканиране. Седем месеца по-късно този показател не се върнал към първоначалните си стойности. Освен това вследствие на продължителното въздействие на микрогравитацията се увеличило съдържанието на гръбначномозъчна течност във вентрикулите на главния мозък, както и в субарахноидалното пространство. Този приток съкращава обема на бялото вещество, като това се наблюдава дори месеци след връщането от МКС. Специалистите отбелязват, че засега не е ясно дали въпросните изменения влияят върху когнитивните способности на членовете на екипажа на МКС. Известно е обаче, че при дълго пребиваване в състояние на безтегловност се намалява остротата на зрението. Това може да е свързано с увеличаване на налягането на гръбначномозъчната течност върху ретината и зрителния нерв.", "date": "2018.10.29", "title": "Пребиваването далеч от Земята променя мозъка"}
{"url": "https://www.monitor.bg:443/bg/a/view/113-mln-lv-poveche-v-budjeta-na-temida-148132", "text": "Със 113 197 000 лв. ще се увеличи бюджетът на съдебната власт през 2019 г., стана ясно на извънредно заседание на пленума на ВСС. С 23 гласа „за“ и нито един „против“ кадровиците на Темида изразиха положително становище по разработения от Министерство на финансите и одобрен от МС проект на Закон за държавния бюджет за 2019 г. в частта му за съдебната власт. Финансовото министерство отпусна 65 113 000 лв. по-малко от поисканото от ВСС и увеличението на заплатите в съдебната власт от 1 януари 2019 г. ще е с 10%, а не със 17%, както искаха кадровиците на Темида. Парите за дрехи на служителите в съдебната система няма да бъдат намалявани и остават по две средномесечни бюджетни заплати. След вълната от негативни становища и декларации от администрациите на различни органи на съдебната власт, както и след работна среща между главния прокурор Сотир Цацаров и финансовия министър Владислав Горанов в петък, по време на която обвинител №1 се застъпи за исканията на съдебните служители, стана ясно, че парите за дрехи няма да се намаляват. Ще има средства за допълнително материално стимулиране на високонатоварените съдилища и за спецправосъдието с по една заплата. През следващата година бюджетът на ВСС ще е 51 млн. лв при 32,4 млн. лв. за 2018 г., .на ВКС парите ще са 19,8 млн. лв. при 17,5 млн. лв. през 2018 г., бюджетът на ВАС ще е 17,5 млн. лв. при 14,7 млн. лв. за 2018 г., прокуратурата ще разполага с 260 млн. лв. при 221,7 млн. лв. за 2018 г., а съдилищата ще имат на разположение общо 343, 8 млн.лв. при 293, 7 млн.лв. за 2018 г.", "date": "2018.10.29", "title": "113 млн. лв. повече в бюджета на Темида"}
{"url": "https://www.monitor.bg:443/bg/a/view/kuvejt-iska-bylgarski-lekari-148126", "text": "Искаме повече български лекари да работят в Кувейт. Това заяви посланик д-р Якуб Ал Атики, след като подари от името на посолството уникален лазер за унищожаване на тумори. Дарението е за Специализираната университетска болница по онкология в София. От думите му стана ясно, че с българските здравни власти вече се обсъжда програма, по която наши медици да се трудят там. Във Военната болница в Кувейт работят над 350 български лекари и медицински сестри. Ръководството на клиниките там е в техни ръце, защото те показаха високо качество, подчерта посланик д-р Ал Атики. Новото поколение лазер е на стойност 130 000 евро и е първият от този клас в страните от Източна Европа. Той се използва, както за отстраняване на доброкачествена простатна хиперплазия, разбиване на камъни в уретера и бъбречното легенче, така и за премахване на ракови тъкани в тези локализации. Операциите с него са изключително щадящи, защото са безкръвни. „Тази клиника има нужда от такъв апарат, за да помага на пациентите, за да може да си възвърнат усмивката на лицата. Възнамеряваме да продължим да помагаме и занапред в България“, каза посланик д-р Якуб Ал Атики. Туморите на урологичната система са сред най-честите. Средно от всички пациенти през болницата – 40% са а с аденом на простата. Статистиката показва, че всяка година новите случаи на карциином на пикочния мехур са 1825, на простата – 2545, на уретера и бъбречното легенче – 200, а на новите паренхимни тумори на бъбреците са 800. Сред основните фактори за заболяването са неправилното хранене с прекомерна употреба на животински мазнини, на продукти с канцерогенни вещества, като аспартан, оцветители, анилин и наситени мастни киселини.", "date": "2018.10.29", "title": "Кувейт иска повече български лекари"}
{"url": "https://www.monitor.bg:443/bg/a/view/ivanovich-reshava-bydeshteto-na-shvajni-v-sa-sht-148127", "text": "Бившият германски национал Бастиан Швайнщайгер заяви, че все още не е взел решение за бъдещето си в професионалния футбол. Договорът на 34-годишния халф с американския „Чикаго Файър“ изтича в края на годината, а бившият играч на „Байерн“ (Мюнхен) и „Манчестър Юнайтед“ каза, че ще вземе решение за бъдещето си след разговор със съпругата си, бившата тенисистка Ана Иванович. \"Ще говоря с жена ми и след това ще обява решението си. Но харесвам живота в Чикаго. Лигата е много интересна и с голям потенциал, макар да не може да се сравнява с тези в Европа\", заяви световният шампион с Германия след последния мач на отбора си. Такова решение обаче не се очаква преди Нова година. „Чикаго“ завърши разочароващия сезон 2018 с равенство 0:0 с тима на „ДС Юнайтед“ и по този начин остана на предпоследно място в крайното класиране на Източната конференция на МЛС, на цели 18 точки зад плейофните места и с 23 по-малко спрямо предния сезон. През сезон 2018 Швайнщайгер записа 4 гола и 11 асистенции за „Чикаго“.  ", "date": "2018.10.29", "title": "Иванович решава бъдещето на Швайни в САЩ"}
{"url": "https://www.monitor.bg:443/bg/a/view/v-dobrich-otkriha-droga-i-oryjija-v-specialni-tajnici-148114", "text": "При мащабна специализирана полицейска акция в Добрич, в частен имот по ул. „Ружа”, са открити 57 броя полиетиленови пакетчета със суха тревна маса с тегло 70 грама, реагиращи на канабис и 19-броя полиетиленови пакетчета с бяло прахообразно вещество с тегло 70 грама, реагиращо на амфетамин. Дрогата била укрита в специално изградени тайници. Установени са и са иззети множество веществени доказателства, сред които самоделно оръжие, боеприпаси, пневматичен пистолет, метална каса, радиостанции и система за видеонаблюдение. Операцията е проведена на 26 октомври от служители на Първо РУ МВР Добрич и сектор Противодействие на криминалната полиция при ОД МВР Добрич. По време на акцията в имота са установени и задържани 21-годишен мъж и 24-годишен мъж от град Добрич, и двамата криминално проявени. При последвалите процесуално следствени действия, 21-годишният е привлечен в качеството му на обвиняем. Постановено е задържане за срок от 72 часа и на 27 октомври му е взета мярка за задържане под стража. Работата по установяване и документиране на цялостната му престъпна дейност продължава.", "date": "2018.10.29", "title": "Откриха дрога и оръжия в специални тайници в Добрич "}
{"url": "https://www.monitor.bg:443/bg/a/view/ford-eko-sport-sreshtu-levche-v-dimitrovgrad-148131", "text": "Леката кола \"Форд ЕкоСпорт\" от \"Втори ТОТО шанс\" за \"6 от 49\" е най-скъпата печалба в тираж №86 на БСТ. Той беше спечелен от късметлия, заложил в Димитровград на единичен фиш за \"6 от 49\" за едно левче. При начални цени от около 35 000 лева за този модел инвестицията му се е изплатила поне 35 000 пъти. Още двама играчи ще вземат по 5000 лв. от \"Втори шанс\", но за играта \"5 от 35\". Единият е от София, другият - от Русе, и двамата са пуснали 3 комбинации плюс 3 за \"Тото Джокер\" за по 3 лв. Единствената петица в I теглене на \"5 от 35\" за 25 279,40 лева пък е най-скъпата парична печалба в неделния тираж №86. Тя е уцелена с двоен фиш за 1,40 лв. Във II теглене паднаха 2 петици по 12 639,70 лева. Джакпотът в \"6 от 49\" скочи с нови 152 326,61 лв. и достигна 3 285 877,89 лева. До четвъртък се очаква да порасне с още към 150 000. В \"5/50 - 1/12 Зодиак\" си стоят непроменящите се 3 млн. лева, в \"6 от 42\" - 333 729,86, към които ще се прибавят към 17 000. в \"Тото Джокер\" ще има към 50 000, а в \"Рожден ден\" - 25 000. Така се събират над 6,85 млн. лева във всички джакпоти.  Числа - (12, 16, 17, 23, 38, 43); 6 - няма, 5 - 10 по 2776,70 лв., 4 - по 58,50 лв., 3 - по 4,10 лв.; ДЖАКПОТ: 3 285 877,89 лв.  Числа - (4, 6, 7, 10, 27, 36); 6 - няма, 5 - 3 по 3514,80 лв., 4 - по 30,00 лв., 3 - по 3,00 лв.; ДЖАКПОТ: 333 729,86 лв.  I теглене - (1, 12, 16, 28, 30); 5 - 1 от 25 279,40 лв., 4 - по 109,50 лв., 3 - по 5,50 лв.; II теглене - (10, 13, 24, 29, 34); 5 - 2 по 12 639,70 лв., 4 - по 86,10 лв., 3 - по 4,60 лв.  Година 27, месец 06, дата 05, ден 7; I група - няма, II - няма, III - няма, IV - 1 от 240,00 лв., V - няма, VI - 6 по 32,00 лв., VII - 3 по 80,00 лв., VIII - 5 по 38,40 лв., IX - 42 по 6,90 лв., X - по 4,40 лв., XI - 60 по 6,40 лв., XII - по 2,30 лв., XIII - по 2,00 лв., XIV - по 1,30 лв., XV - по 1,20 лв.; ДЖАКПОТ: 21 286,32 лв.  Числа - (6, 32, 38, 43, 46); Зодия 6 - Дева; 5+1 - няма, 5 - няма, 4+1 - няма, 4 - 3 по 500,00 лв., 3+1 - 8 по 100,00 лв., 3 - 133 по 10,00 лв., 2+1 - по 5,00 лв., 1+1 - по 1,50 лв., 2 - по 0,80 лв., 0+1 - по 1,00 лв.; ДЖАКПОТ: 3 000 000,00 лв.  Позиции - (1, 4, 7); Цифри – (4, 9, 3); 3 - няма, 2 - 486 по 53,50 лв.; ДЖАКПОТ: 46 579,00 лв. \"Форд ЕксСпорт\"          \"6 от 49\"              827151449                Димитровград 5000 лв.                         \"5 от 35\"             887121589                           София 5000 лв.                         \"5 от 35\"             927486890                               Русе", "date": "2018.10.29", "title": "\"Форд ЕкоСпорт\" срещу левче в Димитровград"}
{"url": "https://www.monitor.bg:443/bg/a/view/ivan-vlychkov-e-shampion-v-turing-za-treta-poredna-godina-148113", "text": "Иван Влъчков с Honda Civic е шампион в своя клас Туринг за трета поредна година. Пилотът на “Дамасцена Алба“ спечели на писта „Дракон“, пети кръг от националния шампионат на Затворен маршрут. Така Влъчков записа петата си победа от 5 състезания за сезона и кръг преди края е недостижим в своята категория. На „Дракон“ Иван поведе след старта и бързо натрупа аванс пред Косьо Йорданов от „Влъчков Рейсинг“ с Honda Civic. Последният стартира по-добре от втория от квалификацията Станислав Паришков с Opel Astra. След това Паришков си върна второто място, но получи технически проблем и се прибра в бокса. Това изведе Йорданов на втора позиция, но близо зад него бе Стоян Апостолов (Honda Civic). Ветеранът се възползва от грешка на Косьо в последната обиколка и го изпревари за второто място. Състезанието не завърши Давид Будев от „Влъчков Рейсинг“ с Honda Civic, който спря заради технически проблем след средата на дистанцията. \"Целта беше да си осигурим титлата преди последния кръг и успяхме, заяви Иван Влъчков. – Благодаря на екипа ми „Дамасцена Алба“ за подкрепата през целия сезон и специално на Николай Мончев, Кирил Палазов от Drag Power и Волен Василев, който отговаря за настройките на колата\". В последния кръг от шампионата, който ще са проведе на 10-11 ноември на пистата „Серес“ в Гърция, Влъчков ще кара за първи път в серия Макси с автомобила Sin Car R1 на Росен Даскалов.", "date": "2018.10.29", "title": "Иван Влъчков е шампион в Туринг за трета поредна година"}
{"url": "https://www.monitor.bg:443/bg/a/view/ivan-markov-se-zavryshta-na-podiuma-za-svetovoto-po-shtangi-148121", "text": "Седем мъже и една жена изпраща България на започващото на 1 ноември световно първенство по вдигане на тежести в Ашхабад. На големия подиум в столицата на Туркменистан се завръщат няколко изключително силни щангисти, сред които Иван Марков, Божидар Андреев и Васил Господинов. Световният вицешампион от 2013 и 2014 година и европейски първенец от 2014-а Марков преживя няколко тежки операции на коляното и надеждите сега са, че всичко неприятно около него вече е история. Друг класен щангист - олимпийският шампион от младежките игри в Нанджин 2014 Андреев също вече е на линия, след като близо три години не тренира с националните отбори. Той е в отлична форма и това му позволи миналата седмица да стане европейски шампион в категория до 77 кг на еврошампионата за младежи до 23 г. на първенството в полския град Замосц. В състава са и двамата вицешампиони от тазгодишното континентално първенство през април в Букурещ Стилян Гроздев и Георги Шиков. За Ашхабад ще пътува и Васил Господинов, които в последно време също лекуваше леки травми. При жените единствената представителка е Даниела Пандова, но тя също заминава с реномето на медалистка от европейското първенство тази година в румънската столица, където спечели бронз. \"Не искам да натоварвам предварително с прогнози и очаквания нито един от нашите щангисти. Голямата ни цел е всеки да даде максимума от себе си по време на световното първенство. Имаме добър потенциал, но няма да е леко, тъй като конкуренцията ще бъде много голяма, а и мнозина от нашите излизат от дълго възстановяване след травми и контузии. Искам специално да благодаря на хората по места, на треньорите от центровете за усилията, които полагат в подготовката на най-добрите ни състезатели\", заяви преди заминаването старши треньорът Иван Иванов, олимпийски шампион от Барселона 1992. Световното първенство по вдигане на тежести в Ашхабад ще бъде първото голямо състезание, което ще се проведе по въведените нови категории, които международната федерация наскоро утвърди, като добави по две допълнителни при мъжете и при жените и сега те става общо по 10 във всеки пол. При мъжете са до: 55 кг, 61, 67, 73, 81, 89, 96, 102, 109 и +109 кг, а при жените: 45, 49, 55, 59, 64, 71, 76, 81, 87 и +87. Олимпийските категории в Токио 2020 обаче ще са само по 7, като при мъжете отпадат 55, 89 и 102 кг, а при жените 45, 71 и 81 кг. ЖЕНИ: 45 кг Даниела ПАНДОВА (Сливен, треньор Севдалин Минчев) МЪЖЕ: 55 кг Ангел РУСЕВ (Русе, тр. Радослав и Кристина Атанасови), 67 кг Стилян ГРОЗДЕВ (Русе, тр. Радослав и Кристина Атанасови), 73 кг Божидар АНДРЕЕВ (Сливен, тр. Пламен Братойчев), 81 кг Иван МАРКОВ (Бургас, тр. Георги Марков), 81 кг Юндер БЕЙТУЛА (Добрич, тр. Тодор Кирчев), 109 кг Георги ШИКОВ (Пловдив, тр. Борислав Налбантов), 109 кг Васил ГОСПОДИНОВ (Асеновград, тр. Лъчезар Кишкилов)", "date": "2018.10.29", "title": "Иван Марков се завръща на подиума за световото по щанги"}
{"url": "https://www.monitor.bg:443/bg/a/view/cvetanov-za-akcijata-v-dab-ch-imame-nuleva-tolerantnost-kym-korupcijata-148120", "text": "Имаме нулева толеранстност към всеки, който е на отговорна позиция, влиза в схеми на корупция. Така определи шефът на ПГ на ГЕРБ Цветан Цветанов акцията на компетентните органи в Държавната агенция за българите в чужбина (ДАБЧ), след която бяха арестувани служители и председателя Петър Харалампиев.  Цветанов не пожела да влиза в конкретика, докато не са ясни доказаталествата по случая. Въпреки това всички подобни действия на компетентните органи за разкриване на корупция трябва да бъдат подкрепени.  По повод факта, че Харалампиев е от квотата на \"Обединени патриоти\" и дали те са стабилен партньор, Цветанов обясни, че отговорността не бива да се прехвърля на един или друг партньор в коалицията. Не трябва да се възприема, че в правителството има някакви квотни разпределения, за да се задоваляват политически искания. В коалиционното споразумение ясно е разписано всичко, обясни Цветанов.  Той изтъкна, че първо трябва да се видят резултатите от разследването, а МС е този който трябва да избере нов шеф. Темата може да бъде тема и на коалиционен съвет между ГЕРБ и патриотите. Цветанов обаче не каза дали скоро ще има такъв, като припомни, че последният е бил преди седмица - в сряда.  Цветанов изтъкна, че противоречията с патриотите не били за политика или кадрови решения, а следствие на нарушена комуникацията или междуличностни проблеми. Именно затова сега дали време патриотите да решат вътрешните си проблеми. Според Цветанов трябва да се отчитат и положителните неща, които се случват в държавата. В тази връзка той припомни заседанието на МС в неделя, където бе одобрен бюджета за 2019 година. \"Всички видяхте какво казват цифрите вътре - над 5,5 млрд. повече за заплати, пенсии, социални разходи, образование, здравеопазване, намаляване на дефицита, икономически ръст, ръст на БВП. Това показва, че изпълняваме обещанията от управленската си програма\", аргументира се той и добави - \"Българските граждани много добре разбират какви ангажименти сме поели и как ги изпълняваме\". По думите му бюджетът ще се гледа от комисиите сряда и четвъртък, а от зала другата седмица. Според него със своята \"Визия за България\".  \"Обединени патриоти трябва да решат вътрешните си проблеми. Имаме нужда от една още по-силна политическа воля, за да продължим да изпълняваме управленската си програма и ангажименти. Ако има нужда, ще свикаме коалиционен съвет по темата за кадровите решения. Трябва да има споделена отговорност в коалицията. Не трябва да се делим, че някой е понесъл повече или по-малко отговорност\", каза още Цветанов.  Той коментира и зачестилите напоследък случаи с нападения над полицаи, а последният такъв бе в Мъглиж. Според Цветанов органите на реда реагирали адекватно, когато има конфликт. Сега важното било да обезпечи мястото, за да не се допуска допълнително напрежение. каза още Цветанов.", "date": "2018.10.29", "title": "Цветанов за акцията в ДАБЧ: Имаме нулева толерантност към корупцията"}
{"url": "https://www.monitor.bg:443/bg/a/view/medali-za-d-r-todor-goranov-i-sestra-varta-shopova-evakuirali-bolni-pri-pojar-148115", "text": "Областният управител на Пловдив Здравко Димитров награди с почетния знак – медал „За хората с добри сърца“ д-р Тодор Горанов и медицинската сестра Варта Шопова от УМБАЛ „Св. Георги“, за проявения героизъм и саможертва при спасяването на 52-ма пациенти от отделението по урология. С бързата си и адекватна намеса, двамата медици са предотвратили жертви по време на пожара, който избухна в най-голямата болница в Пловдив в нощта на 3 срещу 4 октомври. Урологът д-р Горанов е на 27 години, а медицинската сестра Варта Шопова е 25 годишна. Наградата „За хората с добри сърца“ е учредена от Георги Найденов, изпълнителен директор на фондация „Помогни на нуждаещите се” и се присъжда на личности, допринесли със своята обществено-полезна дейност за хуманното развитие на гражданското общество.  Областният управител поздрави  медицинския екип за проявената смелост и доблест в критичната ситуация, в която те са запазили самообладание и са реагирали адекватно, извеждайки болните от отделението, след което са започнали сами да гасят избухналия пожар. „Аз съм изключително горд от постъпката на тези млади хора! Когато има героизъм в мирно време, трябва да отдадем заслуженото на онези, които са го извършили. Нека обществото не забравя, че добротата не трябва да е анонимна! Благодаря ви от името на Областна администрация и лично от свое име, и пожелавам много бъдещи успехи в отговорната професия, която упражнявате!“, каза в приветствието областния управител. Областният управител връчи и акредитационно писмо на преподавателя по литература д-р Галина Димитрова, с което фондацията „Помогни на нуждаещите се” я удостоява със званието Посланик на добра воля в Европа, Азия, Африка и Америка.", "date": "2018.10.29", "title": "Медали за д-р Тодор Горанов и сестра Варта Шопова, евакуирали болни при пожар "}
{"url": "https://www.monitor.bg:443/bg/a/view/lopetegi-aut-konte-poema-real-148129", "text": "Загубата с 1:5 от „Барселона“ преля чашата на търпението за шефовете на „Реал“ (М) и костваше треньорския пост на Хулен Лопетего. Днес сутринта спецът за последно изведе испанския колос за тренировка, в края на която се сбогува с играчите. Присъдата му трябва да бъде потвърдена официално тази вечер, за когато е насрочено заседание на Борда на директорите. Часове преди сбирката на върха обаче испанските медии се добраха до речта на клубния бос Флорентино Перес, в която той се обявява за раздяла с Лопетеги. Сигурният нов треньор на „Реал“ е Антонио Конте, който вече е постигнал договорка. Той ще дебютира начело на кралския клуб през уикенда в домакинството на „Валядолид“. Преди това обаче в сряда „Реал“ има мач с „Мелия“ за Купата на краля, като там начело ще бъде наставникът на дублиращия отбор Сантяго Солари. Припомняме, че Хулен Лопетеги жертва поста си като национален селекционер на Испания, за да поеме „Реал“ и заради това бе уволнен от федерацията непосредствено преди Мондиал 2018, а в крайна сметка се провали на „Сантяго Бернабеу“. Лопетеги оставя тима на девето място в класирането и с голова разлика 14:14.", "date": "2018.10.29", "title": "Лопетеги аут, Конте поема „Реал“ (М)"}
{"url": "https://www.monitor.bg:443/bg/a/view/a1-poluchi-sertifikat-cisco-premier-partner-za-ict-biznes-reshenija-148117", "text": "А1 е първият телеком в България, който получи сертификат за Premier партньор на Cisco за предоставяне на цялостни технологични решения за бизнеса. Това е част от стремежа на А1 да допринесе за дигитализацията на бизнеса у нас, като предложи сложни технологични решения, базирани на Cisco. Получаването на сертификата е поредната стъпка от стратегията на А1 да се наложи като предпочитан ICT партньор на бизнеса в България. А1 гарантира дългосрочна ангажираност към клиенти и партньори и поддържа висока технологична скорост на развитие, съобразена със световните лидери на телеком и IT пазара. A1 вече гледа към следващата цел от партньорството си със Cisco – получаването на Gold сертификат. Като част от стратегията на А1 да бъде доставчик на високотехнологични и иновативни решения, компанията предлага богато  портфолио от ICT услуги: софтуерни решения, IT Security, IaaS, PaaS, SaaS Cloud и IoT продукти. Фокус на бизнес услугите, които А1 предлага, са цялостните ICT решения, включващи както комуникационни и  мрежови услуги, така и дейности по IT консултиране и системна интеграция. А1 e предпочитан ICT партньор на най-големите компании в България от всички сектори на икономиката. Телекомът реализира комплексни ICT проекти, както на етап дизайн на техническото решение, така и на ниво изпълнение, проактивно наблюдение и поддръжка.", "date": "2018.10.29", "title": "A1 получи сертификат Cisco Premier Partner за ICT бизнес решения"}
{"url": "https://www.monitor.bg:443/bg/a/view/otkriha-nov-magazin-ot-verigata-lidl-v-sofija-148119", "text": "Най-новият магазин на Lidl в София отвори врати в жк. „Люлин“. Това е 91-ият търговски обект на веригата в страната и 24-ият в столицата. Той се намира на бул. „Царица Йоанна“ 84 и е изграден съобразно новата концепция на компанията, която предлага по-модерни и по-удобни пространства за клиентите и служителите, и се фокусира върху високата енергийна ефективност на сградата. „С откриването на този обект ще дадем възможност на жителите на кв. Люлин, да имат достъп до още една удобна локация, където да не избират между цена и качество, а да получат и двете. В нашия магазин те ще открият широка гама от внимателно подбран асортимент от хранителни и нехранителни стоки, прегледна подредба в магазина и просторен паркинг. Всичко това прави пазаруването в Lidl лесно и удобно, като в същото време пести време и средства на потребителите“, коментира Милена Драгийска, главен изпълнителен директор на Лидл България. За всички клиенти на магазина веригата е подготвила и специална изненада – за всяка покупка на стойност минимум 25 лв. между 5 и 11 ноември 2018 г., те ще получават талон за 50% отстъпка на избрани артикули от продуктовата линия Родна стряха, част от политиката на компанията за работа с българските производители. Талоните могат да бъдат използвани в същия магазин в периода между 12 и 18 ноември 2018 г. Магазинът осигурява максимално удобство на клиентите и възможност да пазаруват по-бързо и лесно, без да губят време в търсене на избраните от тях продукти. В него клиентите ще открият разнообразие от стоки за трапезата и дома с оптимално съотношение качество-цена – от продуктовата линия „Родна стряха“ с качествени продукти само от български производители, през продуктови иновации като серията колбаси Clean Label по чиста рецепта без консерванти, овкусители и оцветители, колбаси от собствени марки без механично обезкостено месо, до всичко за бебетата и най-малките под марката Lupilu.", "date": "2018.10.29", "title": "Откриха нов магазин от веригата Lidl в София"}
{"url": "https://www.monitor.bg:443/bg/a/view/vlak-blysna-13-godishno-dete-v-ruse-148116", "text": "Влак блъсна и уби на място 13-годишно момче в Русе. Трагедията стана в понеделник в 13,35 часа на забранено за пресичане място между кварталите „Здравец Север“ и „Възраждане“. Седмокласникът в Средното училище за европейски езици „Свети Константин-Кирил Философ“ се прибирал към дома си в „Здравец Север“ след края на учебните занятия. Вървял заедно с едно момиче, негова приятелка. След тях на разстояние се движели още две момичета, които се канели да пресекат на същото място. Момчето вървяло напред и неизвестно защо не успяло да се дръпне навреме, виждайки приближаващия влак, и било блъснато. Не е имало слушалки на ушите, които да му попречат да чуе сигнала, подаден от машиниста. Влакът е бил пътнически и се движел по линията Варна – Русе. По време на инцидента в него не е имало пътници, тъй като те слезли на Централна гара. След това локомотивът с празните три вагона тръгнал да се прибира към депото в Гара Разпределителна. Трагедията е станала на около стотина метра от близката жп спирка и на почти същото разстояние в обратна посока от прелез с бариери за пешеходци. Живеещи наблизо разказаха, че през жп линията при злополучното място всеки ден минават потоци от хора, но най-много били учениците Те бързали по най-прекия път да стигнат от училището, което е в квартал „Възраждане“. „Много народ, ученици, студенти, родители, хванали за ръка децата си. Преди една година тук беше сложена табела, че преминаването е забранено, но никой не се съобразява“, разказа пенсионираният учител Серафим Костов, който има гараж на успоредната на жп линията улица „Родина“. На мястото пристигна екип на Спешна помощ, който само констатира смъртта на момчето. Движението на влаковете в района бе преустановено поради извършваните следствени действия.", "date": "2018.10.29", "title": "13-годишно дете загина, след като бе блъснато от влак /ОБНОВЕНА/"}
{"url": "https://www.monitor.bg:443/bg/a/view/jandarmerijata-napusna-trakcijata-i-selemetja-148112", "text": "Жандармерията напусна ромските квартали „Тракцията“ и „Селеметя“ в Русе. Обстановката към момента там е спокойна, каза директорът на областната дирекция на МВР старши комисар Теодор Атанасов. Изтеглянето на силите за сигурност от махалите е станало през миналата седмица. Засиленото полицейско присъствие се наложи заради създалото се напрежение след смъртта на телевизионната водеща Виктория Маринова, която бе зверски убита и изнасилена на 6 октомври до бетонната алея край Дунав, където спортувала. Обвинен за престъплението е 21-годишният Северин Красимиров, който е живял в двата квартала, а сега там са негови роднини. След задържането му в Германия в махалите влязоха мотористи, а населението там ги посрещна с брадви и ножове. Старши комисар Атанасов каза още, че много хора са се обадили на „горещия телефон“, който бе обявен във връзка с разследването на убийството. „Имаше голяма активност от гражданите да подпомогнат разследването“, допълни шефът на полицията. На въпрос дали в нощта преди убийството Северин е употребил наркотици, наречени „кристали“, Атанасов отговори, че „това са негови обяснения, които подлежат на проверка“. Стана ясно също, че Виктория не е подавала жалба в полицията седмица преди смъртта си. В някои медии се появи информация, че дни преди да бъде убита, е имала спречкване с трима души. Пред свои близки Маринова не е споделяла за подобен конфликт. Атанасов коментира, че като се изключи тежкото убийство, Русенска област остава с едно от най-ниските нива на престъпност в страната.", "date": "2018.10.29", "title": "Жандармерията напусна  „Тракцията“ и „Селеметя“"}
{"url": "https://www.monitor.bg:443/bg/a/view/stenopis-chisti-vyzduha-v-rim-148118", "text": "В италианската столица се появи най-големият в Европа стенопис, който може да пречиства въздуха от замърсяване.   Стенописът, нарисуван от известния художник на графити Федерико Маса, с псевдоним Йена Круз, покрива голяма част от къща в краен южен квартал на Рим, според в. \"Месаджеро\". Стенописът, чиято площ е почти 1000 кв. метра, е направен чрез специална техника и бои, благодарение на които може да абсорбира смога и да пречиства въздуха. Пречистващият му ефект се равнява на способността за поемане на замърсен въздух на трийсет широколистни дървета. Сюжетът на рисунката също е символичен - изобразена е огромна синя чапла, която яде вредители сред замърсено море. Художникът, който работи основно в Милано, но също така и в Ню Йорк и Барселона, отдавна обръща внимание в творбите си на опасността от климатичните промени и замърсяването на околната среда. Междувременно стана ясно, че температурите в североизточната част на обширния китайски район Цинхай-Тибетско плато, често наричан Покрива на света, са се повиши повече от три пъти по-бързо от средното за света.  От платото, простиращо се на 1000 км от север на юг и над 2000 км в посока изток-запад, извират много от най-дългите реки в света, включително китайската Яндзъ. То е дом на крехка екосистема, която е силно чувствителна към глобалното затопляне.  Средната температура в района Цинхай на платото се е увеличила с 0,43 градуса по Целзий на десетилетие спрямо средното световно равнище от 0,12 градуса по Целзий, съобщи китайската агенция Синхуа, позовавайки се на данни от провинция Цинхай. Статистиката сочи, че между 1961 г. и 2017 г. районът е станал и по-влажен. Средното годишно количество валежи се е повишило с 8,0 мм на десетилетие.  При сегашния темп на затопляне световните температури вероятно ще се покачат с 1,5 градуса по Целзий между 2030 и 2052 г. след повишението с 1 градус над нивата от прединдуструалната епоха, отбелязано от средата на 19 век, съобщи по-рано този месец ООН.  Според доклада на организацията обществото трябва да направи безпрецедентни промени в начина, по който потребява енергия, пътува и строи.  Глетчерите по цялото Цинхай-Тибетско плато и съседните му райони са се свили с 15 процента през последния половин век, съобщиха държавни медии миналия месец.  Топенето на глетчерите в резултат от по-високите температури е довело до увеличаване на езерата и засилен приток на води в реките, които водят началото си от областта. Езерото Цинхай, което е най-голямото в Китай, се е увеличило до 4400 кв километра. Това е най-голямата му площ от близо две десетилетия.", "date": "2018.10.29", "title": "Стенопис чисти въздуха в Рим "}
{"url": "https://www.monitor.bg:443/bg/a/view/djo-djonas-vleze-v-odejdite-na-sansa-ot-igra-na-tronove-snimki-148109", "text": "Певецът Джо Джонас се появи като Санса Старк от кървавата сага „Игра на тронове“ на ежегодното парти на Кейт Хъдсън по случай Хелоун. Той заложи на червена перука и дълга синя рокля със златиста бродерия, а изборът му на костюм не е случаен. Образът на най-голямата дъщеря в клана Старк е поверен на годеницата на Джонас – Софи Търнър. 22-годишната красавица пък се появи на бляскавото събитие като слон. Списъкът със знаменити гости на партито се допълва от актрисите Оливия Мън, Джесика Алба, Гуинет Полтроу, Сара Фостър и други. Припомняме, че искрите между Софи и Джо пламнаха през 2016 г., а решението си да се разходят до олтара те обявиха с публикация на еднакви снимки в Инстаграм миналия октомври. С организацията по сватбата обаче те ще се заемат след края на „Игра на тронове“. издаде актрисата Мейзи Уилямс, която скача в кожата на екранната сестра на Търнър – Аря Старк. Наскоро на въпроса дали наддава за шаферка, Уилямс извика „Аз вече получих ролята!“.", "date": "2018.10.29", "title": "Джо Джонас влезе в одеждите на Санса от „Игра на тронове“  (СНИМКИ)"}
{"url": "https://www.monitor.bg:443/bg/a/view/izdirvanijat-v-myglij-se-predade-s-advokat-148108", "text": "Издирваният за нападение над униформен служител на полицията жител на мъглижката ромска махала Емил Челебиев се предаде, като пристигна малко преди обед в РУ „Полиция“ – Казанлък с нает от него адвокат, съобщи директорът на ОД на МВР – Стара Загора Георги Хаджиев. 23-годишният криминално проявен и изтърпял няколко ефективни присъди, включително и за грабеж, бе обявен за издирване заради ухапването на полицейски служител в неделя по обяд при опит да бъде прекратена нерегламентиране гонка с конни двуколки по пътя край село Черганово. Челебиев е задържан за 24 часа по закона за МВР, очаква се престоят в ареста да бъде удължен на 72 часа от наблюдаващия образуваното досъдебно производство прокурор. При първоначалния опит да бъде задържан мургавелкото, съкварталците му от махалата в Мъглиж нападнаха полицаите с камъни и дървета. Пострадаха петима от служителите на реда, което наложи използването на жандармерия.", "date": "2018.10.29", "title": "Издирваният в Мъглиж се предаде с адвокат"}
{"url": "https://www.monitor.bg:443/bg/a/view/ivelina-pashova-ot-zaedno-v-chas-moje-da-se-stane-uchitel-s-bazisno-obuchenie-za-godina-148093", "text": "Ивелина Пашова, която е специалист „Обучение и развитие на учители” в “Заедно в час”, разказа пред \"Монитор\" как протича едно обучение във фондацията и дали според нея една година обучение за учител е достатъчна. Участниците в програмата ни са хора, които имат завършено висше образование, но нямат задължително педагогическа квалификация. Тези, които нямат такава, я придобиват през обучение в наш университет-партньор. Отделно от това програмата ни включва специално разработени обучения - както за преподаване и работа в училище, така и за развиване на професионални и лидерски умения. Обученията ни са фокусирани първоначално върху базовите умения за преподаване, планиране, създаване на уроци, култура на класната стая, провеждане на оценявания, измерване на напредъка на учениците и други. След тях осигуряваме допълнителни обучения за различни техники и по-специфични стратегии, които учителите могат да използват в преподаването си. Обученията започват преди участниците от програмата ни да влязат в класните стаи с изключително интензивно лятно обучение и продължават и през двете години преподаване в училище. Учителите през първата година имат допълнителни обучения, свързани с конкретни техники и стратегии, които могат да използват в класните стаи – с фокус върху това как да обърнат внимание на всяко дете и по какъв начин да подкрепят учениците, така, че да започнат да се справят с учебното съдържание. През втората година учителите имат обучения, свързани с това как да направят преподаването си по-предизвикателно – учениците да се справят с по-сложни задачи и да бъдат по-самостоятелни. Подкрепяме и хората, които изберат да продължат да преподават в училище и след двете години от програмата ни. Това са около 80% от всички, преминали програмата участници. За тях осигуряваме надграждащи обучения, свързани с това по какъв начин могат да изследват преподавателската си практика и да създават модели на успешни практики, които да разпространяват като добър опит. Едно стабилно базисно обучение в рамките на една година, което включва както теория и изследване на нуждите на учениците, така и реална практика на терен, е достатъчно от гледна точка на това хората да влязат в системата. След това обаче трябва да продължим да мислим за тяхното развитие, защото обучението на учителите не спира. Това е професия, в която никой не може да си позволи да бъде дълго време със стари знания, защото децата растат, сменят се поколения и е важно всеки един от нас да бъде на достатъчно добро ниво. Така, че всеки учител се нуждае и от допълнителни квалификации. Освен обучения, участниците в програмата работят и с координатор - човек с опит в образованието, който посещава тяхната класна стая, помага им да си подобряват преподаването, насочва ги към различни стратегии за работа с учениците и родителите спрямо контекста, в който работят, и ги подкрепя да се справят с емоционалните предизвикателства в началото на учителската кариера. Част от ролята на координаторите е и да помагат на хората да прилагат на практика тези техники и стратегии, които преподаваме по време на обученията. За учителите е изключително полезно да има човек, който ги посещава на място и им помага да видят една и съща ситуация от гледната точка на човек, който има повече опит от тях и може да им помогне с конкретни решения. Във втората година координаторът мисли заедно в учителите как усилията им могат да останат устойчиви във времето. Тази подкрепа е ключово важна за хората в началните години на преподаването, защото ти помага да се справиш със сложни ситуации, които срещаш в началото и с които не си се сблъсквал досега. От създаването на “Заедно в час” през 2010 г. досега през програмата на организацията са преминали 373 души. От тях 253-ма са действащи учители. Общо 310 са ангажирани в сферата на образованието - това включва както учители и директори, така и работещи в неправителствения сектор по темата образование, в бизнес, свързан с образованието, в администрация на местно ниво и други. - От една страна са свързани с това дали ще се справят с преподаването като работа. Дали ще се справят конкретно с това да подкрепят всяко дете в класната стая. Дали ще помогнат на учениците не просто да научат учебния материал, а да развият и умения, които ще са им полезни дългосрочно. Създаваме обученията така, че да отговорят на тези първоначални тревоги на учителите. Координаторът пък е човекът, който им помага конкретно за тяхната ситуация и класна стая. Това са двете неща, които най-много им помагат да се справят и да искат да продължат да преподават.", "date": "2018.10.29", "title": "Ивелина Пашова от „Заедно в час”: Може да се стане учител с  базисно обучение за година"}
{"url": "https://www.monitor.bg:443/bg/a/view/telefon-skriva-prednata-kamera-148105", "text": "Рамката около дисплея на смартфоните става все по-тънка, но е трудно да бъде премахната напълно, заради предната, селфи камера. Вместо да използва дизайн с прорез, китайската компания Xiaomi е скрила предните камери на своя нов телефон, Mi Mix 3, в плъзгащо се магнитно отделение, като телефонът също така разполага с доста впечатляващи спецификации. Плъзгането на дисплея надолу разкрива две предни камери. Основната заснема селфита с 24 мегапиксела, използвайки Sony IMX576 сензор, за да подобри кадрите при слаба светлина. Вторият сензор е само 2 мегапиксела, но той улавя кадри в дълбочина, които се обработват от вградените AI системи, създавайки фотографии с Боке ефект. Плъзгащият механизъм не е само за снимане, като може да бъде настроен да се отговаря на повиквания или да се задействат други функции. Скривайки камерите, AMOLED екранът с размери 6.4 инча и резолюция от 2.340 x 1.080 стига до самите краища, като от компанията казват, че Mi Mix 3 има съотношение екран към корпус 93.4%. Това надминава значително iPhone XS Max и Samsung Galaxy S9 +, които имат съотношение малко над 84%. Всъщност единственият телефон, който разполага с по-голямо съотношение е Oppo Find X, който използва подобен механизъм за камерите си. Mi Mix 3 се предлага в три различни цвята  Jade Green, Sapphire Blue и Onyx Black, а задната част е керамична. Телефонът се предлага с безжично зарядно устройство в кутията, което почти всички големи производители предлагат отделно. Телефоните ще бъдат достъпни за покупка, в Китай, от 1 ноември, все още няма информация, кога ще започнат да се предлагат и в други части на света.", "date": "2018.10.29", "title": "Телефон скрива предната камера"}
{"url": "https://www.monitor.bg:443/bg/a/view/spasjavat-karibski-pirati-s-dedpul-148104", "text": "Ще участва ли Джони Деп в новия филм на „Карибски пирати“? Този въпрос занимава феновете на поредицата от вече няколко дни, след като сценаристът на първата част – Стюарт Бийти намекна, че екранният път на капитан Джак Спароу е достигнал своя край. Фенове приеха със смесени реакции новината, като мнозина изразиха недоволството си, че именно Деп изнесе тежестта на успеха на целия франчайз. Според други пък актьорът би подронил авторитета на „Дисни“, която твърдо заяви, че няма да подкрепя скандално поведение, като уволни режисьорът на „Пазители на галактиката“ Джеймс Гън заради стари туитове на болезнени теми като педофилия и т.н. От вече няколко години Деп също влезе в списъка с противоречиви личности, след като бившата му съпруга Амбър Хърд го обвини в насилие, той пък се съди с мениджърите си за пари, удари и член на екипа на един от новите филми, в които участва и т.н. Интересен факт, е, че източникът на информацията относно отсъствието на Джак Спароу от следващите „Карибски пирати“ също не е част от екипа на продукцията. От „Дисни“ пък все още мълчат относно големите новини около филма. Единствената информация, изтекла от мегакорпорацията, е, че със сценария за шестия филм ще се заемат авторите на „Дедпул“. Това доведе до различни тълкувания. Според немалко фенове ходът за включване на прочутия черен хумор, познат ни от филма с Райън Рейнолдс, е опит за спасение на лентата в случай, че Деп наистина не се завърне на екрана. Припомняме, че „Карибски пирати“ продължиха и без наличието на двама от основните двигатели на сюжетната нишка в „Непознати води“ - Уил Търнър (Орландо Блум) и Елизабет Суон (Кийра Найтли). Отсъствието на любимия на малки и големи капитан Джак Спароу обаче изглежда доста по-рисково. Към момента поредицата е генерирала печалби в размер на 4,5 милиарда долара от международния боксофис. Междувременно филмът London Fields с участието на доскорошните съпрузи – Деп и Хърд се провали в киносалоните. Негови прожекции бяха излъчени в 613 зали, като средно спечели по 93 долара от всяка от тях.", "date": "2018.10.29", "title": "Спасяват „Карибски пирати“ с Дедпул"}
{"url": "https://www.monitor.bg:443/bg/a/view/prikazki-uchat-malchugani-ot-detskite-gradini-na-dobro-i-zlo-148091", "text": "Приказки, измислени и пречупени през логиката на учителя, или с добре познат сюжет, който обяснява реалността, ще учат малчуганите в предучилищна възраст от детските градини кое е добро и зло. Така 6- и 7-годишните деца ще бъдат по-лесно подготвени за по-нататъшното си антикорупционно обучение. „Основата идея е чрез тези сюжети от ежедневието или от поуката на съответните приказки децата да разберат кое е добро и кое е зло. Те няма да бъдат обременявани с понятия като корупция, корупционно поведение, но ще бъдат доближени до тях с помощта на подходящи изразни средства, за да се разбере посланието“, обясни пред „Монитор“ Трифон Трифонов, директор на дирекция „Превенция на корупцията“ на КПКОНПИ. Основната идея на предстоящото обучение е хлапетата да разпознават и възприемат ценности, да спазват норми и правила. Пилотният проект ще стартира в детските градини в Перник, като учителите в тях вече са изпратили над 20 варианта за сюжети. Педагозите са заложили на различни идеи, като най-често са използвани методите на ролевите игри. „Идеята ни е да изберем най-доброто и да стартираме пилотно с комбинация от всички предложения от детските градини. Могат и всички 20 от тях да тръгнат така, както са предложени“, обясни още Трифонов. Тепърва предстои те да бъдат обсъдени в работна група с психолози и педагози, на която ще се реши по какъв начин ще бъдат формулирани различни сюжети, свързани с ценностно обучение. Комисията ще се допита и до експерти от неправителствени организации, които вече имат опит с обучаването на деца. Идеята на КПКОНПИ е началото на декември всичко да бъде готово и седмицата преди или след 9-и декември, който е международен ден против корупцията, проектът да стартира. България не е новатор в антикорупционното обучение. В Хонконг имат голям опит в тази сфера. Те разполагат с видеофилми, с които обучават родители как да подходят при възпитанието на ценности у децата. Също така правят и семинари сред родителите на тема „Нека децата ви да израснат почтени“, обясни Трифонов. Ще бъдат разработени и помагала, които да помогнат за подготовката на учителите, които ще преподават. Вече е проведена среща с представител на Службата на ООН по наркотиците и престъпността, който е донесъл материали, които сега се анализират и могат да бъдат използвани като модели. В една от книжките е представен интернет по един разбираем начин за децата с помощта на картинки и кратки текстове. Каките и батковците от училище обаче ще се сблъскват директно със самите понятия от областта на антикорупционното образование. Обучението може да бъде включено по няколко начина. Едната е възможност е класният ръководител да запознава учениците си с понятия „корупция“ и „корупционно поведение“ по време на час на класа. Има вариант и за самостоятелен учебен предмет в избираема и допълнителна подготовка. Антикорупционното обучение може да бъде интегрирано и в други учебни предмети – най-вече в гражданското образование или в областта на етическата и правна проблематика по философия. В 11 клас е интегрирано в темата „Политика, демокрация и върховенство на закона“, като проблемът за корупцията присъства и е доразвит в други теми като „Пазарната икономика и социална политика“.", "date": "2018.10.29", "title": "Приказки учат малчугани от детските градини на добро и зло"}
{"url": "https://www.monitor.bg:443/bg/a/view/kyso-syedinenie-izpepeli-dve-kyshti-v-staro-jelezare-148110", "text": "Късо съединение изпепели две къщи в хисарското село Старо Железаре. Огънят лумнал от съседен имот и бързо се пренесъл в домовете на пострадалите хора. В едната от унищожените къщи живеели самотната майка Гергана Главчева с децата си Енрико на 11г. и Дейвид на 9г. и с бабата на децата Димитра. Във втората къща била самотно живеещата 85-годишна Въла Кръшкова. Като по чудо никой не пострадал, но хората останали само с дрехите на гърба си. Пламъците погълнали преди зимата цялата покъщнина на двете домакинства, дрехите, обувките и учебниците на децата. Пожарът станал вечерта на Димитровден, около 19-19,30 часа, каза кметът на село Старо Железаре Илия Тонов. Бабата на двете момчета празнувала с гости именния си ден, когато първа забелязала пламъците от съседен имот. Къщите били допрени една до друга и огънят бързо се прехвърлил към тяхната. Хората от съседния имот, от който тръгнал пожарът, в това време не били вкъщи. Предполага се, че тлеенето може да е започнало и час- два по-рано, но не е имало кой да го види, а след като пожарът се е разгорял, гасенето е било много трудно, коментираха хора от селото. Другата възрастна жена Въла Кръшкова имала късмет, че в петък вечерта на гости й дошли дъщерята и зетят, които видели пламъците и успели да я изведат на безопасно място. Семейството на самотно живеещата 85-годишна Въла Кръшкова също организира кампания за възстановяването на дома й. В момента възрастната жена е настанена при съседка в селото, но не е ясно докога може да остане там.  Пожарникарите от Хисаря се забавили, но защото били на друг отдалечен пожар, обясни кметът на селото Илия Тонов. Когато получили сигнала за горящите къщи в Старо Железаре, огнеборците били между селата Долна махала и Песнопой, където гасели пламнали сухи треви. В близост имало складове, пълни с гориво и ако там пожарът не бил загасен, можело да засегне и ж.п. линията и да стане страшно, каза още кметът на Старо Железаре. Междувременно Гергана и двете й момчета намерили временен подслон при сестра й в Хисаря. Очаква се до дни семейството да бъде настанено в общинско жилище в курортния град, където може да остане 2г. „Хората от селото събрахме дрехи и покъщнина за нея, децата и за двете възрастни жени. Открита е банкова сметка, на която събираме средства, за да възстановим изгорелите къщи”, каза още Илия Тонов. По думите й тя и приятелите й обмислят да организират благотворителен концерт след няколко седмици, като всички средства от проявата ще отидат за възстановяването на къщата на майка й.   IBAN BG41FINV91501017146917 На името на Милена Иванова Динкова BG45CECB97901078153500 На името на Бото Митов Ботов", "date": "2018.10.29", "title": "Късо съединение изпепели две къщи в Старо Железаре "}
{"url": "https://www.monitor.bg:443/bg/a/view/pijan-bez-knijka-i-bez-tabeli-drug-se-udari-v-karuca-148103", "text": "Солидно почерпен и без шофьорска книжка е бил задържан от пазарджишките полицаи при проверка в село Црънча. Когато органите на реда спрели лекия автомобил “Опел“ без регистрационни номера и повикали навън водача-47-годишния Л.П., за да го тестват, той се клател като пате, а дрегерът отчел 2,28 промила концентрация на алкохол. Цяло чудо е, че пияницата не е предизвикал по пътя инцидент и не е застрашил живота на други пътуващи в района. И друг негов „колега“ по чашка станал клиент на полицаите. В малките часове в събота 24-годишният А.Т. от село Драгор пътувал с „ Форд“-а си към близкото село Крали Марко. Младият мъж загубил управление над возилото и се озовал в канавката. На мястото пристигнал автопатрул на „Пътна полиция“, който подложил водача на тест с дрегер. Уредът отчел 1.32 промила. Явно, на някои бабаит-шофьори хич не им пука, като да пият и сядат зад волана, коментират пътни полицаи и дават поредния пример от същия ден. Около 19:30 ч. на улица в Пищигово 36-годишният жител на селото Е.Х. при разминаване с каруца се блъснал в конския впряг, а оттам се спрял в крайпътно дърво. Причината за инцидента отново е почерпка с ракия, тъй като пробата с „дрегера“ отчела, че мъжът шофирал с 1.85 промила концентрация на алкохол.  ", "date": "2018.10.29", "title": "Спипаха пиян без книжка и без табели, друг се удари в каруца"}
{"url": "https://www.monitor.bg:443/bg/a/view/shaban-shaulich-praznuva-50-godini-na-scena-v-arena-armeec-148107", "text": "Кралят на сръбските шлагери Шабан Шаулич се завръща на българска сцена. Поводът е 50-годишният му професионален юбилей, датата – 21 декември, а мястото, както вече предполагате - „Арена Армеец“. Между 10 и 40 лв. ще струва пропускът за големия концерт на изпълнителя на Samo za nju. Самият Шаулич неведнъж е коментирал, че пази особен сантимент към българските си фенове, като почти всяка година намира време в програмата си, за да ги зарадва с шоу у нас. Гърба му в „Арена Армеец“ ще пази сръбският виртуоз Борко Радивоевич и неговият оркестър.", "date": "2018.10.29", "title": "Шабан Шаулич празнува 50 години на сцена в „Арена Армеец“"}
{"url": "https://www.monitor.bg:443/bg/a/view/mvr-uvelichen-risk-ot-pojari-148111", "text": "Продължаващите нехарактерни за сезона високи температури са предпоставка за увеличаване на риска от възникване и бързо разпространение на пожари в природата. Данните на ГД „Пожарна безопасност и защита на населението“ показват, че само за последните 11 денонощия в страната са локализирани и погасени 1721 пожара, като по-голямата част от тях – 1474 са били в сухи треви, стърнища, храсти и горска постеля, съобщиха от МВР. С цел избягване на сериозни инциденти и за опазване на гората и имуществото на хората, е важно да бъдат спазвани правилата за пожарна безопасност. От ГДПБЗН призовават да не се използва открит огън за почистване на суха тревна растителност. Експертите съветват при използването на огън за битови нужди да бъдат предприети всички превантивни действия и пожаробезопасни изисквания – начин на изграждане на огнището, обезопасяването му, подготовка на уреди и материали за първоначално пожарогасене и най-вече съобразяване с метеорологичните условия.", "date": "2018.10.29", "title": "МВР: Увеличен риск от пожари"}
{"url": "https://www.monitor.bg:443/bg/a/view/bezplaten-wi-fi-sybira-lichni-danni-148097", "text": "В големите градове на Русия безжична интернет технология следи за своите ползватели и събира данни за техните предпочитания, информира Медуза.ру. През 2018 г. в социалните мрежи се появиха множество постове, описващи следната ситуация: човек минава покрай някакво кафене, а след това в лентата му във Фейсбук се появява реклама на същото това заведение. Първоначално хората приемаха това за странно съвпадение, но след това съзряха определена закономерност в случващото се. Технологията, която позволява да бъдат следени интернет ползвателите и да им се предлага подходяща реклама, принадлежи на компанията „Максима Телеком“, посочва агенцията. За последната половин година количеството на нейните клиенти се увеличило от няколко кафенета до 1000 търговски точки само в Москва. Всъщност „Максима Телеком“ предоставя  Wi Fi връзка в градския транспорт – в метрото в Москва и Петербург, както и на летищата „Шереметево“ и „Домодедово“, на аероекспресите. През есента на тази година компанията пусна мрежа от рутери-сензори, които фиксират и сканират телефонните идентификатори /MAC-адресите/ на минаващите наблизо хора с включен безжичен интернет. През последните месеци  „Максима Телеком“ започна да продава тези рутери на собствениците на кафенета, магазини и фитнес клубове. След като бъдат установени в помещението, сензорите започват да следят предпочитанията на собствениците на смартфони и им изпращат подходяща реклама. По данни на Медуза в базата данни на „Максима Телеком“ вече са фиксирани около 30 млн. мобилни устройства. Ползвателите попадат в базата, преминавайки задължителна регистрация в безжичната мрежа.           Идентификаторите филтрират хората, разделяйки ги на целеви аудитории. Постепенно профилът на всеки един ползвател започва да се пълни с информация, включваща неговите придвижвания, данни за пола, възрастта, нивото на доходите и интересите му. Тези профили са основани на анализа на посетените чрез Wi Fi сайтове. В началото на годината в „Максима Телеком“ се замислили как да печелят допълнително от тази база данни и решили да използват информацията за продажба на целенасочена реклама.", "date": "2018.10.29", "title": "Безплатен Wi Fi събира лични данни"}
{"url": "https://www.monitor.bg:443/bg/a/view/monasi-ot-kustendilsko-ne-mestjat-strelkite-rykovodjat-se-ot-biologichnija-si-chasovnik-148098", "text": "Монасите от манастира „Благовещение“ край кюстендилското село Копиловци не признават преминаването от лятно към зимно часово време. Те не местят стрелките на часовниците си, защото вярват, че смяната на времето е неканонично и вредно за здравето. „Тази смяна на времето води и до смяна на ценностите. Всичко, което вършим ние е по Божията воля. Не използваме часовници, просто не носим такива, ръководим се от биологичните си. Ставаме всяка сутрин в 5 часа, тогава започва нашето богослужение. Всичко е въпрос на навик“, обяснява игуменът на манастира, отец Касиан. Братята от \"Благовещение\" са известни и като старостилци - те не признават смяната на календара през 1968 год. и празниците, които отслужват се разминават с тези в останалите храмове в страната.  „Нашето ежедневие е едно и също. Ставаме по тъмно, веднага след първата ни молитва закусваме и започваме с ангажиментите. Част от нас отиват на полето, други хранят животните. Отглеждаме крави и овце, а от миналата есен и кокошки. Само за няколко месеца вече имаме над 200 кокошки и 80 пиленца. Наскоро приключихме с прибирането на реколтата от картофи. Имахме около 100 декара. Отглеждаме и много овошки – ябълки, круши. Радваме се на добра продукция, която вече продаваме на пазарите в столицата. Хората постоянно ни търсят“, коментираха дейните мъже в расо. Това, което предстои на монасите е последния етап от строежа на храма. „Всяка една стотинка изкарана с много труд и пот на челото, я влагаме в него. Започнахме градежа някъде преди около 13 години и сами можете да видите резултата. За първи път се \"ражда\" цял нов манастирски комплекс - с църква и параклис, с помещения за монасите, миряните и с помощни сгради за живота на светата обител. Поради всенародното неразбиране на нашата дейност, официално се говори, че се занимаваме с нечисти дела и едва ли не парите, които влагаме е с цел някаква далавера. Това е проблем на промененото мислене на съвременния човек, който във всичко търси корист. Не могат да приемат, че има хора, които отдават живота си в служба на Бога“, разказва още игуменът на светата обител, отец Касиан.", "date": "2018.10.29", "title": "Монаси от Кюстендилско не местят стрелките"}
{"url": "https://www.monitor.bg:443/bg/a/view/roditeli-prebiha-2-godishno-momchence-148099", "text": "2-годишно момченце е прието за лечение с комоцио и явни следи от побой по главата и тялото в спешно отделение на болница „Югозападна“ в Петрич. Медици подали сигнал за това на тел. 112 вчера около 09:45 часа. Сигнал е подаден и от съседи на родителите.  Полицаите са арестували бащата, 21-годишния Смилен Методиев с полицейска заповед до 24 часа. Майката, обаче, скочила да го защитава, като казала на полицаите, че тя е „шляпнала“ детето, защото се лигавило и то е паднало от леглото. Двамата родители живеят на семейни начала без брак. Полицейските служители изясняват причините за нараняванията  на 2-годишното момченце. Образувано е досъдебно производство.", "date": "2018.10.29", "title": "2-годишно момченце в болница след бой вкъщи "}
{"url": "https://www.monitor.bg:443/bg/a/view/nikoleta-se-sybleche-po-biblija-za-helouin-snimki-148092", "text": "Николета Лозанова е на път да скандализира не само обществото, но и църквата, след като засне фотосесия за Хелоуин като похотлива монахиня. Вместо с черните одежди тя е само по прозрачно черно боди и две черни лепенки на гърдите. Косата й е традиционно покрита, но лицето и е с впечатляващ и много страховит сценичен грим. Едното й око дори е с червена леща. На един от кадрите във фотосесията, в ръка държи Библията, а под снимката е написала „Моят грях е твоята тайна“. На друг фотос е пред стара дървена църква с обяснението: „Неделя е ден за черква“. Третата снимка загатва с текст: „Само в тъмнината може да видиш звездите“. Николета е поредната родна популярна личност, известна със съблазнителните си форми, която предпочете да акцентира именно на сексапила за предстоящия празник Хелоуин. Само преди ден дизайнерката Миглена Каканашева – Мегз, която клюката праща в къщата на „Биг Брадър“ за All Stars сезона, пък се наснима с изкуствен корем на бременна и много много кръв около нея.", "date": "2018.10.29", "title": "Николета се съблече по Библия за Хелоуин (СНИМКИ)"}
{"url": "https://www.monitor.bg:443/bg/a/view/zatvornici-ot-bobovdolskija-zandan-krijat-droga-v-kiliite-si-148100", "text": "Три сигнала до полицейското управление в Бобов дол са подали служители на затвора в миньорския град за открити наркотични вещества. По време на регулярна проверка надзирателите на зандана се натъкнали на пликчета с наркотични вещества. Те били скрити в килиите на трима лишени от свобода. Веднага след подаването на сигнала на място пристигнали полицейски служители, които установили, че откритите наркотични вещества реагират на канабис, кокаин и хероин. Видът им е установен с полеви наркотест, обявиха от пресцентъра на ОДМВР - Кюстендил. Започнати са досъдебни производства в РУ Бобов дол, уведомен е дежурен прокурор. Все още не е ясно как точно са попаднали наркотичните вещества в лишените от свобода, но това най-вероятно е станало с получаването на лични пратки. Не веднъж или два пъти надзиратели са откривали наркотици в буркани с люти чушки, консерви или домашно приготвени ястия.", "date": "2018.10.29", "title": "Затворници от Бобовдолския зандан крият дрога в килиите си"}
{"url": "https://www.monitor.bg:443/bg/a/view/zemedelskite-bioproizvoditeli-gonjat-plashtanija-a-ne-bioproizvodstvo-148096", "text": "Сметната палата продължи темата в защита на природата и здравето на гражданите, като след одита на биохраните извърши и одит на изпълнението на мярка 11 „Биологично земеделие“ от Програмата за развитие на селските райони (ПРСР) 2014-2020 г. за периода от 01.01.2015 г. до 30.06.2017 г. Мярката е програмирана, за да подпомага изпълнението на заложените цели и приоритети в областта на опазване на околната среда. Насочена е към насърчаването на три направления - на биологичните растениевъдство, пчеларство и животновъдство. Целта е като се избягва използването на минерални торове, пестициди и се прилагат щадящите практики при обработката на площите, земеделието като цяло да е съобразено с добрите екологични практики. Основният извод от одита: Постигнат е напредък по всички направления за подпомагане по мярката, но основният стимул на по-голямата част от проверените на място земеделски стопани да участват по тази мярка е получаването на компенсаторно плащане, а не развитието на биологичното земеделие. Няма стратегически подход за развитие на биологичното земеделие с ясно формулирани и измерими национални цели, не е осигурена надеждна основа за програмиране и финансиране на подпомагането. Интересът към биологичното земеделие е голям:  По мярката за кампания 2016 г. нарастват над два пъти спрямо кампания 2015 общо декларираните: площи – до 91 491 ха, пчелните семейства - до 127 270 броя, животните - 20 412 броя. При пчелните семейства, отглеждани по биологичен начин по мярката, увеличението е от 64 445 броя през 2015, на 145 221 през 2016 г. От одобрените по мярката площи за земеделски култури за кампания 2016 най-голям е относителният дял при полските култури, включително фуражни - 41 на сто, а най-малък при зеленчуковите култури – 2 на сто. За периода 2015-2016 г. от трите направления, насърчени по мярката, най-голям е относителният дял на биологичните животни, спрямо животните в преход към екологично отглеждане. Нарастват и бенефициентите по мярката – от 2 011 през 2015 г. до 4 235 през 2016 г. Сред установените слабости са:  - Повече от две години след стартиране на ПРСР 2014-2020 г. няма приети стратегически документи в областта на биологичното земеделие с ясно формулирани и измерими национални цели, което не го утвърждава като национален приоритет; - Установен е недостиг на средства по мярката за поемане на нови ангажименти или разширяване на вече поетите петгодишни ангажименти и прогнозен дефицит на финансови средства към края на програмния период. Поради това за кампания 2017 г. са въведени ограничения в приема на заявления за подпомагане по мярката, като е осигурена възможност за подаване на заявления от биологични производители за сертифицираните им площи, животни и пчелни семейства. Общият бюджет на мярка 11 „Биологично земеделие“ е в размер на около 151, 6 млн. евро или 5 на сто от общия бюджет на ПРСР 2014-2020 г. Финансовите средства, предоставени от ЕЗФРСР за ПРСР 2014-2020 г. са с 10 на сто по-малко от средствата по ПРСР 2007-2013 г. (първа версия). - Изискванията по мярка 11 „Биологично земеделие“ позволяват на бенефициентите да получават компенсаторно плащане, без да се стремят към получаване на добиви. При извършена проверка на място 82 на сто от бенефициентите в одитната извадка декларират доходи от реализирана продукция спрямо подпомагането по мярката в съотношение по-малко или равно на 1 към 1. Например бенефициент за подпомагане по направление „Биологично растениевъдство“, който е и бенефициент по мярка 214 „Агроекологични плащания“ от ПРСР 2007-2013 г., обработващ 10 ха лешници, със сертификат за биологична продукция за 500 кг лешници за 2017 г., декларира, че няма приходи от реализирана продукция. Друг бенефициент, производител на биологични домати, притежаващ сертификат за биологична продукция за 7 тона за 2017 г., също декларира, че няма  приходи от биологично земеделие. При извършените проверки на място на 14 бенефициента е установено, че в повечето случаи отглежданите съгласно изискванията за биологично производство култури са обрасли с плевели, от което може да се направи извод, че не са положени необходимите грижи и земеделски практики за получаване на добив. - Няма единна информационна система между Министерството на земеделието, храните и горите и Държавен фонд „Земеделие“ - Разплащателна агенция и функционалност за автоматично извличане на информация, което създава риск от забавяне на калкулациите на плащанията на бенефициентите по мярката; - Съществените слабости в системата на контрол на биологичното земеделие не предоставят увереност за спазване на правилата за биологично земеделие. Това налага засилване на контрола по мярката и въвеждане на допълнителни контролни механизми от ДФ„Земеделие“, което увеличава административната тежест за бенефициентите; - Голямо е текучеството на ръководен и експертен персонал в компетентното звено в Министерството на земеделието, храните и горите по прилагането на правилата на биологично производство – числеността на персонала е променяна 6 пъти. Една от шестте препоръки на Сметната палата към министъра на земеделието, храните и горите е да се предвидят допълнителни критерии, които да способстват за развитието на биологичното земеделие и за полагане на необходимите грижи и земеделски практики. Друга препоръка към него е изграждането на единна информационна система, съдържаща информация за всички оператори в система на контрол, както и всички производствени единици в стопанството и създаване на функционалност за автоматично извличане на информация, необходима за калкулация плащанията на бенефициенти по мярка 11. Това ще улесни извършването на проверките, ще намали административната тежест, и ще подобри контрола по цялата верига. Одитният доклад е публикуван на   на Сметната палата на адрес.", "date": "2018.10.29", "title": "Земеделските биопроизводители гонят плащания, а не биохрани"}
{"url": "https://www.monitor.bg:443/bg/a/view/dete-sys-schupena-ryka-sled-sblysyk-s-kola-148101", "text": "Деветгодишно хлапе се отърва със счупена ръка, след като пресякло улицата без да се огледа и било блъснато от преминаващ по това време автомобил. Инцидентът е станал в Пазарджик привечер, като 9-годишният малчуган излязъл от жилищния блок, където живеел със семейството си. Хлапакът тръгнал да пресича пътното платно, но не се огледал в двете посоки дали няма опасност от преминаваща кола и се ударил в страничното огледало на лек автомобил „Фиат“, управляван от 65-годишния С.Д. – жител на село Ивайло. Добре, че шофьорът е карал с по-ниска скорост, а и детето не вървяло много бързо и вследствие от удара е счупена само едната му ръка. Детето е настанено в пазарджишката областна държавна болница с фрактура на лявата ръка. Алкохолната проба на водача е отрицателна. На мястото е извършен оглед от дежурна група при РУ-Пазарджик, води се дознание, поясниха от местната полиция.", "date": "2018.10.29", "title": "Дете със счупена ръка след сблъсък с кола"}
{"url": "https://www.monitor.bg:443/bg/a/view/davat-3-mln-lv-za-paralelki-s-ochakvan-nedostig-148090", "text": "Близо 3 млн. лева ще бъдат предоставени на професионалните гимназии, които откриват паралелки за специалности с очакващ бъдещ недостиг. Това каза министърът на образованието и науката Красимир Вълчев, който награди български училища и учители, участвали в Европейската седмица на програмирането. За учебната настоящата учебна 2018/2019 г. година е приет списък с 65 паралелки за професии с очакван недостиг на пазара на труда. Сред тях за деловодител, заварчик, стругар, електромонтрьор, лаборант, монтьор на транспортна техника, строител и други. За учениците от професионалните училища и паралелки, обучаващи се в дуална форма на обучение и на тези, обучаващи се в защитените от държавата специалности и специалности с очакван недостиг от специалисти на пазара на труда пък се предвиждат допълнителни 1,6 млн. лв. за стипендии. За следващата година е заложено стандартът за стипендия на всички ученици да скочи на 87 лв, а за тези от професионалните направления за в 97 лв. спрямо досегашните 60. Не се предвижда обаче увеличение на минималния праг на стипендиите за учениците, който сега е 21 лв. „Предоставена е възможност на училищата да предоставят по-нисък размер на стипендията за повече ученици или по-висок размер на стипендията за по-малко учениците. Не искаме да стесняваме периметъра за решения“, обясни просветния министър. В бюджета са предвидени и 2,0 млн. лв. за увеличаване на стипендиите на студентите. 1/3 от тях ще бъдат насочени такива от български диаспори в чужбина, приети за обучение в български университети . Техните стипендии вероятно ще станат от 200 на 240 лв, уточни Вълчев. Останалите 2/3 от заложената сума ще бъде за български студенти. Всеки ВУЗ ще решава дали увеличението да се използва за това по-голям брой техни възпитаници да получава допълнително възнаграждение, или да бъде увеличен максималният размер на една стипендия. Просветният министър уточни още, че други 2 млн. лв, които са предвидени за освобождаването от заплащане на таксите за обучение специалности във висшите училища с бъдещ недостиг на пазара на труда ще бъдат за всички в тези направления, а не само за новопостъпилите. „Ще бъдат най-вероятно за всички студенти, но това е въпрос на законова промяна, която тепърва трябва да бъде гласувана със закона за изменение и допълнение на закона за висшето образование. В момента няма все още няма нормативно основание. Началото на 2019-2020 ще бъде направено вероятно, но те ще бъдат за всички.“, обясни Вълчев.", "date": "2018.10.29", "title": "Дават 3 млн. лв. за гимназии с паралелки с очакван недостиг (ОБНОВЕНА)"}
{"url": "https://www.monitor.bg:443/bg/a/view/uchenici-ot-chetiri-shkola-se-uchat-na-uspeshen-biznes-148094", "text": "Ученици от 10-и и 11-и клас в столичните СМГ „Паисий Хилендарски“, 105-о СУ „Атанас Далчев“, 32-ро СУИУЧЕ „Св. Климент Охридски“, 19-о СУ „Елин Пелин“ ще се учат как да развият свой успешен бизнес по програмата за млади предприемачи „Тийноватор“, част от международната мрежа U School. „Тийноватор“ включва старъп клубове, в които с помощта на ментори учениците ще развиват своите идеи. Те се провеждат извън учебно време в сградата на училището. В някои от тях има по една група, а в други няколко, за да не се надвишава бройката от 15 ученици, които да бъдат напътствани от един ментор. Миналата седмица над 100 деца вече проведоха и първите си срещи. По време на обучението си в клубовете учениците ще предлагат своите идеи, от които да подберат най-добрата. „Програмата е базирана изцяло на практически упражнения, като идеята е да изградят определени умения и компетентности. Няма теория“, обясни Светлана Савова, представител на образователния екип на „Тийноватор“. Януари пък ще се проведе стартъп уикенд, когато всички училища ще са на едно място и всеки отбор ще работи по отделна идея, когато ще представят пред всички тогава. „Благодарение на програмата в други страни вече има деца, които са успели да реализират своите идеи и за нощ да се превърнат в милионери“, разказа Светлана. Тя даде за пример момче от Словения, чиято единствена цел била да направи толкова добра и забавна картинка, че да се озове на първата страница на сайта „9 gag”. В продължение на година всяка вечер той качва нещо и на следващия ден се надява то да е на топа на класацията. Една вечер взема тениска и на нея слага образа на Yao Ming, а на сутринта е залят с коментари, че всеки я иска. Момчето отива при своя ментор и му обяснява, че е постигнал целта си да е на топа, но няма такава тениска. Тогава те измислят той да се регистрира в сайт, където може да направи тениската и да започне да я продава. Така момчето не само постига целта си, а и бързо става милионер.", "date": "2018.10.29", "title": "Ученици от четири школа се учат на успешен бизнес"}
{"url": "https://www.monitor.bg:443/bg/a/view/agasi-vliza-v-shtaba-na-grigor-dimitrov-148084", "text": "Бившият номер 1 в световната ранглиста по тенис Андре Агаси влиза в треньорския щаб на най-добрия български играч Григор Димитров, съобщава.tennisnow.com. Легендата на американския тенис, който има 8 титли от Големия шлем, пристигна в Париж, където ще помага в подготовката на Димитров за последния за годината турнир от сериите \"Мастърс\" през тази седмица. Детайли за споразумението между двамата все още не са оповестени, като \"Екип\" съобщава, че Агаси по всяка вероятност ще бъде съветник на Димитров. Американецът вчера изгледа 2-часовата сесия на хасковлията под ръководството на Дани Валверду, който е личен наставник на хасковлията от повече от две години, като тримата коментираха някои аспекти от играта на българина, като Агаси обърна особено внимание върху ударите на хасковлията от бекхенд. Димитров най-вероятно търси промяна, след като 2018-а година не беше добра за него. Той записа само 23 победи в 41 мача и достигна до едва един финал в Ротердам през февруари, а в последните си десет турнира има само едно класиране за четвъртфинал. Българинът не успя да надгради след успешната кампания през 2017 година, в която той спечели четири трофея, включително и финалния турнир на АТП в Лондон и се изкачи до третото място в световната ранглиста. Димитров, който запзи десетата си позиция в света, стартира директно от втория кръг на сингъл в Париж срещу победителя от мача между Стийв Джонсън (САЩ) и Роберто Баутиста Агут (Испания). Агаси пък за последно работи със сръбската звезда Новак Джокович до март тази година.", "date": "2018.10.29", "title": "Агаси влиза в щаба на Григор Димитров"}
{"url": "https://www.monitor.bg:443/bg/a/view/demi-lovato-praznuva-90-dni-trezvenost-148068", "text": "Бившата старлетка на „Дисни“ Деми Ловато, която към момента се подвизава в рехабилитационен център след предозиране, отпразнува 90-ия си ден трезвеност. Това съобщи майката на певицата Даяна де ла Гарза. обясни тя пред Sirius XM, като не пропусна да върне лентата назад и до месец юли, когато Ловато бе приета по спешност в болница след предозиране с наркотични вещества. „Усещах, че нещо не е наред. Същата вечер получих съобщение от нея, че съжалява за статията, излязла в TMZ. Малко по-късно ми се обади асистента й и ми каза, че е хоспитализирана“, казва Де ла Гарза. Тя допълни, че е знаела, че дъщеря й отново се е обърнала към забранените субстанции, но не е наясно какво е провокирало това. „Тя е на 26 и отдавна не живее вкъщи, за да я следя постоянно“, отсича майката на звездата.", "date": "2018.10.29", "title": "Деми Ловато празнува 90 дни трезвеност"}
{"url": "https://www.monitor.bg:443/bg/a/view/kanie-uest-natiska-kim-za-7-deca-148102", "text": "Рапърът Кание Уест иска половинката му Ким Кардашиян да го дари с цял футболен отбор от наследници. Риалити сензацията обаче не е на същата вълна и проплака от натиска на съпруга си. „Кани иска още деца. Той ме тормози. Иска цели седем. Заинатил се е за седем. Това е лудост!“, изповяда се пред своята приятелка Ларса Пипен тя. Главната пречка за 38-годишната звезда е, че светът около нея не е безопасен. Аз се съпротивлявам относно повече деца, защото такива мисли буквално ме държат будна цяла нощ.“, обясни още Ким, визирайки скорошните атаки в училища в САЩ. Кардашиян и Уест възпитават три наследника. Първородната им дъщеря е 5-годишната Норт, а синът им Сейнт се появи на бял свят в края на 2015 г. Преди няколко месеца звездната двойка гушна малката Чикаго, която е износена от сурогатната майка.", "date": "2018.10.29", "title": "Кание Уест натиска Ким за 7 деца"}
{"url": "https://www.monitor.bg:443/bg/a/view/sravniha-sonja-joncheva-s-marija-kalas-148082", "text": "Един от най-влиятелните немски ежедневници сложи първата буква от пренаписването на оперната история като обяви Соня Йончева за следващата Мария Калас. Музикалният критик на вестника - Мануел Бруг дори си позволи да напише, че българката е по-добра от легендарната покойна прима. написа специалистът на Die Welt. Повод за хвалебствените слова по адрес на най-популярната ни в момента оперна певица стана премиерата на „Медея“ в Берлинската държавна опера „Унтер ден Линден“ под диригентството на Даниел Баренбойм. Тя можеше да се усети още преди три години в нейната „Травиата“ в Берлин. Същата уязвимост и атака, женствена топлота, жлъчен сарказъм, отношение и смирение… написа още Мануел Бруг. Той не остана единственият паднал в плен на нашето сопрано. Във „Файненшъл Таймс“ Шърли Апторп написа, цитирана от БНР: успява да внесе изключителен диапазон от цветове и страст към убийствената роля на Медея“. „Драматично диво и с вокална чувственост“, „мек, съблазнителен сопран“, „най-фини нюанси, топлота, мекота, с леко вибрато, но с неустоимо гласово очарование“, „царствена Соня Йончева“, „спокойно и самоуверено пеене, излъчващо страстна топлина“, бяха част от общия хор на очарованата критика от главната роля на Йончева. Въпреки фурорът, който са предизвикали нашето сопрано и диригентът Баренбойм, критиката и публиката са били безпощадни към сценичния екип на немската режисьорка Андреа Брет, пише Цветана Тончева от БНР. В едно от ревютата на постановката дори е споменато, че след финала берлинската публика е наградила с най-силни и топли аплаузи Соня Йончева и Даниел Баренбойм, но постановъчният екип е бил освиркан. Славата на „Медея“ от от Луиджи Керубини идва тъкмо с легендарната Мария Калас, на която е поверена главната роля в средата на миналия век. Тя се превъплъщава в Медея в Театро Комунале във Флоренция през 1953 година, дирижирана от Виторио Гуи. Калас научава ролята точно за седмица, а резултатът е триумфален. Постановката е толкова успешна, че Миланската Скала също решава да постави операта за откриването на сезона 1953/54. Режисьор е Маргерита Уолман, а на мястото на заболелия Виктор де Сабата е поканен младият американски диригент Ленард Бърнстейн. Калас изпълнява „Медея“ повече от десетилетие. Това е и последната роля в която Калас излиза на сцена в Италия.", "date": "2018.10.29", "title": "Сравниха Соня Йончева с Мария Калас"}
{"url": "https://www.monitor.bg:443/bg/a/view/plamen-denchev-ot-funky-miracle-pita-mislish-li-video-148083", "text": "Уникално графично видео превежда слушателя през всички идеи на младия, но доказано талантлив Пламен Денчев. Неговата звезда изгря в първия сезон на X Factor, в който той бе част от групата Voice of Boys, но той затвърди статута си на перспективен музикант със собствената си група Funky Miracle, с която имат един албума и работят по втория. Днес обаче, той ни предлага чисто ново самостоятелно парче с една едничка цел – да ни накара да се замислим. Дори графичното лирик видео е подчинено на мисията на музиката му. „Песента засяга актуална тема в съвременното общество - казва самият Пламен, който е автор на музиката и текста. По аранжимента и смесването работи с Юлиан Янев, а впечатлияващият клип е дело на Иван Краев. Екипът добавя, че този тип видеооформление дава възможност за по-детайлно вникване в текста и посланието на автора по нетрадиционен начин.", "date": "2018.10.29", "title": "Пламен Денчев от Funky Miracle пита „Мислиш ли?“ (ВИДЕО)"}
{"url": "https://www.monitor.bg:443/bg/a/view/angela-merkel-se-otkazva-148086", "text": "Канцлерът на Германия Ангела Меркел няма да се кандидатира за лидер на Християндемократите от ХДС на конгреса през декември. Това е заявила самата тя на заседание на ръководството на партията след регионалните избори в Хесен, твърди в. „Билд”, като се позовава на няколко високопоставени политици от ХДС. Информацията бе потвърдена и от сп. „Шпигел”. Според първоначалните й планове Меркел възнамеряваше да се кандидатира за лидер на партията през декември. През февруари пред немската телевизия ZDF Меркел заяви, че двете длъжности – лидер на партията и канцлер са залог за това да се състави стабилно правителство. Очевидно решението на канцлера е породено от резултатите, които показа ХДС на изборите в провенция Хесен, където партията загуби над 11% от избирателите си, а преди две седмици подобен провал се случи със съратниците й в Бавария – ХСС.", "date": "2018.10.29", "title": "Ангела Меркел се отказва (обновена)"}
{"url": "https://www.monitor.bg:443/bg/a/view/kalojan-otpadna-ot-fermata-snimki-148087", "text": "„Детето на фермата“, което прелетя разстоянието от САЩ до България, за да се включи в родното риалити, Калоян Златилов, отпадна от състезанието. 21-годишният любимец на всички фермери не успя да се пребори в дуел срещу най-близкия си в предаването – Симеон. С резултат 10 на 0 Калата беше изпратен да пише прощалното си писмо. Въпреки загубата, българинът от Юта, САЩ, беше доволен от представянето си на арената и благодари на екипа на „Фермата“, че са му дали шанс да изпита физиката и психиката си в състезанието. Той получи и обичта на участниците, като почти всички избраха да го подкрепят по време на дуела. На раздяла заяви, че се чувства българин и неговите децата, както и техните деца ще бъдат българи. Калоян демонстрира страхотни баскетболни умения и в четвъртата битка, която се оказа и последна, успя да вкара всички дини в коша, без нито веднъж да пропусне, но тромавото преминаване по трасето го прати у дома. Симеон, който живее във Франция беше по-бърз, макар и не по-точен и с около 20 секунди наклони битката в своя полза. Още преди старта на двубоя 28-годишния победител беше дал заявка, че ще победи приятеля си на 0. Калоян Златилов, който от 6-годишен живее със семейството си в САЩ, се превърна в любимец на фермерите, след като се доказа като един от най-дисциплинираните, работливи и добронамерени играчи. Във „Фермата“ младото момче успя да изпълни мечтата си да опознае обичаите и традициите на родината си и показа, че обича и почита корените си. Според другите участници престоят на Калата във „Фермата“ му е помогнал да възмъжее така, както са израствали момчетата по време на военната си служба в България. По време на втората мъжка битка за сезона бе въведено и ново правило в игрите – ако разликата във времето между двамата участници е по-малко от 40 стотни от секундата, състезателите играят дузпи. Причина за това решение бе прецедентът по време на миналия дуел между Радилена и Росица, когато разликата във времето между тях беше точно 1 стотна.", "date": "2018.10.29", "title": "Калоян отпадна от „Фермата“ (СНИМКИ)"}
{"url": "https://www.monitor.bg:443/bg/a/view/istanbul-otkriva-novo-letishte-shtjalo-da-byde-naj-goljamoto-v-sveta-148085", "text": "Реджеп Тайип Ердоган е провел много грандиозни церемонии по откриването на различни обекти през 15-те си години начело на Турция. Днес той ще открие едно от първокласните си бижута - новото летище на Истанбул - мегапроект, преследван от тревоги за трудовите права, екологични въпроси и отслабващата турска икономика, съобщава АП. Ердоган открива летище, за което твърди, че ще се превърне в най-големия център за въздушен транспорт, навръх 95-ата годишнина от установяването на Турция като република. Това е символично откриване, тъй като в следващите дни ще започнат само ограничени полети, а летището няма да заработи в пълна степен преди края на годината. Десетки хиляди служители се трудиха с пот на челото да завършат летището, за да бъде спазен крайният срок на 29 октомври, определен от Ердоган. Протести през септември заради лошите условия на работа и десетките смъртни случаи по време на строежа откроиха човешката цена на проекта. Новото летище на Истанбул, на брега на Черно море, ще обслужва 90 милиона пътници годишно на първия етап. Когато бъде завършено след десет години, то ще заема площ от близо 19 хиляди акра и ще обслужва 200 милиона пътници на година с шестте си писти. Това е почти двойно на трафика на понастоящем най-голямото летище в света - \"Хартсфийлд-Джаксън\" в Атланта. \"Това летище ще бъде най-важният център между Азия и Европа,\" казва Кадри Самсунлу, ръководител на съставения от пет компании консорциум \"Истанбул гранд еърпорт\" (Istanbul Grand Airport /IGA/). Интериорът на летището е вдъхновен от турския и ислямския дизайн, а контролната кула във форма на лале спечели Международната архитектурна награда за 2016 г. То предлага също мобилни приложения и изкуствен интелект за своите клиенти, енергийно ефективно е и се гордее с високо технологична система за сигурност. Всички авиационни системи ще се преместят тук в края на декември, когато главното летище на Истанбул, наречено на името на основателя на турската република Мустафа Кемал Ататюрк, бъде затворено. Летище \"Ататюрк\" сега поема 64 милиона пътници годишно. Летище \"Сабиха Гьокчен\" в азиатската част на мегаполиса пое 31 милиона души миналата година. То ще остане отворено. Ердоган се очаква да обяви официалното име на новото летище, което е част от плана му да превърне Турция в глобален играч. \"Търкиш еърлайнс\" ще започне първите си полети от новото летище до три местни дестинации - Анкара, Анталия и Измир. Авиопревозвачът ще лети също до Баку и до летище \"Ерджан\" в Северен Кипър. Нихат Демир, лидер на синдиката на строителните работници, заяви, че бързането да бъде изпълнен крайният срок на Ердоган е главна причина за злополуките и смъртните случаи на строителния обект, където работят 36 хиляди души. \"Летището се превърна в гробище\", каза пред АП той, описвайки като \"безмилостен\" натиска да бъде завършено летището и твърдейки, че дългите работни часове са довели до \"небрежност, злополуки и смърт\".", "date": "2018.10.29", "title": "Истанбул открива ново летище. Щяло да бъде най-голямото в света (СНИМКИ)"}
{"url": "https://www.monitor.bg:443/bg/a/view/s-oblachnite-tehnologii-izpitvat-cjal-klas-za-5-minuti-148089", "text": "Използването на технологиите като иновация в образованието е все по-често налагащ се модел. За да привлече вниманието на децата към своя предмет, преподавателят по география от 19-о СУ Мирела Петкова наред със стандартните методи на преподаване, използва и малко познати техники и подходи.  Мирела Петкова е категорична, че методът улеснява и работата на учителите, давайки му възможност да изпита цял клас в рамките на пет минути. „Използвам иновативни методи и подходи към учениците си и ги уча да развиват своите дигитални компетенции и презентационни умения чрез облачни технологии и инструменти от 2-3 години. Те са интерактивни и повишават интереса и мотивацията на учениците\", разказа Петкова. Технологиите й дават възможност да изпита цял клас в рамките на часа вместо да проверява с часове тестове и да отбелязва вярно и невярно. Една от платформите, които използва иновативната преподавателка, е „Сетера”. Тя се използва в часовете, в които Петкова изпитва на политическата карта на свет, или отделен континент. „Забелязва се подобрение на резултатите, защото ако преди 5-10 години, за да изпитам на една политическа карта на Африка с 54 държави върху лист хартия в рамките на час, учениците трябваше да нанасят страните с цифрите и думи на контурна карта от 1 до 54. Сега използвайки „Сетера”, те правят това само с един клик върху страната в рамките на 3-5 минути\", разказа за метода Мирела Петкова. Друг метод за изпитване и затвърждаване на знания е платформата „Кахут”. „Използвам я в часовете по география и икономика, когато искам да направя подготовка преди тест или учениците да затвърдят знанията си“, сподели Петрова. Децата използват своите мобилни телефони, а на дъската има въпроси с картинки, на които трябва да отговарят. На края на часа те получават резултата, като „Кахут” има състезателен принцип. „Който отговори бързо и вярно, получава най-много точки. Поощрявам първите трима или петима при тест от 30 въпроса с оценка“, разказа как изпитва още учителката. Основният недостатък на платформата е, че учениците не могат да се връщат на предходен въпрос, на който не са били сигурни да отговорят, но учителят има обратна връзка в реално време и резултатите се запазват в системата. Лесен метод за изпитване са и Сlicker системите, които също се използват от три години в 19-о СУ „Елин Пелин“. С тях учителят създава тест и всеки ученик има устройство като дистанционно, с което отговаря на въпросите, които се прожектират на екрана. Тестът може да е от 20-30 въпроса и след като го направят, резултатът излиза веднага на екрана и ученикът получава своята оценка още в края на часа. Облачните технологии в момента дори изместват clicker системите поради факта, че гугъл инструментите за образование са безплатни, лесни за използване, улесняват администрацията и комуникацията в училище. Един от тях е гугъл форми, които също могат да бъдат използвани при изпитване, обясни Петкова. Те заедно с кликер системите намаляват нуждата от хартиен носител. В тази насока всички учители в 19-о СУ учители имат свой домейн, създадени групи и работят активно с инструментите и приложенията на облачната платформа Gsuite, като по този начин се облекчават администрацията помежду си и подобрява образователния процес. Според Петкова най-важно е какви цели ще си постави учителят за часа, как ще го организира и какви инструменти от технологиите ще използва, така че те да бъдат съобразени с учебния материал и възраст на децата. „Преподавам на ученици от 5-и до 12-и клас, като ентусиазмът и интересът към предмета са големи. Те ми споделят, че учат с желание, не искат да излязат от класната стая и нямат търпение да дойде следващият им час по география“, сподели още тя. Петкова подчерта, че за нея е важно, че има възможността заедно с децата да обърне внимание на съвременните глобални и локални проблеми и да участват в активното им решаване. ", "date": "2018.10.29", "title": "С облачните технологии изпитват цял клас за 5 минути"}
{"url": "https://www.monitor.bg:443/bg/a/view/50-godishen-myj-zagina-na-koraba-bylgarka-148088", "text": "Предполага се, че причина за смъртта на 50-годишният моряк, загинал по време на инцидент при ремонт на кораба „Българка“ в неделя сутринта, е изтичане на газ и задушаване. Окръжната прокуратура във Варна води производство по случая под наблюдението на дежурен прокурор и следовател, съобщи окръжният прокурор, Радослав Лазаров. Освен загиналия моряк, при инцидента в „Булярд корабостроителна индустрия“ е ранен и друг член на екипажа. Той е настанен с тежки изгаряния в клиниката по термични травми на Военноморска болница-Варна. Разследването на случая е по чл. 123 и 134 от Наказателния кодекс за причиняване на смърт по непредпазливост, незнание или немарливо изпълнение на занятие. „В труднодостъпно място на кораба са влезли двама души. Имало е трети човек, който е стоял навън и е бил осигуровка. В процеса на заваряването е възникнало запалване, което е довело да смъртта на един от работниците и до тежките наранявания на втория, който е настанен в болница. Дежурен прокурор е започнал разследване. Дежурният следовател е посетил местопроизшествието и е образувано досъдебно производство за причиняване на смърт по непредпазливост. Изпълняват се периодични замервания на нивата на газовете в трюма. При първа възможност ще бъде обстойно огледано местопроизшествието”, каза още oкръжният прокурор на Варна. Вторият пострадал все още не е в състояние, за да бъде разпитан. Всички институции са ангажирани за изясняване на фактическата обстановка. „Българка“ е построен през 2004 година у нас, собственост е на Параходство „Български морски флот“ и плава под малтийски флаг. Той е извън експлоатация от 19 октомври, откогато е на ремонт в „Булярд“. По информация от корабособственика, в неделната сутрин двамата моряци са извършвали ремонтни дейности в предния баластен танк, когато внезапно е възникнал взрив и пожар. Разследването на тежкия инцидент продължава. От бранша припомнят, че през тази година имаше и друг подобен случай със загинал моряк. Плавателният съд отново бе собственост на БМФ. Заради пожар на борда на кораба „Героите на Севастопол“ един моряк от екипажа загина в каютата си.", "date": "2018.10.29", "title": "Морякът на \"Българка\" починал от задушаване (ОБНОВЕНА)"}
{"url": "https://www.monitor.bg:443/bg/a/view/prokuraturata-razsledva-za-korupcija-agencijata-za-bylgarite-v-chujbina-148077", "text": "Корупционна схема беше осветена при операция на Комисия „Антикорупция“ и прокуратурата, в рамките на която са използвани и специализирани разузнавателни средства (СРС). Маскирани агенти рано сутринта арестуваха шефа на Държавната агенция за българите в чужбина (ДАБЧ) Петър Харалампиев, заместникът му и главния секретар, както и още 17 служители. Новината потвърди зам. главният прокурор Иван Гешев. Рушвети от 5 до 10 000 евро са давали молдовци и украинци, за да получат удостоверение за български произход. С този документ кандидатствали за БГ гражданство. Наши източници разкриха, че За нея дори пишело във форуми на чужденци, мераклии да получат БГ паспорт. Служители на КПКОНПИ обаче засекли информацията в интернет и започнали работа по корупционната практика. Така лъснало, че за едно удостоверение молдовец например плащал 5000 евро, а украинец 10 000 евро. Цените били по договаряне. Разследването започнало преди около 4 месеца. Използваните СРС-та буквално заковали Петър Харалампиев, заместника му и главния секретар на агенцията, че лапат рушветите, споделиха от прокуратурата. Най-често молдовци и украинци искали да вземат въпросното удостоверение, а после да кандидатстват за гражданство, за да станат граждани на ЕС. По този начин можели много по-лесно и без засилени проверки да пътуват в цяла Европа, а и разкриването на фирми в различни европейски столици ставало бързо, обясниха запознати. „На практика, за да ти издадат удостоверение за произход, трябва да представиш кръщелно свидетелство на баба си например или медал на дядо ти, че е участвал в някоя война. Всички тези данни се преглеждат и тогава се решава дали действително имаш наш корен, или всичко е менте“, коментираха експерти от ДАБЧ. Шефът и хората му признавайки чужденци, че имат БГ корени. Харалампиев бил арестуван призори в дома му, а после го докарали с белезници, за да направят пред него обиск в кабинета му. В жилището му били открити 5000 евро, за които трябва да удостовери откъде са. Иван Гешев заяви, че се работи с 20 лица. Образувано е досъдебно производство за организирана престъпна група, която правела длъжностни, документни престъпления и вземала подкупи. Засилено полицейско присъствие пред офиса на счетоводна къща в Кюстендил притесни жителите на областния град. Голям брой униформени се изсипаха на улица „Крум Лекарски“ в областния град. Там е извършено претърсване и изземане на документи, компютри и конфигурации. „Най-вероятно се търсят доказателства дали в счетоводната къща са обслужвани граждани, кандидатстващи за българско гражданство или за адресна регистрация в Кюстендил“, коментираха запознати. Малко преди обяд беше направен и обиск на къща в кюстендилското село Драговищица. В нея живее 77-годишна жена. По непотвърдена информация управителката на счетоводната къща е снаха на възрастната баба. „Не знаем нищо, видях полиция в селото и толкова. Представете си какъв стрес е изпитала тази възрастна жена“, коментираха жители на Драговищица.", "date": "2018.10.29", "title": "СРС-та осветлиха далавери в Агенцията за българите в чужбина (ПЪРВИ СНИМКИ + ОБНОВЕНА)"}
{"url": "https://www.monitor.bg:443/bg/a/view/lisicite-potynaha-v-sylzi-lestyr-potvyrdi-za-smyrtta-na-prezidenta-si-148081", "text": "\"Лестър\" потвърди новината за смъртта на президента си Вишай Сривадханапрабха в катастрофа с личния му хеликоптер.  60-годишният милиардер бе един от пасажерите на борда на машината, която избухна в пламъци и се разби в близост до \"Кинг Пауър Стейдиъм\". От клуба обявиха, че никой на борда не е оцелял при катастрофата. \"С най-голямо съжаление и разбито сърце трябва да съобщим за смъртта на нашия президент Вишай Сривадханапрабха, който бе част от хората, които трагично загубиха живота си в събота вечерта, когато хеликоптер, превозващ него и още четирима души, се разби до \"Кинг Пауър Стейдиъм\", обявиха от клуба. Във вторник на стадиона на \"Лисиците\" ще бъде поставена книга за съболезнования. Междувременно фенове на клуба вече изградиха своеобразен мемориал за Сривадханапрабха, още преди официалното съобщение за смъртта му, а в интернет разпространяват модифицирана емблема на клуба с разплакана лисица. Освен Вишай Сривадханапрабха, на борда на разбилия се хеликоптер са били още дъщерята на тайландския бизнесмен - Ворамас Сривадханапрабха, двамата пилоти, както и още един човек, чиято самоличност не е известна.", "date": "2018.10.29", "title": "\"Лисиците\" потънаха в сълзи, \"Лестър\" потвърди за смъртта на президента си"}
{"url": "https://www.monitor.bg:443/bg/a/view/kitaj-prati-choveshki-geni-v-kosmosa-shte-se-zapazjat-1000-godini-148078", "text": "Китайската компания \"Шанхай Манвей текнолоджи\" изведе в орбита първата в историята космическа генетична банка DSB-01. Изстрелването е било направено от космодрума Тайюан в северната провинция Шанси с помощта на ракетата-носител \"Чанчжън-4\". Генният материал, получен от осем граждани на КНР, ще се съхранява в космоса в продължение на около 1000 години. Той е поставен в специален контейнер, който е устойчив на космическата радиация. Както отчитат китайските специалисти, един ден Земята може да стане непригодна за живот. След около 400 години нашата планета може да стане жертва на изтощаване на ресурсите и да бъде пренаселена до невъзможност за живеене. Благодарение на изведената в космоса генетична банка ще може да бъде създадена нова човешка цивилизация. В най-скоро време компанията \"Шанхай Манвей текнолоджи\" възнамерява да създаде генна банка с милиони образци. Според плановете на компания този генетичен материал ще бъде изпратен на Марс и на аналогичните на Земята планети.", "date": "2018.10.29", "title": "Китай прати човешки гени в космоса, ще се запазят 1000 години"}
{"url": "https://www.monitor.bg:443/bg/a/view/albanci-napraviha-kavyr-na-pesen-na-azis-i-marija-148058", "text": "„Моля те не ми звъни“ - песента, събрала творческия потенциал на Краля на попфолка Азис и Мария се сдоби с кавър от албански фенове на звездите. Samlena и Jobsab публикуваха официалното си видео към своята версия на парчето преди броени дни, като то вече генерира над 60 хиляди гледания в YouTube. Изпълнителите, които са с албански корени, понастоящем са позиционирани в Париж, където пък Мария засне и последното си видео - „Кажи й“. Клипът показва кадри на миньончето пред Айфеловата кула. „Видеото е на световно ниво, песента е топ! Мария тази година няма спирка спрямо предни“ и „С Глория пускат клипове от Париж в рамките на два дни? Дали са спали в една стая, за да спестят разходи?“ са част от коментарите на последователите на певицата.", "date": "2018.10.29", "title": "Албанци направиха кавър на песен на Азис и Мария"}
{"url": "https://www.monitor.bg:443/bg/a/view/na-31-dekemvri-500-000-kazvat-ch-ng-po-kurortite-148067", "text": "Над половин милион българи ще отбележат празниците по курорти, от които една пета или около 120-130 хил. от тях ще заминат за чужбина, става ясно от данни на Института за анализи и оценки в туризма. Според Румен Драганов, директор на института, при резервация българите търсят уют, съчетан с традиционна кухня. отново ще има към северната ни съседка, но има и нарастващ интерес към Германия, Австрия, Италия и Испания, тъй като много българи заминават, за да отпразнуват със свои далечни близки и роднини. У нас най-посещавани са София, Пловдив, Търново, Варна и Бургас за големия празник. Много популярни са дестинациите като Девин и Велинград, които предлагат балнео- и СПА туризъм. След тях се нареждат къщите за гости и малките семейни хотели. Накрая на опашката са тези хотели, които имат добри условия и дават възможност за зимни спортове, показват още данни на организацията. казва Драганов: „Хората търсят повторение на добрите усещания там, където са ги имали\". По негови думи това личи от избора на артистични програми, с които да се отбележат коледните празници. „Коледа е свързана повече със семейни събирания и тържества, а Нова Година - с корпоративни“, поясни той. Екскурзията в чужбина с автобус за 6 дни до Виена, силно търсена дестинация за Нова година, трудно би излязла под 500 лв., сочи проучване на „Монитор“ сред туроператорите. За тези пари е включено пътуването, 3 нощувки в хотел, обиколка с екскурзовод, както и закуски. Останалата част от пътя се нощува в автобуса. Сред минусите обаче е, че туроператорът запазва правото си да ни извести едва седмица преди началната дата. Дотогава туристът е задължен да заплати между 30-50% от общата сума. Ако решим да пътуваме до Виена със самолет, то цената на билета ще скочи двойно и ще стигне 1000 лева. За тези пари плащаме 4 нощувки, както и обиколката с екскурзовод. Входовете за посещаваните забележителности, както и празничната вечеря обаче излизат извън покритите разходи. Сред най-големите недостатъци е, че медицинска застраховка липсва. Трябва да се предвиди и таксата, която се заплаща на рецепция в случай, че хотелът е 3-4-звезден. Почивка за края на годината в някоя от Една нощувка в СПА хотел в Букурещ струва 109 лв. при ранно записване и 139 лв. при резервация в последния момент. У нас една такава екскурзия в СПА хотел струва 400 лв. с включени пълни или половин пансиони. Сред удобствата, за които се плаща, влизат и басейни с минерална вода, сауна, парна баня, вечеря. 3-дневна екскурзия в СПА хотел в Девин например би струвала 150 лв. на човек. Цената включва транспорт, закуска, вечеря, заедно с всички удобства, които този тип хотели предлагат.", "date": "2018.10.29", "title": "На 31 декември: 500 000 казват ЧНГ по курортите"}
{"url": "https://www.monitor.bg:443/bg/a/view/lidl-vdiga-magazin-na-mjastoto-na-pazar-stochna-gara-148065", "text": "На емблематично място за софиянци от близкото минало ще бъде издигнат нов магазин на Lidl. На мястото на бившия пазар на Сточна гара до няколко месеца ще изникне модерен филиал на веригата следващата година, научи „Монитор“. От прехода към капитализъм след 1989 г. районът на гарата е известен с търговията, която се върти около нея в магазини и складове за търговия на едро и дребно за строителни материали, посеви и потребителски стоки. На кръстовището дълго години имаше пазар за зеленчуци, но в края на 90-те пазарът изчезна от картата на града. До миналата година собственик на терена беше гръцката компания Lamda Development, който възнамеряваше преди кризата да застрои с офис сгради, но проектът така и не стартира. Лидл България е купила парцела от 6.3 декара за малко над 12 млн. лева, а последващата инвестиция ще бъде в рамките на около 4 млн. лева. Сега теренът е разчистен и подготвен за строителство. Планът е обектът да е с разгъната застроена площ 4500 кв. метра. Само за тази година веригата е планирала да открие 7 нови магазина. В края на септември Lidl откриха своя 90-и търговски обект в страната, в Пловдив. Следващият ще бъде отворен днес в най-големия квартал на София – Люлин, срещу пощата в 3-та част.", "date": "2018.10.29", "title": "Lidl вдига магазин на мястото на пазар Сточна гара "}
{"url": "https://www.monitor.bg:443/bg/a/view/jandarmerija-v-myglij-sled-napadenieto-na-5-policai-148079", "text": "Тежко въоръжени и снабдени с щитове жандармеристи от Пловдив и Кърджали влязоха по улиците на ромската махала на град Мъглиж след атака на местни жители с камъни и дървета по полицаи от Казанлък и Стара Загора направили опит да задържан обявен за издирване. Въвеждането на жандармерийските части е станало малко след 20,00 часа в неделя на 28 октомври. Два часа по-рано в махалата са влезли полицейски сили, които направили опит да арестуват издирвани за посегателство над униформени по обяд на същия ден. Полицаите са успели да сложат белезниците на двама роми, единият от които е на 16 години, а другият е с многобройни криминални прояви и изтърпени присъди за различни престъпления. При изтеглянето си обратно те са били подложени на ожесточен обстрел с камъни, тухли и дървета, пострадали са петима души, потрошени са били стъклата на няколко от служебните коли.Наложило се е да бъдат произведени предупредителни изстрели във въздуха, за да може колоната да се изтегли без допълнителни поражения, уточниха от ОД на МВР – Стара Загора. При въвеждането на жандармерията е било предприето издирване на още един виновник за безредиците по пътя край казанлъшкото село е със Черганово , 23-годишния Емил Челебиев, който ухапал опитващ се да го укроти полицай. Младият мъж е със завидна кримибиография, последно е изтърпял ефективна присъда за грабеж, коментира директорът на ОД на МВР Георги Хаджиев. По думите му проявите на агресия към униформените няма да бъдат толерирани и ще бъде използван целият необходим ресурс за овладяването на кризисната ситуация. Той е категоричен, че търпимостта към подобни закононарушения ще бъде нулева. Комисар Хаджиев припомни, че ескалацията на напрежението е започнала при опит от страна на казанлъшки полицаи да предотвратят кушия със залагания на един от пътищата в община Казанлък. Тогава също се наложило да бъдат произведени изстрели във въздуха, след като униформен е бил ухапан от обявения за издирване Челебиев.Жандармерията ще остане на място докато всичко бъде овладяно, а издирваният открит и заведен в РУ „Полиция“ – Казанлък“. В мъглижката ромска махала официално живеят малко над 780 мъже, жени и деца, но неофициално броят им надхвърля 1200, коментира зам. кметът на общината д-р Душо Гавазов. Населението на градчето е от 3 662 души, на практика ромите са почти половината, аналогична била ситуацията в цялата община с население от 9960 души. През последните няколко години безработицата е спаднала до 13,7 на сто, почти половината от ромите изкарвали прехраната си като гастарбайтери в чужбина. Имало обаче една почти постоянна група от около 350 мъже и жени, които буквално са се маргинализирали и проблемите всъщност идвали основно от тях, уточни д-р Гавазов. Той припомни, че преди няколко години администрацията на общината е предприела марки за събарянето на поне част от незаконните къщи в махалата, тогава също е имало опити за насилие над служители, пострадал дори кметът Господин Господинов, който бил ударен с камък от непълнолетен ром. В момента ситуацията е спокойна, възрастните изведоха децата си да отидат на училище, доколкото имаме информация издирваният Челебиев не се ползва с особено добро име сред съкварталците си и въпрос на време е да бъде открит и задържан, допълни зам. кметът на община Мъглиж. Проблемите с ромското население и неспазването на общоприетите условия и закони бяха предмет на проведена само преди три седмици в Казанлък национална кръгла маса, в която участие взе и вицепремиерът Валери Симеонов.На нея беше изтъкнато, че законите и местните разпоредби за задължителни за всички прослойки и че институциите не би трябвало да си „затварят очите“ при нарушения от какъвто и да е характер. Броени дни след форума обаче ескалира напрежението в град Гълъбово, където над 150 роми от тамошната махала буквално окупираха полицейското управление при опит да бъдат задържани нарушители на общинската наредба. Тогава също се наложи използването на жандармерия за овладяване на обстановката. „Не може да се говори за някакъв външен център, който командва циганите и ги изкарва на улицата, това е нелепо…“, смята заместник-кметът на Мъглиж д-р Душо Гавазов. За някакво външно влияние върху маргинализираните слоеве и използването им дори за оказване на политически натиск върху местната власт се изказаха представители на общинската администрация в Казанлък след масовия побой на центъра на града на 17 септември.", "date": "2018.10.29", "title": "Жандармерия влезе в ромска махала след нападение над униформени (ОБНОВЕНА)"}
{"url": "https://www.monitor.bg:443/bg/a/view/trymp-ot-tropicite-e-novijat-prezident-na-brazilija-148076", "text": "Десният конгресмен популист Жаир Болсонаро е новият президент на Бразилия, предаде ДПА, като се позова на официални резултати, оповестени от Върховния изборен трибунал. За Болсонаро са гласували 55,7 на сто от избирателите при преброени 95 на сто от бюлетините от втория тур на президентските избори вчера. Неговият съперник от левицата Фернандо Адад получава 43,3 процента от гласовете. Бившият капитан от армията ще встъпи в длъжност през януари. Предизборната кампания беше белязана от напрежение и силна поляризация в обществото, раздирано от икономическа криза, рекордно насилие, ендемична корупция и спад на доверието към политическата класа, посочва Франс прес. Около 147 милиона бразилци са гласували на балотажа. \"Демокрацията е в опасност. Свободите на личността са в опасност\", заяви Адад на излизане от избирателната секция. Досегашният президент Мишел Темер каза, че преходът на властта започва още днес. Председателката на мисията наблюдатели от Организацията на американските държави Лаура Чинчила, бивш президент на Коста Рика, заяви, че гласуването в Бразилия е протекло спокойно и при спазване на закона. Мнозина бразилци са обезпокоени, че 63-годишният Болсонаро, който неведнъж е изразявал възхищение към военната диктатура в Бразилия в периода 1964-1985 г., ще погази човешките и гражданските права и ще ограничи свободата на словото, посочва Ройтерс. В предизборната кампания той се зарече да пресече престъпността в бразилските градове и земеделските райони, като разшири правомощията на полицията и либерализира правото на притежаване на оръжия от бразилците, за да се борят с престъпността, добавя Ройтерс. \"Ще променим заедно съдбата на Бразилия\", заяви снощи избраният за президент Жаир Болсонаро в първото си изявление по Фейсбук, след като бе обявен за победител на втория тур от президентските избори, предаде Франс прес. \"Не можем да продължим флирта със социализма, комунизма и левия популизъм\", добави крайнодесният Болсонаро с войнствен тон. Той обеща в телевизионно обръщение, че правителството му \"ще защитава конституцията, демокрацията и свободата\". \"Това не е обещание на една партия, нито празни думи на един мъж, това е клетва пред Бог\", каза новоизбраният президент, който в предизборната кампания бе обвиняван в расизъм и хомофобия и си спечели прозвището „Тръмп от тропиците”. Той каза, че ще бъде президент на \"Бразилия, в която хората имат различни мнения, цвят на кожата и ориентации\". Болсонаро обяви, че ще следва примера на лидери като Уинстън Чърчил и ще назначи \"достойно правителство\". Победеният кандидат на левицата Фернандо Адад обеща да защитава демокрацията в Бразилия, предаде ДПА. \"Живеем във време, когато институциите постоянно са подлагани на изпитания\", каза Адад пред поддръжници в Сао Пауло. \"Имаме огромна задача в нашата страна, която е, в името на демокрацията, да защитаваме мисълта и свободите на 45 милиона бразилци, гласували за нас\", заяви той.", "date": "2018.10.29", "title": "„Тръмп от тропиците” е новият президент на Бразилия"}
{"url": "https://www.monitor.bg:443/bg/a/view/borisov-na-sreshtata-na-vyrha-es-arabski-svjat-v-atina-148080", "text": "Министър-председателят Бойко Борисов ще участва в откриването на третата среща на върха ЕС – Арабски свят в Атина. Форумът тази година е под наслов „Споделените хоризонти“. Очаква се по време на срещата да бъде обсъдена миграционната политика и борбата с бежанската криза, европейските и арабските политики за съседство, климатичните промени, както и социалните инвестиции. По-късно премиерът Бойко Борисов ще присъства на откриването на новото летище в Истанбул по покана на президента на Турция Реджеп Тайип Ердоган, съобщиха от правителствената информационна служба. В Гърция и Турция премиерът Бойко Борисов е придружаван от министъра на финансите Владислав Горанов.", "date": "2018.10.29", "title": "Борисов на срещата на върха ЕС-Арабски свят в Атина  "}
{"url": "https://www.monitor.bg:443/bg/a/view/sled-objad-i-vecher-10-po-malko-gorim-tok-zaradi-ciganskoto-ljato-148047", "text": "С около една десета по-малко електричество сме изгорили в след обедите и вечерите в почивните дни, заради циганското лято. Това сочат данни за товара на енергийната система на страната на Електроенергийния системен оператор (ЕСО). В събота към 16.00 часа товарът е бил на ниво 3404 мегавата, а в последния почивен ден преди това - неделя на 21 октомври - 4093 или с 20% по-висок. Към 17.00 часа в събота консумацията на ток е изисквала товар на системата от 3540 мегавата или в предпоследната неделя от месеца. В следващите вечерни часове разликите в товара между 21 и 27 октомври намаляват, сочат още данните от сайта на ЕСО за състоянието на електроенергийната система. За 18.00 часа спадът е 16,% или 4435 срещу 3850 мегавата. В 19.00 часа е от 4799 на 4280 мегавата или 12,1 на сто. Час по-късно товарът на системата на 21 октомври е бил 5026 мегавата срещу 4604 в последната събота на месеца или 9,1% по-малко. В периода от 21.00 до 23.00 часа разликата в консумацията и съответно генерираният товар на системата между сравняваните дни е между 6,5% и 8,1 на сто. Най-мразовитите досега дни за октомври - срядата и четвъртъкът на миналата седмица предизвикаха ръст на консумацията на електроенергията и съответно на товара между 16.00 и 23.00 часа от 7 до 8 процента, сочат още оперативните данни на ЕСО. Така в 16.00 часа на 25 октомври товарът е бил 4595 мегавата спрямо 4266 два дни преди това, когато времето бе тоста по-топличко. Подобно нарастване на консумацията, предизвикала увеличаване на товара от 4261 мегавата на 4604 мегавата е отчетена и в 17.00 часа в четвъртък, спрямо вторник. Най-голям на товар в системата от 5544 мегавата в двата студени дни е отчетен на 25-ти в 20.00 часа, който е със 7,2 на сто по-висок от същия час във вторник и с 4% по-голям от вечерта на предния мразовит ден сряда. Най-голяма разлика в двата студени дни от 8% и 7% е отчетена в часовете от 16.00 до 18.00. Вчера час преди обяд най-голям дял от 37,09% в осигуряването на електроенергийната система на страната имаше атомната централа в Козлодуй, която генерираше товар от 2079 мегавата. Големите тецове на въглища осигуряваха почти същия товар. На трето място след тях бяха фотоволтаиците генерирали 516 мегавата или дял от около една десета.", "date": "2018.10.29", "title": "Горим 10% по-малко ток заради циганското лято"}
{"url": "https://www.monitor.bg:443/bg/a/view/mejdu-23-i-28-gradusa-dnes-148075", "text": "Днес ще бъде предимно слънчево, над Западна България с разкъсана средна и висока облачност. Максималните температури ще са предимно между 23° и 28°. Такава е прогнозата за времето според Националния институт по метеорология и хидрология (НИМХ) при БАН, съобщи дежурният синоптик Красимир Стоев за „Фокус“. В сутрешните часове на отделни места в котловините и около водните басейни ще има ниска слоеста облачност или мъгла. Ще продължи да духа слаб до умерен югозападен вятър. Атмосферното налягане е и ще се задържи близко до средното за месеца. Над Черноморието също ще е предимно слънчево. Ще духа умерен юг-югозападен вятър. Максимални температури на въздуха ще са 20-22°, а на морската вода е - 17-18°. Вълнението на морето ще бъде 1-3 бала. И над планините ще бъде предимно слънчево. По-значителна облачност ще има над масивите от Западна България, но ще остане почти без валежи. Ще духа умерен, по билата и силен югозападен вятър. Максималната температура на височина 1200 метра ще е около 17°, на 2000 метра – около 10°.", "date": "2018.10.29", "title": "Между 23 и 28 градуса днес"}
{"url": "https://www.monitor.bg:443/bg/a/view/nansi-nemes-roboti-zamenjat-kasierkite-obrabotkata-na-danni-e-profesijata-na-bydeshteto-148057", "text": "В бъдеще ще има все по-малко писане, вместо това командите ще стават чрез човешки говор или визуализация, казва в интервю пред \"Монитор\" бившият генерален мениджър продажби в Google и Microsoft. - Осъзнах, че в днешно време често говорим за изкуствения интелект и хората мислят, че това е една нова тема, но всъщност не е. Друго, което осъзнах, е, че в тази сфера жените са по-малко в сравнение с другите елементи на технологиите. Затова за мен бе мечта - да дам възможност на момичетата наистина да разберат какво стои зад изкуствения интелект, защото знам, че това тях ги влече. Друг важен аспект е, че в следващите 6 години 600 млн. млади девойки ще станат част от работната сила и ако помислим за автоматизацията, ще видим, че голяма част от професиите ще се променят или ще бъдат заменени изцяло от роботи и жените са изключително податливи на това развитие. Например касиерките в супермаркетите - близо 80-90% от работещите на каса са жени. Какво ще стане с тях след 10 години, когато работното им място бъде заето от роботи? Трябва да помислим за тези жени - как да ги обучим наново, как да ги тренираме, защото имаме нужда от всички. Всички трябва да минат през ново обучение, защото след време няма да нужда от касиери, но ще има нужда от хора, които могат да работят с машини. Това беше и идеята на платформата - видях, че има нужда от нови знания, получих отзиви от много хора и се оказа, че идеята е полезна. - Важното тук е жените първо да осъзнаят, че имат възможност да направят или създадат нещо в дадена област. Благодарение на много инициативи по света жените се учат как примерно да създадат бизнес план или как да водят една добра маркетингова кампания. Според мен маркетингът всъщност повече е доминиран от жените и затова ми се иска повече мъже да участват. Но тук целта не е да пренасочим жените от маркетинга към високите технологии, всъщност важното са идеите и начинът на мислене. На първо място е осъзнаването, че една жена иска да направи нещо и че тя чувства силно влечение към темата. На второ място вече са различните курсове и извънкласни дейности. Например с Мs. AI аз се опитвам да направя точно това - да събера всички тези частици на едно място. Например, ако искаш да научиш повече за изкуствения интелект или пък искаш да знаеш как да събереш допълнителни средства за онлайн бизнеса си, основният въпрос е „Къде започваш”. Има много ресурси и източници. По-важното е какво е това, което наистина те влече? Защото днес за младите хора е трудно да определят точно едно хоби, което да следват - те имат много интереси. В такъв случай трябва да се обърне внимание на мисловната рамка, да се погледнат хора, които вече са успели в тази сфера, както и жени, ако това е сферата, в която иска даден човек да се развива. Най-важното е да знаеш какво точно искаш да научиш, както и да търсиш информацията от правилните платформи. - В момента обществото е много разделено - има хора, които виждат утопичната страна на положението като мен, може и на моменти да прекаляват, но има и такива, които виждат антиутопията и се страхуват, че машините ще ни убият. За тези, които искат да комуникират, но се страхуват, те трябва да знаят, че изкуственият интелект е нищо без човешкия интелект. Ние сме тези, които създаваме изкуствения интелект. От друга страна, хората имаме нужда от емоционалната част - само ние сме способни да чувстваме, само ние сме способни на логическо и креативно мислене. Машините могат да извършват само и единствено повтарящи се задачи, които са научили - те не могат да виждат бъдещи задачи. Разбира се, вече се работи и в тази сфера: в Австралия група учени разработват 15 хуманоида, които притежават мозък и хормони като окситоцин и адреналин. Чрез тях те могат да изпитват чувства. Но дори това не е плашещо, защото според мен ще отнеме десетки и десетки години, за да се стигне до нещо, което е една идея близо до нашите емоции. В крайна сметка човешкият мозък е отговорен за чувствата. Затова хората не трябва да се страхуват, а напротив - те трябва да го разберат, да задават въпроси и да вникнат в същността. С тази цел създадох и Ms. AI - всичко е въпрос на алгоритми, данни, връзка между данните, на практика говорещи компютри. Дали човек ще говори с Siri, Cortana или личния асистент на Google, то всеки може да го настрои според нуждите си. Смятам, че в бъдеще ще има все по-малко писане. Вместо това командите ще стават чрез човешки говор или пък визуализация, затова и добавената реалност и личните асистенти са толкова важни. - Разбира се. В следващите няколко години например изкуственият интелект ще се развие от 1 млрд. робота до 15 млрд. робота до 2022 година. Друг доклад пък сочи, че потребителите на добавена и виртуална реалност са над 200 млн. чрез т. нар. хедсетове. В момента например САЩ и Китай инвестират много в добавената и изцяло виртуалната реалност. Затова истинският въпрос за високите технологии не е „ако”, а „кога”. - Това е важен въпрос и дори в момента търся начини да се информирам по-добре по темата. На първо място, роботите ще вземат професии, които включват и изискват да се изпълняват повтарящи се задачи. Затова и машините ще вършат по-добра работа от нас в тези сфери. Но за сметка на това така ние ще имаме повече време, за да развием т. нар. меки умения - въображение, критично и аналитично мислене, научни знания за данни и как да използваме дадена информация, т.е. обработка и контрол на данни. За машините това ще е лесно, но интерпретацията и разбирането на данните, това е работа за хората. Емоционалната интелигентност е това, което ни прави уникални, никоя машина не е способна и никога няма да бъде способна да прави това толкова добре, колкото самите нас. Затова например като бях дете постоянно ми казваха да работя над слушането си. Защо? Защото слушането и чуването са две различни неща. Има много курсове, книги, които могат да те научат да слушаш, но да се учиш, докато практикуваш, е най-добрият вариант. - Най-добрият съвет, който мога да дам, е просто да отидете и да го направите. Само когато опитате нещо можете да видите дали ви харесва. Лесно е да се запитате дали да се занимавате с архитектура, индустриален дизайн или пък актьорско майсторство. Важното е да опитате и да започнете рано. Ако пък не ви харесва, знаем, че провалът е прогрес, развитие. Ако не ви харесва, опитайте нещо друго. Важно е да не се захващате с нещо само защото в момента е нашумяло. Опитайте се да го разберете, правете, провалете се, научете и продължете. Нанси Немес е трендсетър в сферата на технологиите с 20 години опит, натрупан в Европа, САЩ, Канада и Южна Америка Тя е основател на Ms.AI – изкуствен интелект за и със жени. До скоро заемаше ръководна позиция в Google в Германия, Швейцария и Австрия Преди това в продължение на 15 години е работила за Microsoft на ръководни позиции През последните години Нанси се занимава с проекти с цел обогатяване на живота на хората чрез умни устройства и услуги", "date": "2018.10.29", "title": "Нанси Немес: Роботи заменят касиерките, обработката на данни е професията на бъдещето"}
{"url": "https://www.monitor.bg:443/bg/a/view/s-istoricheska-vyzstanovka-petrichani-pochetoha-106-godini-svoboda-148073", "text": "Петричани почетоха с историческа възстановка 106 години свобода, в присъствието на председателя на Народното събрание Цвета Караянчева.  Шест сдружения от цялата страна се включиха вчера следобед в историческия проект, идеята за който беше на сдружение „Арамии“ гр. Петрич. В ролята на освободителя на Петрич – кап. Никола Парапанов, влезе председателят на Пътуващо читалище „Бащино огнище“ Ивайло Шопски. Всички участници в историческата възстановка извървяха пеш разстоянието от кв. „Виздол“ до градския площад, където отново пушка гръмна и възвести освобождението на Петрич. Веднага след това граждани и гости на южния град посрещнаха Представителния ансамбъл на въоръжените сили към Националната гвардейска част. В поздравителните думи към петричани Цвета Караянчева отбеляза:“Тук в сърцето на Пиринска Македония можем да кажем, че свещената Балканска война е война  за национално самоопределяне, за защитени граници и достойно бъдеще“, обобщи председателят на Народното събрание.   „Никой и никога няма да заличи град, чиито хора, доброволно се самооблагали, за да имат училище, няма никой да посегне на град, в герба на който дори и момата брани с меч бащино огнище…Това е Петрич, това са петричани! Всяко събитие от летописа на нашия роден край ни кара да изпитваме уважение, респект и преклонение“, посочи в словото си кметът Димитър Бръчков. За 106-годишнината от освобождението на Петрич тържествената заря проверка на Националната гвардейска част бе приета от председателя на Народното събрание Цвета Караянчева. Тя подари на кмета Димитър Бръчков плакет от годината на европредседателството на България.", "date": "2018.10.29", "title": "Петричани почетоха 106 години свобода с историческа възстановка "}
{"url": "https://www.monitor.bg:443/bg/a/view/boing-737-sys-189-dushi-na-borda-se-razbi-13-minuti-sled-izlitane-148074", "text": "Пътнически самолет на индонезийската авиокомпания \"Лайън еър\", летящ с 189 души на борда от Джакарта до град Пангкал Пинанг на остров Суматра, се е разбил в морето. Екипажът малко след излитането си от летището в Джакарта, е поискал да се върне там малко преди да бъде изгубен контакт с него, предаде Ройтерс, като се позова на Йоханес Сирайт, говорител на индонезийската служба за контрол на въздушния трафик. Диспечерите са разрешили на самолета да се върне, но тогава точно бил изгубен контактът с него, допълни говорителят. Контактът е изгубен 13 минути след излитането на самолета от летището в Джакарта. Машината е паднала в морето край бреговете на остров Ява и е потънала. Спасителни и издирвателни екипи вече са открили части от машината. \"Намерихме спасителни жилетки, мобилни телефони и отломки от самолета\", каза говорител на индонезийската агенция за спасяване и издирване. Фюзелажът вероятно е на морското дано, на дълбочина около 35 метра, уточни говорител.  Самолетът е Боинг 737 Макс 8. Той е изпълнявал полет от Джакарта за Пангкал Пинанг на остров Суматра. Самолетът е на компания Лайън еър. Той е бил в експлоатация само от няколко месеца. Бил е доставен на Лайън еър през август, предаде Асошиейтед прес. Говорителят на Боинг Пол Люис каза, че компанията следи внимателно ситуацията. Моделите Макс 8 смениха сходната серия самолети на Боинг 737-800. Пилотът и помощник пилотът са имали общо 11 000 летателни часа, се казва в изявление на Лайън еър, предаде Ройтерс. Метеорологичните условия са били безопасни за полета. Имало е малко облаци, но не и такива, които да застрашат полета, каза Двикорита Карнавати, директор на Агенцията по метеорология, геофизика и климатология на Индонезия, предаде ДПА. Компанията Лайън еър е нискотарифна и бързо развиваща се, припомня АП. Тя бе основана през 1999 г. и има над 600 полета дневно, както международни, така и между летищата на индонезийския архипелаг, който има над 17 000 острова. Компанията има основно самолети Боинг 737. Тя е най-голямата в страната по показателя брой на пътниците. Преди катастрофата от днес, компанията за последно съобщи за фатален инцидент през 2004 г. Тогава 25 души загинаха при катастрофа със самолет Ди Си 9, който падна при проливен дъжд в Соло в Централна Ява. ЕС забрани на Лайън еър да лети до редица европейски дестинации от юли 2007 г. до юни 2016 г. Няма информация за българи, които да са пътували с катастрофиралия индонезийски самолет, каза вншният министър Екатерина Захариева в предаването „Тази сутрин” на бТВ. „Голяма трагедия, няма оцелели от тази катастрофа, веднага се е активизирала Спешната помощ на европейската служба и на нашето посолство. Нито имаме данни за загинали българи, нито имаме позвънявания от близки, които не знаят къде са техните роднини. По моя информация самолетът е нов – на 3 месеца, в момента се уточняват причините за тази катастрофа”, каза Захариева.", "date": "2018.10.29", "title": "Боинг 737 със 189 души на борда се разби 13 минути след излитане"}
