{"url": "http://www.monitor.bg/a/view/85552-%D0%9F%D1%80%D0%BE%D0%BA%D1%83%D1%80%D0%B0%D1%82%D1%83%D1%80%D0%B0%D1%82%D0%B0-%D0%BF%D1%80%D0%BE%D0%B2%D0%B5%D1%80%D1%8F%D0%B2%D0%B0-%D0%B8%D0%BC%D0%B0-%D0%BB%D0%B8-%D1%87%D0%B0%D1%81%D1%82%D0%BD%D0%B8-%D0%B8%D0%BC%D0%BE%D1%82%D0%B8-%D0%BD%D0%B0-%D0%BF%D0%BB%D0%B0%D0%B6%D0%B0-%D0%B2-%D0%A1%D0%BB%D1%8A%D0%BD%D1%87%D0%B5%D0%B2-%D0%B1%D1%80%D1%8F%D0%B3/", "text": "\n                    Върховната административна прокуратура е разпоредила проверка дали има частни имоти на плажа в Слънчев бряг. ВАП се е самосезирала по информация в медиите, според която министърът на туризма Николина Ангелкова е посочено, че на плажа на курортния комплкес са обособени имоти - частна собственост. \nПо силата на чл.18, ал.1 от Конституцията и чл.6, ал.1, ал.2 и ал.3 от Закона за устройство на Черноморското крайбрежие морските плажове са изключителна държавна собственост. Това е публична държавна собственост, като съобразно чл. 69 от Закона за държавната собственост актовете за държавна собственост се съставят в два екземпляра от Министерството на регионалното развитие и благоустройството. Крайбрежната плажна ивица попада в охранителна зона „А“, в която режимът на особена териториално-устройствена защита е стриктен. Ето защо евентуални нарушения могат да засегнат права и на отделни граждани, и на цялото общество. ВАП е взела предвид и други обстоятелства - първо, че информацията за местоположението и пределите на морските плажове е съсредоточена в МРРБ, второ, че регионалният министър в случай, че са налице изискуемите предпоставки, е специално оправомощен за участие в съдебни спорове за такива имоти и, трето, че същият министър е натоварен от законодателя с методическото ръководство на управлението и разпореждането с имоти - държавна собственост.\nВ изпълнение на конституционния прерогатив на прокуратурата да следи за спазване на законността, в защита на държавния и обществения интерес и на основание чл.145, ал.1, т.6 от Закона за съдебната власт е ангажиран министърът на регионалното развитие и благоустройството за извършване на проверки и предприемане на действия, ако е необходимо. До 16 април ВАП трябва да получи информация за извършеното от МРРБ. \n                    ", "date": "2018.03.02", "title": "Прокуратурата проверява има ли частни имоти на плажа в Слънчев бряг"}
{"url": "http://www.monitor.bg/a/view/5516-%D0%9E%D1%81%D0%B8%D0%BD%D0%BE%D0%B2%D1%8F%D0%B2%D0%B0%D0%BC%D0%B5-%D0%BF%D0%BE-%D0%B4%D0%B2%D0%B5-%D0%BA%D1%83%D1%87%D0%B5%D1%82%D0%B0-%D0%BD%D0%B0-%D0%B4%D0%B5%D0%BD-%D0%B2-%D1%81%D1%82%D0%BE%D0%BB%D0%B8%D1%86%D0%B0%D1%82%D0%B0/", "text": "Опашки от мераклии пред приюта в Бургас\n                    По две кучета дневно се осиновяват от общинските приюти в София. За 2016-а и 2017г. нов дом са намерили 1588 четириноги, съобщи пред „Монитор“ директорът на „Екоравновесие“ Веселин Асенов.\n\nВ столицата има два общински приюта - в Сеславци и Горни Богров, както и ветеринарна клиника във Връбница. В момента в тях 1585 кучета чакат своя нов стопани. Асенов обяви, че от предприятието се гордеят с бройката на осиновените животни. Той отбеляза, че в последната година са затегнали и контрола върху осиновителите. „Държим да знаем всяко едно куче къде се отглежда и правим обратна проверка на осиновителите. Искаме прибраните животните да живеят в дом, а не да бъдат осиновявани и след това пускани на улицата“, заяви Асенов. При подобни установени случаи кучетата се връщат в приютите, а на некоректните осиновители се налага глоба. От „Екоравновесие“ са успели обаче максимално да улеснят процедурата по придобиване на нов четириног приятел. Нужният документ е само лична карта. „С желаещите да се сдобият с куче от приют се провежда интервю и в рамките на един ден могат да получат кастрирано, обезпаразитено, ваксинирано и регистрирано животно“, разясни Асенов.\n\nВ приютите в Бургас повечето животни са улични, но не са малко и расовите кучета. Те обаче не се задържат за дълго там, защото кандидат-осиновителите буквално чакат на опашка. Всеки може да си избере от приюта домашен любимец, при това съвсем безплатно. Много русенци, които не държат непременно да имат породисто животно, посещават приюта и си осиновяват куче. Миналата година са осиновени 431 четириноги. Изискването е в 7-дневен срок да регистрират животното в общината. Тъй като то е кастрирано, стопаните са освободени от такса. В останалите случаи собствениците на кучета в Русе плащат по 25 лева годишно. В Стара Загора 521 кучета, основно кутрета са били осиновени през последните две години, а 353 са подложени на кастрация, преди да бъдат върнати обратно в близост на местата, където са хванати. Във Варна през последните години са осиновени 277 четириноги.\n                    ", "date": "2018.03.02", "title": "Осиновяваме по две кучета на ден в столицата"}
{"url": "http://www.monitor.bg/a/view/67723-%D0%A1%D1%82%D0%BE%D0%BB%D0%B8%D1%87%D0%BD%D0%B0%D1%82%D0%B0-%D0%BE%D0%B1%D1%89%D0%B8%D0%BD%D0%B0-%D1%89%D0%B5-%D0%BA%D1%83%D0%BF%D0%B8-30-%D0%BD%D0%BE%D0%B2%D0%B8-%D0%B5%D0%BB%D0%B5%D0%BA%D1%82%D1%80%D0%BE%D0%B1%D1%83%D1%81%D0%B0/", "text": "Подготвят търг за още 30 нови „зелени“ рейса\n                    До края на годината ще бъдат доставени първите електробуси за градския транспорт в столицата. Те ще се включат в системата за превоз на гражданите по редовни линии. Това каза кметът на София Йорданка Фандъкова на форум в столицата за развитието на електрическата мобилност.Плановете са до края на март да бъде сключен договора за доставката на модерните автобуси, уточни зам. кметът по транспорта на столицата Евгени Крусев. Те ще са с батерия т.е. ще се зареждат през нощта в депото и след това ще изпълняват редовни линии, които в момента са обслужват от дизелови автобуси. Срокът за доставката им е 6 месеца.Паралелно ще бъде обявена обществена поръчка за още 30 нови електрически автобуси, които ще бъдат закупуни на два лота по 15 броя. Тестовете на новите машини е показала, че въпреки високата първоначална инвестиция, която е необходима за закупуване им, впоследствие експлоатационните разходи са в пъти по-ниски. „Ако един дизелов автобус изразходва 80 лева за 100 км, то електробусът го прави за 16 лева, с тази икономия машините се изплащат по-бързо и са по-екологични“, коментира още Крусев. В момента само един „зелен“ автобус се движи в столицата. Машината извършва превоз на пътници между двата терминала на Летище София.Същевременно се развива и трамвайния и тролейбусен транспорт, който е най-щадящия природата, допълни кметът Фандъкова по време на форума и припомни, че тролейбусната линия №5 ще бъде удължена, за да свърже първа и втора част на квартал „Младост”.Чрез изграждане на нова инфраструктура Столична община ще стимулира ползването на електрически автомобили. Приета е картата за поставяне на 64 колонки за зареждане на електромобили. Те ще бъдат поставени в централната градска част и са съобразени както с възможностите на енергодружествата, така и с търсенето на услугата. В момента тече анализ каква процедура да се използва за изграждането на зарядните станции. Вариантите са два – концесия или чрез публично-частно партньорство. Около 200 електромобилите, които се движат в столицата и паркират безплатно в „синя” и „зелена” зона. Кметът на София Фандъкова припомни, че в момента електромобилите са освободени от данък към общината, докато хибридите имат частични облекчения на налозите.\n\n\n                    ", "date": "2018.03.02", "title": "Първите 20 електробуси тръгват в София до края на годината"}
{"url": "http://www.monitor.bg/a/view/41978-%D0%A1%D0%BF%D0%B8%D0%BF%D0%B0%D1%85%D0%B0-%D0%BD%D0%B5%D0%BF%D1%8A%D0%BB%D0%BD%D0%BE%D0%BB%D0%B5%D1%82%D0%BD%D0%B8-%D0%B8-%D1%80%D0%B0%D0%B1%D0%BE%D1%82%D0%BD%D0%B8%D1%86%D0%B8-%D0%B1%D0%B5%D0%B7-%D0%B4%D0%BE%D0%B3%D0%BE%D0%B2%D0%BE%D1%80%D0%B8-%D0%B2%D1%8A%D0%B2-%D0%B2%D0%B5%D0%BB%D0%B8%D0%BD%D0%B3%D1%80%D0%B0%D0%B4%D1%81%D0%BA%D0%B8-%D1%84%D0%B8%D1%80%D0%BC%D0%B8/", "text": "\n                    Непълнолетни, които работили в цех за преработка на дървесина във Велинград, без съответното разрешително, са били спипани при проверка от екипи на Областната инспекция по труда в Пазарджик. На собственика е съставен акт за нарушение на чл.192 а от НК, а отделно са установени и 10 работници без трудови договори. Това информираха от местната Областна дирекция на МВР след проведената специализирана акция с участието на инспектори от Националната агенция по приходите, Изпълнителната агенция по горите, служители от сектор“ Противодействие на икономическата престъпност“, Областната инспекция по труда и велинградската Районна служба „ Пожарна безопасност и защита на населението“. Извършени са проверки на две фирми, осъществявали дейността си на територията на Велинград. Дейността им е свързана с преработка на дървесина. В двата промишлено-складови обекта на първата фирма съгласно наличната документация е трябвало да има определено количество дървесина. При проверката обаче разликата между наличността по документи и реалната се оказала над 1000 кубически метра. Това дало сигнал на проверяващите, че продукцията е реализирана, но за това не са издадени необходимите финансово-счетоводни документи. Резултатът от това е, че са укрити данъчни задължения. В тази връзка е образувано досъдебно производство за престъпление по чл.255 от НК, а инспекторите от ТДНАП-Пловдив са запечатали единия от обектите на дружеството, като предстои щателна данъчна ревизия. Служителите на областната инспекция по труда са констатирали, че са били наети на работа непълнолетни лица, за което е образувано полицейско производство за престъпление по чл.192а от НК. Съставени са и актове за установяване на нарушения свързани с това, че десет от работниците във фирмата не имали редовни трудови договори съгласно българското законодателство.Съвместната проверка във втората фирма дала почти аналогична картина. Дружеството било специализирано в преработката на дървесина и производството на пелети. Установена е липса на близо 350 тона готова продукция, който в действителност е реализирана пазара без документи, като по този начин за избегнати данъчни задължения в големи размери. Тук също е образувано полицейско производство по чл. 255 от НК и предстои данъчна ревизия. От страна на инспекторите „Държавен противопожарен контрол” при РСПБЗН-Велинград са съставени акт и предписания за установени нередности в пожарната безопасност на сградите и производствените процеси. В хода на разследването органите на реда ще проверяват и за евентуална свързаност между двете фирми, което е довело до ощетяване на държавния бюджет. Работата и по двата случая продължава под наблюдението на Окръжната прокуратура в Пазарджик и Районната прокуратура във Велинград. \n\n\n                    ", "date": "2018.03.02", "title": "Спипаха непълнолетни и работници без договори във велинградски фирми"}
{"url": "http://www.monitor.bg/a/view/39113-%D0%A1%D0%BE%D0%B1%D1%81%D1%82%D0%B2%D0%B5%D0%BD%D0%B8%D1%87%D0%BA%D0%B0-%D0%BD%D0%B0-%D0%BC%D0%B0%D0%BB%D0%BA%D0%BE-%D0%BC%D0%B0%D0%B3%D0%B0%D0%B7%D0%B8%D0%BD%D1%87%D0%B5-%D0%B2-%D0%9F%D0%B0%D0%B7%D0%B0%D1%80%D0%B4%D0%B6%D0%B8%D0%BA-%D1%85%D1%80%D0%B0%D0%BD%D0%B8-%D0%B1%D0%B5%D0%B7%D0%B4%D0%BE%D0%BC%D0%BD%D0%B8-%D0%B8-%D0%B1%D0%B5%D0%B4%D0%BD%D0%B8/", "text": "\n                    Собственичка на малко магазинче в Пазарджик дава безплатни сандвичи и чай и кафе на бездомни и бедни. Без да се хвали и да търси отплата, а защото иска да помага на нуждаещите се. За добротата и благородната постъпка на Гергана Динкова се разбра от пост в социалната мрежа на пазарджиклийка, който качи снимка  на табелка с мило послание към изпадналите в беда: „Вие сте хора и заслужавате нещо по-добро. Моля, влезте в магазина, за да си вземете сандвич и вода. Няма да задаваме въпроси“. Гергана отворила магазинчето за сладкарски изделия миналото лято и още в първия работен ден оставила на пейка пред търговския обект храна, която й било жал да хвърли. Пакетите с ядене изчезнали начаса и младата жена си помислила колко гладни хора има и че може да им помага, като им дарява безплатно храна. Гергана сложила и табелката, за да знаят хората в нужда, че могат да си вземат нещо пакетирано като сандвич или друго и чай или кафе, без да се притесняват, че няма да платят.\n                    ", "date": "2018.03.02", "title": "Собственичка на малко магазинче в Пазарджик храни бездомни и бедни"}
{"url": "http://www.monitor.bg/a/view/58193-%D0%91%D0%A1%D0%9F-%D1%81%D0%BA%D0%BE%D1%87%D0%B8-%D0%BD%D0%B0-%D0%93%D0%95%D0%A0%D0%91-%D0%B7%D0%B0-%D1%88%D0%B5%D1%84%D0%BA%D0%B0%D1%82%D0%B0-%D0%BD%D0%B0-%D0%A1%D1%8A%D1%8E%D0%B7%D0%B0-%D0%BD%D0%B0-%D1%80%D0%B5%D0%BF%D1%80%D0%B5%D1%81%D0%B8%D1%80%D0%B0%D0%BD%D0%B8%D1%82%D0%B5-%D0%B1%D0%B8%D0%BB%D0%B0-%D1%81%D1%8A%D0%B2%D0%B5%D1%82%D0%BD%D0%B8%D1%87%D0%BA%D0%B0-%D0%B2-%D0%9C%D0%9E%D0%9D/", "text": "\n                    БСП нападна ГЕРБ за шефката на Съюза на репресираните Лили Друмева и ги обвини в конфликт на интереси. Именно Друмева застана зад ГЕРБ в искането им за оставката на социалиста Валери Жаблянов от поста на зам.-шеф на НС. Сега червените са притеснени, че образованието на децата, в това число и това по история е попаднало в нейни ръце. По думите на Драгомир Стойнев от БСП 67-годишната Друмева няма как да е безпристрастна и поиска оставката й. Според него тя е съветник в МОН, а преди това е била на 14 място в депутатска листа на ГЕРБ в един от столичните райони. „Тази госпожа е доста противоречива личност…тази жена е там, защото досега е подкрепяла ГЕРб и е част от него. Бих искал да знам какви точно са нейните качества“, попита Стойнев и заподозря, че тя има пръст в изготвянето на програмите по история, които станаха обект на спорове в  обществото, особено за изучаването на комунизма.\n\nНа свой ред образователният министър Красимир Вълчев обясни,че Друмева е част от неговия екип, назначена е на половин щат, а в момента временно е началник на Центъра за квалификация и преквалификация на педагогическите специалисти до избирането на нов шеф. Вълчева обясни, че това е базирано на опита и и 40-годишния и стаж в системата на образование. Той заяви, че я познава като специалист и професионалисти и е работил с нея близо 4 години във ведомството. ПО думите му било нормално член на политическия кабинет да бъде ангажиран с програмата на партията и да е бил кандидат за народен представител. В НС, при искането на оставката на Жаблянов обаче била не в качеството си на съветник от МОН, а в качеството си на председател на съюза на репресираните. По думите на Вълчев няма законово ограничение тя да членува в такъв съюз, да ги съвместява и да изразява позиция.\n\nИма конфликт на интереси, защото тя влияе на учебната програма по история, аргументираха се от БСП. Вълчев пък категорично отрече Друмева да е участвала в писането на програмата по история.\n                    ", "date": "2018.03.02", "title": "БСП скочи на ГЕРБ за шефката на Съюза на репресираните, била съветничка в МОН"}
{"url": "http://www.monitor.bg/a/view/3173-%D0%92%D0%BA%D0%B0%D1%80%D0%B2%D0%B0%D1%82-%D0%B2-%D0%BF%D1%83%D0%B1%D0%BB%D0%B8%D1%87%D0%B5%D0%BD-%D1%80%D0%B5%D0%B3%D0%B8%D1%81%D1%82%D1%8A%D1%80-%D0%BE%D1%81%D1%8A%D0%B4%D0%B5%D0%BD%D0%B8%D1%82%D0%B5-%D0%BD%D0%BE-%D0%BD%D0%B5%D0%BF%D1%80%D0%B8%D0%B1%D1%80%D0%B0%D0%BD%D0%B8-%D0%B2-%D0%B7%D0%B0%D1%82%D0%B2%D0%BE%D1%80%D0%B0/", "text": "\n                     Всички осъдени, но неприбрани в затвора ще бъдат вкарани в публичен регистър. Това стана ясно от думите на правосъдния министър Цецка Цачева по време на парламентарния контрол по повод условията, в които работят надзирателите и липсата на кадри в системата. По думите й през 2017 година за заявени за задържане 3518 лица. От тях са задържани и предадени от Главна Дирекция „Охрана“ 2884 лица. Отделно МВР е задържало още 79 души, след като от дирекцията не са открили на адреса лицата. Отделно с европейска заповед са задържани 167 души.Цачева обясни, че е в диалог с трите структури, които имат отношение по задържането на осъдените, сред които и МВР и прокуратурата. Именно в тази връзка е създадена работна група и нейната задача е да се актуализира инструкцията за взаимодействие между тях. Така една от идеите да се изгради регистър на онези лица, които са осъдени, но не са открити на адреса, посочен от тях, а целта е да се активизира издирването им.Цачева коментира и условията в затворите , според която трябва да вървят успоредно с тези за подобряване на условията на труд за работещите там. Цачева поясни, че споделя притесненията относно невъзможността на правителството да отговорят на исканията в пълен на синдикатите за скок от 20 % на заплатите.  „Те обявиха, че преминават и вече преминаха към ефективни стачни прояви. На този етап онова, което е осигурено със Закона за държавния бюджет е 5 % увеличение на възнаграждението от 1 януари 2018 г. Правителството чрез финансовия министър прояви желание за още 5 % на тези досега“, каза тя. \n                    ", "date": "2018.03.02", "title": "Вкарват в публичен регистър осъдените, но неприбрани в затвора  "}
{"url": "http://www.monitor.bg/a/view/68345-%D0%97%D0%B0-%D1%82%D1%80%D0%B5%D1%82%D0%B8-%D0%BC%D0%B0%D1%80%D1%82-%D0%93%D0%95%D0%A0%D0%91-%D1%81%D1%80%D0%B0%D0%B2%D0%BD%D0%B8%D1%85%D0%B0-%D0%BD%D0%B0%D1%80%D0%BE%D0%B4%D0%B0-%D1%81-%D0%BB%D1%8A%D0%B2-%D0%BC%D0%BB%D0%B0%D0%B4%D0%B5%D0%B6%D0%B8%D1%82%D0%B5-%D0%B8%D0%BC-%D1%80%D0%B0%D0%B7%D0%B4%D0%B0%D0%B2%D0%B0%D1%85%D0%B0-%D0%B7%D0%BD%D0%B0%D1%87%D0%BA%D0%B8-%D0%B2-%D0%9D%D0%A1/", "text": "\n                    ГЕРБ сравни народа с лъв, а представители на младежката им организация в народни носии раздавах значки на депутатите за трети март. За тази цел от партията били отпечатали и над 300 листовки  с цитат от стихотворението на Иван Вазов „Опълченците на Шипка“.На свой ред Галя Захариева от ГЕРБ прочете декларация от името на партията по повод 140-годишнина от Освобождението. „Трети март е празник на нашия дух като нация, на отговорността към историята ни и възпитанието на новите поколения.“, заяви Захариева. Тя попита дали помним като народ какво е обединение на нацията и какво е народна любов. И отговори – „Да, помним и пазим, въпреки ежедневните предизвикателства и политическите противоборства“.  „3 март е денят на бъдещето ни. На този ден си обещаваме, че ще продължим да бъдем народ горд като българския лъв, защото знаем цената на свободата и защото ние не оцеляваме, а се борим“, заяви тя. По думите й всеки ден трябва да се гордеем, че сме потомци на велик народ. \n                    ", "date": "2018.03.02", "title": "За трети март:  ГЕРБ сравниха народа с лъв, младежите им раздаваха значки в НС"}
{"url": "http://www.monitor.bg/a/view/8137-%D0%9C%D0%B5%D0%BA%D1%81%D0%B8%D0%BA%D0%BE-%D0%B7%D0%B0%D0%BF%D0%BE%D1%87%D0%B2%D0%B0-%D1%82%D1%8A%D1%80%D0%B3%D0%BE%D0%B2%D0%B5-%D0%B7%D0%B0-%D1%88%D0%B8%D1%81%D1%82%D0%BE%D0%B2%D0%B8-%D0%BD%D0%B0%D1%85%D0%BE%D0%B4%D0%B8%D1%89%D0%B0-%D0%BD%D0%B0-%D0%B3%D0%B0%D0%B7-%D0%B8-%D0%BD%D0%B5%D1%84%D1%82/", "text": "\n                    На 5 септември Мексико ще проведе първите в историята си търгове за добив на шистов газ и петрол на своя територия, сочи информация от сайта на министерството на енергетиката на латиноамериканската страна, цитирана от „Прайм”.\n\nЗа продажба ще бъдат предложени 9 участъка с обща площ от 2,7 хил. кв. км в басейна Burgos в щата Тамаулипас. Той е част от геологическа структура, включваща огромния шистов район Eagle Ford F в САЩ. По предварителни изчисления инвестициите в проектите за търсене и добив на шистови въглеводороди ще достигнат 2,3 млрд. долара. Предполагаемите залежи в района се равняват на 1,16 млрд. барела нефтен еквивалент, което е 3 пъти повече от 46 други разпределени участъка.\n\nАнализи на мексиканското министерство на енергетиката сочат още, че 53% от запасите на петрол и газ в страната се намират в шистови находища. Голямата централно-американска държава е шеста в света по запаси от шистов газ и петрол.\n\n \n                    ", "date": "2018.03.02", "title": "Мексико започва търгове за шистови находища на газ и нефт"}
{"url": "http://www.monitor.bg/a/view/78549-%D0%9E%D1%85%D1%80%D0%B0%D0%BD%D0%B8%D1%82%D0%B5%D0%BB%D0%B8-%D1%81%D0%B5-%D0%BA%D0%BB%D0%B0%D1%85%D0%B0-%D0%BF%D0%BE%D1%81%D1%80%D0%B5%D0%B4-%D0%B1%D1%8F%D0%BB-%D0%B4%D0%B5%D0%BD-%D0%B2-%D0%94%D0%BE%D0%B1%D1%80%D0%B8%D1%87%D0%BA%D0%BE/", "text": "\n                    Охранител от добричкото село Вратарите наръга с нож двама колеги и ги вкара в болница. Екшънът се разиграл посред бял ден на 1 март, около 12.30 ч. 32-годишният Николай Вълков закъснял с 15 минути за смяната си като охранител във фермата на местен арендатор. В офиса били колегите му, 43-годишният Ведат Мустафа и 42-годишният Господин Господинов. Според източници на „Монитор”, тримата мъже пиели ракия. Между тях възникнал скандал заради закъснението на Вълков. Вълков скочил и наръгал с нож няколко пъти Ведат Мустафа. Господинов се опитал да потуши скандала и в замяна на това получил порезна рана в дясната си ръка.\n\nКлането се вихрило около 15 минути, когато някой се сетил да се обади на полицията и на Бърза помощ. Заради затворените пътища обаче, линейката можела да стигне само до съседното село Бдинци. С частен автомобил пострадалите – Ведат и Господин, били откарани до Бдинци, откъдето ги поел лекарски екип. Господин Господинов е прегледан в ЦСМП и след оказана първа помощ е освободен за домашно лечение. Ведат е настанен в болницата в много тежко състояние и с опасност за живота. Опасенията били за прободени тънко и дебело черво. След тежка операция мъжът е стабилизиран, научи „Монитор”.\n\nКасапинът Николай Вълков е задържан с полицейска мярка за срок от 24 часа. Материалите по случая са докладвани на Районна прокуратура – Добрич.\n\nВ село Вратарите живеят 68 души. До момента подобни драми не са се случвали. Полицаите едва удържали хората в селото да се саморазправят с Николай Вълков.  \n                    ", "date": "2018.03.02", "title": "Охранители се клаха посред бял ден в Добричко"}
{"url": "http://www.monitor.bg/a/view/48528-%D0%9C%D0%92%D0%A0-%D0%BE%D1%89%D0%B5-%D1%82%D1%8A%D1%80%D1%81%D0%B8-%D0%BE%D1%82%D0%BA%D1%80%D0%B0%D0%B4%D0%BD%D0%B0%D1%82%D0%B8%D1%82%D0%B5-%D0%BF%D0%B0%D1%80%D0%B8-%D0%BE%D1%82-%D0%B2%D0%B7%D1%80%D0%B8%D0%B2%D0%B5%D0%BD%D0%B8%D1%8F-%D0%B1%D0%B0%D0%BD%D0%BA%D0%BE%D0%BC%D0%B0%D1%82/", "text": "\n                     \n\nМВР още издирва откраднатите пари от взривения банкомат в \"Илиянци\", Това стана ясно от думите на вътрешния министър Валентин Радев в кулоарите на НС. МВР-шефът се похвали, че заловени извършителите на поредното посегателство над банкомат. „Задържахме петима, разпитах дали са същите като в случая през декември, но тези нямат връзка с другите групи. Може би са правили един опит преди това“, заяви министърът и обясни, че извършителите са познати на службите и са задържани са след преследване.\n\nИначе и по задържаните имало следи от взривения банкомат. По думите на Радев арестуваните не били от най-големите престъпници, но имат криминално минало. \"Добре, че ги хванахме, да свикват така и всички останали, че рано или късно ще ги хванем\", закани се той.\n\nХванахме и трима от четиримата за обира на банкомат в Сапарева баня. И четвъртият ще падне в капана, сигурен съм“, допълни силовият министър.\n\nКомандирът на СОБТ Георги Гайков пък ще бъде наказан като не бъде повишен, стана ясно още от думите на Радев. Повод за думите му стана изпратено писмо от майката на загиналия командос Емил Шарков с въпрос дали ще предприеме мерки срещу командира на Специализирания отряд за борба с тероризма Георги Гайков.Видял съм какви са нарушенията на командира Георги Гайков, има нарушения и надолу по веригата. Той ще бъде наказан от мен с неповишаване в следващо звание, каза Радев. \n                    ", "date": "2018.03.02", "title": "МВР още търси откраднатите пари от взривения банкомат"}
{"url": "http://www.monitor.bg/a/view/51691-%D0%9C%D0%B5%D1%82%D1%80%D0%BE%D0%BF%D0%BE%D0%BB%D0%B8%D1%82%D1%8A%D0%BD-%D1%81%D0%B5-%D0%BE%D1%82%D0%BA%D0%B0%D0%B7%D0%B2%D0%B0-%D0%BE%D1%82-%D0%BF%D1%80%D0%B0%D0%BA%D1%82%D0%B8%D0%BA%D0%B0%D1%82%D0%B0-%D0%B2%D1%81%D0%B5%D0%BA%D0%B8-%D0%BA%D0%BE%D0%BB%D0%BA%D0%BE%D1%82%D0%BE-%D0%BC%D0%BE%D0%B6%D0%B5/", "text": "\n                    Нюйоркският Метрополитън музей се отказа от практиката, която съществува от 1970, посетителите да плащат на принципа \"колкото имаш възможност\". Принципът ще се запази само за студентите от щатите Ню Йорк, Кънектикът и Ню Джърси, както и за всички жители на щата Ню Йорк. Туристите от други щати, както и чужденците ще плащат задължително - 25 долара нормален билет и 17 долара за пенсионери. Децата до 12-годишна възраст влизат безплатно. Правото за безплатен вход запазват членовете на музейната общност, които даряват на музея суми между 80 и 600 долара годишно. \"Патрони\" на музея стават дарители, които дават от 1200 до 3500 долара годишно. Билетите, които вече трябва да се купуват, ще важат в продължение на три дни за трите сгради на музея - Пето авеню в центъра на Манхатън, както и за сградите \"Мет Брейер\" (Met Breuer) на Медисън авеню и \"Мет Клойстърс\" (Met Cloisters) в северната част на Манхатън на брега на реката Хъдсън. Метрополитън музей е създаден през 1870 година и в момента е най-големият в САЩ. В него са събрани около 2 милиона произведения на изкуството - от времената на Древен Египет, Гърция и Рим до съвременно изкуство. За година през залите преминават около 7 милиона души.\n                    ", "date": "2018.03.02", "title": "Метрополитън се отказва от практиката \"всеки колкото може\""}
{"url": "http://www.monitor.bg/a/view/80792-%D0%A5%D0%BE%D1%80%D0%BE%D1%81%D0%BA%D0%BE%D0%BF-%D0%B7%D0%B0-2-%D0%BC%D0%B0%D1%80%D1%82-%D0%BF%D0%B5%D1%82%D1%8A%D0%BA/", "text": "\n                    Бъдете внимателни в исканията и претенциите. Днес всеки е тръгнал с голямата кошница, иска повече отколкото може да получи и даде. Вероятни са сблъсъци на интереси и позици. Любовта е изместена от желанието за секс. Влюбените сърца доста сълзи ще пролеят, особено ако разберат за изневери и лъжи. Ще сънувате пророчески сън, който ще ви даде предупреждение за проблемите, които ще дойдат до няколко дни. Приберете се днес навреме и обгрижете най-близките си хора. Една изневяра ще ви спретне компромат.   Днес искате максималното и с голяма вероятност може да го получите. Апетитите са огромни. Внимавайте с пазарлъка, защото всеки се стреми да захапе кокала. Имате възможност да получите това, което не се дава лесно. Ще притиснете конкуренцията и ще намерите начин да постигнете повече от друг път. Днес никой на никого не прави компромиси и нищо не се дели поравно или според заслугите. Вероятни са конфликти на работното място. Ще изпреварите някого и ще направите нарушение, за което може и да не ви санкционират. Очертава се тежък и рисков ден, особено за родените във втората декада. Малко повече аскетизъм ще ви се отрази добре. Публичните ви  изяви ще минат с неприятности и в разгорещени  спорове. Ще ви настъпят на болното място, ще се наложи да се обяснявате и да губите енергия в празни приказки. Не се надявайте на отстъпки, но и вие няма да отстъпвате от позицията си. В такъв ден е добре да защитаваш справедлива кауза, но без да влизаш в конфликти. Веднага ти пада нивото и рейтинга. Ще се опитат да ви спретнат компромат. Може да изживеете вълнуващи мигове на близост. Но в този ден краткотрайното блаженство ще се заплаща с дълги дни на разочарования и болка. Дайте си сметка каква цена сте готови да заплатите за всичко, което смятате да направите и предприемете днес. Може да попаднете в любовен капан и да се вкарате сами в изнудващи положения. Отнесете се с подозрение към всички екстри, които ще ви се предложат. Бъдете избирателни във връзките и проверявайте всяка информация. Сънищата ви показват откъде ще дойде проблема. Ден с натегната и неприятна програма. Очертават се блъсъци на позиции и интереси на работното място. В отношенията прескачат искри. Лесно може да се скарате с някого и после дълго да не си говорите. Не се препоръчват участия в спорове и демонстрации на сила. Няма да се спазват правилата. Може да ви нападнат в гръб. Очертава се опит за компроматна атака. Пазете си гърба. Някой търси слабото ви място и ако го намери ще се възползва. Дистанцирайте се от вредни присъствия. Не влизайте в разправии. Денят ще ви донесе доста проблеми, рискове и конфликти на работното място. Движете се по линията на най-малкото съпротивление. Не се опитвайте да спорите, може и да пострадате. Нечия агресия търси поле за изява и ако се окажете на неподходящото място в неподходящото време ще си имате неприятности. Няма значение дали сте прави, ответната страна няма да се съобрази с мнението, с позицията и желанията ви. Не е ден за преговори и подписване на нов договор. Не си позволявайте изневери. В този ден няма честна и равностойна игра. Всеки търси слабото място на другия и се опитва да извлече лична изгода от всичко, което се случва. Лош ден за запознанства и любовни срещи, особено на чуждо. Миговете на удоволствие изживени в този ден ще се плащат в бъдеще с лихвите. Не си позволявайте да кривнете в грешната посока. И сънищата ви носят предупредителни сигнали. Ако се скарате с някого после дълго може да не се погледнете и да не си проговорите. Не яжте ябълки-плодът на изкушението. Ден на огромните апетити. С лекота може да притиснете някого или да вземете по-голямото парче от общата баница. Няма значение кой какво и колко е заслужил. Днес съдбата ви дава възможност да доминирате, да поставяте другите на колене, да действате ултимативно и от позиция на силата. Каквото и да получите няма да е дадено от сърце и душа. С такъв подход и лична политика и в любовта може да имате само секса, но не и взаимно споделените чувства. Днес и съблазнителят може да бъде съблазнен. Натрупаното във времето назад днес може да се излее навън във вид на конфликти и скандали. Ако от доста време се сдържате или сте били подложени на натиск, днес ще избухнете и може да предприемете действия, които сами не сте очаквали от себе си. Активизира се змеят на страста. Трудно се удържат апетитите и желанието за промени независимо на каква цена. В такъв момент може да нарушите договор, да прекратите връзка и да направите ход, който да ви даде повече свобода и предимства. Сдържайте се, не е ден за разправии. Очертават се конфликти на работното място, които може и да ви донесат предимство и шанс да елиминирате конкурент. Ще се водят тежки и безкомпромисни битки. Няма да се подбират средствата, скандалите трудно ще се преодоляват. В такъв момент може да се окажете в ролята на арбитър между двама и да извлечете ползи и от двете страни. Проблемът е, че когато двама се карат третият, който се намесва може да бъде бития и ощетения. Трябва да пипате много внимателно и да знаете докъде може да стигнете. Днес желанията взимат връх над разума. Не се впускайте в необмислени начинания и неравностойни любовни връзки. Нищо не бива да се прави на всяка цена. Апетитът се изостря, желанията ръководят избора. Бъдете сигурни, че ще ви ударят през ръката, ако посегнете към забранения плод. Спазвайте правилата, не нарушавайте забраните и обещанията си. Не е ден за съвместни инициативи. Във всяка чета ще се намери предател, който да обърка нещата. Важните срещи и разговори отложете за утре.  Рисков ден, особено за родените във втората декада. Дистанцирайте се от хорския шум, от конфликтите у дома и на работното място. Ако се поддадете на страста и агресията, ще пострадате и ще излезете виновни за чужда вина. Ще се намерят подстрекатели, които ще искат да извадят горещите кестени от огъня с вашата ръка. Не влизайте в ролята на арбитър между двама. Не давайте съвети на децата, особено на чуждите. Точно днес не провеждайте разговори по отношение на имоти и наследства. Внимавайте при пътувания. Личната ви година е седмица. В момента търсите начин за преход в нова среда, на нова работа и към нови лични отношения. В отлив сте, но прилива наближава. Ще спечелите дело и до октомври ще уредите важен за вас юридически проблем. През 2019 г. ще печелите повече и ще дочакате придобивки.Родените днес ще искат всичко и ако може на мига. Ще имат завиден апетит, не бива да ги прехранвате. Ще ви „вадят душата”, докато не получат каквото искат. Това са хора на огромната амбиция и дано възможностите им се покриват с нея.Неблагоприятен ден за зачеване. Любов и омраза ще се бият в душата на тези деца. Ще изживяват пагубни страсти с изневери и любовни страдания. Може да се изпълнят с омраза към света.\n                    ", "date": "2018.03.02", "title": "Хороскоп за 2 март – петък"}
{"url": "http://www.monitor.bg/a/view/20178-%D0%94%D0%B6%D0%B5%D0%B9-%D0%97%D0%B8-e-%D0%BD%D0%B0%D0%B9%D0%B2%D0%B8%D1%81%D0%BE%D0%BA%D0%BE%D0%BF%D0%BB%D0%B0%D1%82%D0%B5%D0%BD%D0%B8%D1%8F%D1%82-%D0%B8%D0%B7%D0%BF%D1%8A%D0%BB%D0%BD%D0%B8%D1%82%D0%B5%D0%BB-%D0%B2-%D1%85%D0%B8%D0%BF%D1%85%D0%BE%D0%BF%D0%B0/", "text": "\n                    Рапърът и продуцент Джей Зи оглави класацията на сп. „Форбс“ за най-богати хип-хоп изпълнители, съобщи ЮПИ. Първото място съпругът на поп дивата Бионсе си заслужи след като стана ясно, че нетното му състояние е достигнало 900 милиона долара през изминалата година. Сребърният медал държи миналогодишният първенец - Шон \"Диди\" Кумс с 825 милиона долара. На трета позиция се нарежда хип-хоп звездата Доктор Дре с нетно състояние от 770 милиона долара.От сп. „Форбс“ отбелязват, че класираните на челни позиции мъже са всъщност най-състоятелните американски изпълнители сред представителите на който и да е жанр. Топ 5 се допълва от хитмейкърите Дрейк и Еминем, чието нетно състояние възлиза на по 100 милиона долара.  \n\n\n                    ", "date": "2018.03.02", "title": "Джей Зи e най-високоплатеният изпълнител в хип-хопа"}
{"url": "http://www.monitor.bg/a/view/75977-%D0%90%D1%82%D0%BB%D0%B5%D1%82%D0%B8%D1%82%D0%B5-%D0%BD%D0%B8-%D0%BD%D0%B5%D0%B4%D0%BE%D0%B2%D0%BE%D0%BB%D0%BD%D0%B8-%D0%BE%D1%82-%D1%81%D1%82%D0%B0%D1%80%D1%82%D0%B0-%D0%BD%D0%B0-%D1%81%D0%B2%D0%B5%D1%82%D0%BE%D0%B2%D0%BD%D0%BE%D1%82%D0%BE/", "text": "Неутрални спортисти с титлите в скока на височина\n                    Недоволни от представянето си останаха първите ни участници на световното първенство по лека атлетика в зала в Бирмингам. В надпреварите в скока на височина Мирела Демирева завърши 6-а, а Тихомир Иванов – 9-и, като не успяха да се доближат до постиженията си през сезона.Олимпийската вицешампиона от Рио Мирела Демирева преодоля едва 189 см и остана на 6 см от върховото си постижение за тази зима. Благодарение на нейните 195 см от началото на сезона, международната федерация й прати покана за участие в Бирмингам, въпреки че нямаше покрит норматив.Сега софиянката, която тренира и живее в Холандия, започна без грешка от 184 см, след това се справи от трети опит със 189 см и отпадна след три фаула на 193 см.Златният медал очаквано спечели Мария Ласицкене. Рускинята, състезаваща се под неутрален флаг, записа 38-а поредна победа. Тя си осигури шампионската позиция още на 196 см, но после преодоля и 201 см от втори опит. Рускинята направи и три неуспешни скока на 207 см в опита да подобри рекорда на страната си и този на световните първенства в зала от 205 см, който принадлежи на Стефка Костадинова.Защитаващата титлата си от Портланд 2016 Ващи Кънингам (САЩ) този път остана втора със 193 см. Толкова преодоля и Алесия Трост (Ит), но един фаул повече от американката я остави с бронза.\"Разочарована съм. Резултатът ми е изключително слаб. Знам, че съм готова, но не успях да се реализирам\", не скри след финала Мирела.Тихомир Иванов пък подели 9-ата позиция при мъжете с още двама състезатели - Джамал Уилсън (Бах) и Роби Грабарз (Вбр). И тримата срещнаха проблеми още на началната височина от 220 см, на която използваха и трите си опита. След това обаче направиха по три фаула на 225 см. Иванов има 228 см този сезон, с които стана шампион на България през миналия месец.Състезаващият се под неутрален флаг руснак Данил Лисенко спечели световната титла с постижение от 236 см, като изпревари лидера в ранглистата за сезона Мутаз Баршим, който завърши с 233 см. Третата позиция зае Матеуз Прзибилко (Гер) с 229 см.\"Зле мина състезанието. Дойдох с покана тук, в Бирмингам. Като цяло през целия сезон не планирах да участвам на световното в зала“, призна след състезанието Иванов.Тази вечер във финала на гюле от нашите ще участва Радослава Мавродиева, а в събота в тройния скок ще видим Габриела Петрова и Момчил Караилиев. На световното в зала няма квалификации в сковете.\n\n\n                    ", "date": "2018.03.02", "title": "Атлетите ни недоволни от старта на световното"}
{"url": "http://www.monitor.bg/a/view/5263-%D0%9A%D1%80%D0%B8%D1%81%D1%82%D0%B8%D0%B0%D0%BD%D0%BE-%D1%89%D0%B5-%D1%80%D0%B8%D1%82%D0%B0-%D1%81-%D0%B1%D1%83%D1%82%D0%BE%D0%BD%D0%BA%D0%B8-louis-vuitton/", "text": "Меси блокирал разширението на летището в Барселона\n                    Мегазвездата на „Реал” (Мадрид) и националния отбор на Португалия Кристиано Роналдо се похвали с новите бутонки, с които ще се изявява на терена. Става въпрос за уникални чепици на „Найк” в леопардова окраска, направени специално за него. Най-любопитното е, че продуктът е произведен по разработка на световната дизайнерска марка „Луи Вюитон”.Поръчката си португалецът е направил лично на един от главните дизайнери на фирмата – Ким Джонс. Това е станало на среща между двамата преди около месец. Сега Кристиано предложи в социалните мрежи 360-градусов обзор на новата си придобивка, като под фотосите написа: \"Моите нови обувки\".”Здравейте, момчета, днес съм толкова развълнуван, че имам нещо много специално да ви покажа. Никога досега не съм виждал нещо подобно”, добави той.Цената на новите обувки на Роналдо е 230 паунда. Според него въпросните обувки осигурявали перфектен контакт с топката, както и екстремна бързина след шута.„Обувките от този модел - Nike Mercurial Superfly 360 Elite Firm-Ground Football са перфектни, дават ви чудесно усещане при досег с топката и ви помагат да се изстрелвате като ракета по терена”, написа той.Кристиано е и първият играч, получил от „Найк” персонална серия обувки - R9. След него тази чест получи и контузената звезда на ПСЖ Неймар.Междувременно шефът на нискобюджетната авиокомпания Vueling – Хавиер Санчес Прието, обвини големия конкурент на Роналдо – Лео Меси, че блокира разширението на летището в Барселона. Аеропортът е един от най-натоварените в Европа и имаше планове за изграждането на нова писта. Оказва се, че аржентинецът е успял чрез ръководството на клуба да издейства забрана за полети над квартала Кастелдефелс, където е неговото имение, както и домовете на доста от играчите на тима. Негов съсед е Луис Суарес и още няколко звезди на каталунците, а имотът му се намира на около 10 километра от летище \"Ел Прат\" в Барселона.\"Явно не може да се лети там, дето живее Меси. Това го няма никъде по света, но тук явно е така\", коментира Прието.Според него аржентинецът е блокирал разширяването на летището чрез контакти с екологични организации, на които може би е платил, коментират в Испания. Екоактивистите твърдят, че при реализирането на проекта ще се увеличат вредните газове в атмосферата, а не толкова, че шумът от полетите ще тормози Меси и семейството му.\n\n\n                    ", "date": "2018.03.02", "title": " Кристиано ще рита с бутонки Louis Vuitton"}
{"url": "http://www.monitor.bg/a/view/59292-%D0%A1%D0%BE%D1%84%D0%B8%D1%8F%D0%BD%D0%BA%D0%B0-%D1%81-50-000-%D0%BB%D0%B5%D0%B2%D0%B0-%D0%BE%D1%82-%D0%97%D0%BB%D0%B0%D1%82%D0%BD%D0%B8%D1%8F-%D1%84%D0%B5%D0%BD%D0%B8%D0%BA%D1%81/", "text": "\n                    Веселина Атанасова от София стана големият победител от играта „Златния феникс“ на БСТ. Тя спечели сумата от 50 000 лева. Веселина призна, че винаги е вярвала, че един ден късметът ще я сполети, но не е очаквала толкова голяма сума. Тя е бивша спортистка и е решила да се отблагодари на спорта, като играе тото. Планира да помогне на децата си, да организира екскурзия до Канада, където е синът ѝ, да посрещне достойно старините си. И твърди за финал: „Печеля от Спорт тото\", печели и българският спорт“.Десет късметлии пък ще приберат по 10 000 лева от \"Втори шанс\" за играта \"5 от 35\" в тираж №17 по случай националния празник Баба Марта. Те са от Козлодуй, Перник, София (двама души), Пловдив, Добрич, Сливен, Луковит, Монтана и Пазарджик. Номерата на техните фишове бяха изтеглени чрез жребий.Топпечалбата в редовния тираж №17 е 8679,20 лв. - от 3 петици по 2677,40 лв., 15 четворки по 40,80 и 10 тройки по 3,50 лв. в \"6 от 49\" уцелени са с 8 числа пълно комбиниране (ПК) за 23,80 лв.\"6 от 49\": Числа - (2, 4, 17, 31, 37, 48); 6 - няма, 5 - 7 по 2677,40 лв., 4 - по 40,80 лв., 3 - по 3,50 лв.; ДЖАКПОТ: 2 133 621,10 лв.\"6 от 42\": Числа - (13, 14, 16, 31, 32, 38); 6 - няма, 5 - 4 по 2038,50 лв., 4 - по 37,80 лв., 3 - по 3,10 лв.; ДЖАКПОТ: 331 520,74 лв.\"5 от 35\": I теглене - (9, 12, 20, 25, 34); 5 - 5 по 5224,90 лв., 4 - по 49,20 лв., 3 - по 3,10 лв.; II теглене - (1, 3, 5, 9, 21); 5 - 6 по 4354,10 лв., 4 - по 37,10 лв., 3 - по 2,60 лв.\"5/50 - 1/12 Зодиак\": Числа - (26, 30, 31, 33, 50); Зодия 11 - Водолей; 5+1 - няма, 5 - - няма, 4+1 - 1 от 5000,00 лв., 4 - 3 по 500,00 лв., 3+1 - 11 по 100,00 лв., 3 - по 10,00 лв., 2+1 - по 5,00 лв., 1+1 - по 1,50 лв., 2 - по 0,80 лв., 0+1 - по 1,00 лв; ДЖАКПОТ: 3 000 000,00 лв.\"Тото Джокер\": Позиции - (2, 6, 8); Цифри - (4, 3, 7); 3 - няма, 2 - 593 по 37,20 лв.; ДЖАКПОТ 22 084,90 лв.\"Рожден ден\": Година - 74, месец 07, дата 11, ден 2; I група - няма, II - няма, III - 2 по 186,10 лв., IV - 5 по 46,50 лв., V - 9 по 25,90 лв., VI - 6 по 31,00 лв., VII - 10 по 23,30 лв., VIII - по 5,80 лв., IX - по 11,20 лв., X - по 3,70 лв., XI - по 1,60 лв., XII - по 3,00 лв., XIII - по 1,90 лв., XIV - по 1,30 лв., XV - по 1,20 лв.; ДЖАКПОТ: 1256,11 лв.\"Втори тото шанс\" за \"5 от 35\"Печалби по 10 000 лева. Фиш № и район: 795420035 - Козлодуй, 111862291- Перник, 425425847 - София, 91451834 - Пловдив, 719583555 - Добрич, 741932399 - Сливен, 827885709 - Луковит, 095525304 - Монтана, 215464999 - София, 815524665- Пазарджик.\n\n\n                    ", "date": "2018.03.02", "title": "Софиянка с 50 000 лева от \"Златния феникс\""}
{"url": "http://www.monitor.bg/a/view/78974-%D0%A4%D1%83%D1%82%D0%B1%D0%BE%D0%BB%D0%BD%D0%B8-%D0%B4%D0%B5%D1%80%D0%B1%D0%B8%D1%82%D0%B0-%D0%BE%D1%82-%D0%A0%D1%83%D1%81%D0%B8%D1%8F-%D0%B8-%D0%A5%D0%BE%D0%BB%D0%B0%D0%BD%D0%B4%D0%B8%D1%8F-%D0%BF%D0%BE-mtel-sport/", "text": "\n                    Футболните битки в руската Премиер лига се подновяват този уикенд. Спортните канали на Мтел отново ще излъчват пряко най-интересните двубои. В съботния следобед се играят цели 2 дербита. От 13.00 ч. по Mtel Sport 1 грандът ЦСКА (Москва) с Георги Миланов в състава, посреща \"Урал\", който е в средата на класирането. Домакините гонят място в Шампионската лига и 3-те точки в този двубой са задължителни. От 15.30 ч. по Mtel Sport 2 вторият в класирането - \"Зенит\", е домакин в Санкт Петербург на коравия отбор на \"Амкар\" (Перм), който се бори за своето оцеляване в Премиер лигата.\n\nПрез есенния полусезон \"Локомотив\" Москва отвори преднина от цели 8 точки пред преследвача \"Зенит\", но първото изпитание за столичните „железничари” през 2018 г. е повече от сериозно – московско дерби срещу актуалния шампион \"Спартак\" Москва. Гостите се разделиха през паузата с Ивелин Попов, който отиде под наем в \"Рубин\" (Казан), след като преди това взеха капитана на \"Андерлехт\" Софиан Хани. Мачът ще се предава пряко по Mtel Sport 1 от 15.30 ч..\n\nФеновете на холандския футбор също ще могат да гледат на живо двубоите на грандовете от Ередевизи. Пред ПСВ предстои труден домакински тест срещу 4-ия във временното класиране - \"Утрехт\" от 19,30 ч. в събота. НАК \"Бреда\" пък посреща настоящия шампион \"Фейенорд\" от 21,45 ч. И двата мача са по Mtel Sport 1.\n\nВ неделя \"Витекс\", засега 7-и, посреща втория - \"Аякс\" от 15,30 ч. Mtel Sport 2 ще го предава пряко.\n\nПреди началото на дългоочакваните мартенски Masters 1000 тенис турнири в Индиън Уелс и Маями, през уикенда предстоят да се изиграят и два финала на ATP 500 надпреварите в Дубай и Акапулко. Финалната битка за трофея в Емирството е в събота от 17.00 часа като освен по Mtel Sport 1, феновете ще могат да я наблюдават и на платформата ppv.mtel.bg. Началният час на финала в Акапулко пък е 05.00 в неделната сутрин.\n\nФеновете на ММА ще се насладят на поредната галавечер на UFC. В основния сблъсък на UFC 220 Крис Сайборг, която не е побеждавана от 13 години и е в серия от 19 поредни победи, ще се изправи срещу дебютантката в UFC Яна Кунитская. Преди тях един срещу друг ще се изправят ветеранът Франки Едгар и майсторът на Бразилско жиу-жицу Браян Ортега. Галавечерта започва на 4 февруари от 05.00 часа и ще се предава пряко по Mtel Sport 2.\n\nМачовете в НХЛ през месец март ще са решаващи за това кои отбори ще продължат в плейофите. На 3 март от 20.00 ч. намиращият се в страхотна форма отбор на \"Филаделфия Флайърс\" посреща лидера на Изток \"Тампа Бей Лайтнинг\". Този мач можете да наблюдавате пряко по Mtel Sport 2. В полунощ защитаващият титлата си \"Питсбърг Пенгуинс\" посреща \"Ню Йорк Айлъндърс\", а сблъсъкът ще се излъчи пряко по Mtel Sport 1.\n                    ", "date": "2018.03.02", "title": "Футболни дербита от Русия и Холандия по Mtel Sport"}
{"url": "http://www.monitor.bg/a/view/73039-%D0%9C%D0%B0%D0%BD%D1%87%D0%B5%D1%81%D1%82%D1%8A%D1%80-%D0%A1%D0%B8%D1%82%D0%B8-%D0%BD%D0%B0-%D0%BF%D0%B5%D1%82-%D0%BF%D0%BE%D0%B1%D0%B5%D0%B4%D0%B8-%D0%BE%D1%82-%D1%82%D0%B8%D1%82%D0%BB%D0%B0%D1%82%D0%B0/", "text": "Искам трофея в Англия повече от този в Шампионската лига, призна Гуардиола\n                    „Манчестър Сити“ лети все по-уверено към мечтания трофей във Висшата лига, след като нанесе унизитилен удар в сърцето на „Арсенал“ насред „Емирейтс”. „Гражданите“ бяха безпощадни към тима на Арсен Венгер и разбиха „топчиите“ с 3:0 с голове на Бернардо Силва, Давид Силва и Лерой Сане само в рамките на първите 30 минути от срещата.Мълниеносните попадения се оказаха и историческо негативно постижение на „Арсенал“, който никога не бе допускал три гола в домакинство през първото полувреме.След този успех „Манчестър Сити“ е лидер в класирането и има преднина от 16 точки пред втория „Манчестър Юнайтед“ 10 кръга преди края. Така на „сините“ са нужни само пет победи до края, за да триумфират като шампиони.Положението на „Арсенал“ пък става все по-тревожно. Място в четворката вече изглежда като мираж за “артилеристите”, които са шести, но изостават на 10 точки от четвъртия „Тотнъм“ и на 8 от петия „Челси“. На този етап много по-реалистичен вариант за участие в Шампионската лига е спечелване на Лига Европа, но пред Венгер и компания на осминафиналите ще се изправи вдъхновеният „Милан“.Щастливият мениджър на „Манчестър Сити“ Хосеп Гуардиола заяви след двубоя, че тимът му е направил страхотен мач и резултатът го доказва. „Титлата в Премиър лийг е най-важната от всички. По-важна е от трофея в Шампионската лига, ФА Къп и Карабао Къп. Разбира се, има защо да сме фокусирани, тъй като следващите ни шест мача са ужасни. Имаме четири гостувания. Да, титлата е близо, но работата не е свършена”, заяви Пеп.Поражението на „Арсенал“ пък засили още повече напрежението около мениджъра му Арсен Венгер. Френският специалист обаче даде да се разбере, че единствено той ще реши какво ще е бъдещето му. \"Тук съм от 21 години и винаги съм уважавал договора си, така че съм изумен от поредните въпроси дали бих напуснал. Отношението ми се диктува от това, което съм постигнал в живота. Всички решения са били и винаги ще бъдат мои. Така и ще остане\", отсече Венгер.\n\n\n                    ", "date": "2018.03.02", "title": " „Манчестър Сити“ на пет победи от титлата"}
{"url": "http://www.monitor.bg/a/view/80233-%D0%A7%D0%B5%D0%BB%D1%81%D0%B8-%D0%B3%D0%BE%D1%82%D0%B2%D0%B8-%D1%81%D0%BC%D1%8F%D0%BD%D0%B0-%D0%BD%D0%B0-%D0%9A%D0%BE%D0%BD%D1%82%D0%B5-%D1%81-%D0%9B%D0%B0%D0%BC%D0%BF%D0%B0%D1%80%D0%B4/", "text": "\n                    Бившият футболист на „Челси“ и любимец на „сините“ фенове Франк Лампард може да се завърне в клуба като треньор, ако на „Стамфорд бридж“ се разделят с Антонио Конте.Според медиите на Острова Лампард вече приема оферти като треньор и ръководството на лондончани обмисля оферта към него. Полузащитникът приключи кариерата си през 2017 година, а сега завършва треньорски курс и очаква да придобие лиценз \"А\".Сред обсъжданите варианти за наставник на „Челси“ е и бившият треньор на „Барселона“ Луис Енрике, който дори изрази готовност да приеме значително по-малко заплата в сравнение с тази, която е получавал на „Камп Ноу“. Според различни източници Енрике е и сред основните фаворити да смени Конте от следващия сезон. Договорът на италианеца с лондонския клуб е до 30 юни 2019 година.През изминалия шампионски сезон на „Челси“ специалистът записа впечатляващите 93 точки и рекордни 30 победи в 38 мача. Развитие по темата се очаква до края на сезона, когато собственикът на „сините“ Роман Абрамович ще произнесе последната си дума относно бъдеще на Конте и поста на мениджър в тима.\n\n\n                    ", "date": "2018.03.02", "title": "„Челси“ готви смяна на Конте с Лампард"}
{"url": "http://www.monitor.bg/a/view/73355-%D0%91%D0%B0%D1%80%D1%81%D0%B0-%D1%81%D0%B5-%D0%B8%D0%B7%D0%B4%D1%8A%D0%BD%D0%B8-%D0%BE%D0%BF%D1%80%D0%B0%D0%B2%D0%B4%D0%B0-%D1%81%D0%B5-%D1%81%D1%8A%D1%81-%D1%81%D1%8A%D0%B4%D0%B8%D1%8F%D1%82%D0%B0/", "text": "\n                    „Барселона“ стъпи накриво и допусна равенство 1:1 при гостуването си на „Лас Палмас“. Лионел Меси изведе каталунците напред в резултата, но Джонатан Калери отне радостта на гостите след точен удар от дузпа.Така преднината пред втория „Атлетико“ (Мадрид) е вече само 5 точки, а в неделя двата тима се изправят един срещу друг в дербито на кръга на „Камп Ноу“.След двубоя на „Гран Канария“ капитанът на каталунците Андрес Иниеста заяви, че съдийството е повлияло на изхода от срещата. Главният арбитър Антонио Лаос не забеляза игра с ръка извън наказателното поле на вратаря на домакините Леандро Чичисола в края на първото полувреме, което автоматично означаваше директен червен картон за аржентинеца. След почивката пък „Лас Палмас“ получи и дискусионна дузпа.Треньорът на \"Барса\" Ернесто Валверде също не бе доволен от съдийството. \"Дузпата беше шокираща. Изравняването дойде от несъществуващ наказателен удар. Този гол даде на съперника самочувствие, докато ние заиграхме много по-припряно\", коментира Валверде.Споровете около съдийството ще намерят своето решение още през следващия сезон, когато официално ще бъдат въведени видеоповторения за арбитрите, обяви футболната федерация на Испания. \n\n\n                    ", "date": "2018.03.02", "title": "„Барса“ се издъни, оправда се със съдията"}
{"url": "http://www.monitor.bg/a/view/15304-%D0%A3%D0%B4%D0%B0%D1%80-%D0%B7%D0%B0-%D0%AE%D0%B2%D0%B5-%D0%BF%D1%80%D0%B5%D0%B4%D0%B8-%D1%84%D0%B8%D0%BD%D0%B0%D0%BB%D0%B0-%D0%B7%D0%B0-%D0%9A%D1%83%D0%BF%D0%B0%D1%82%D0%B0/", "text": "\n                    „Ювентус“ претърпя голяма загуба преди финала за Купата на Италия срещу „Милан“. Бранителят Джорджо Киелини със сигурност ще пропусне очаквания с нетърпение от тифозите сблъсък. Причината за това са натрупани картони в надпреварата, а Киелини ще бъде единственият наказан играч за този двубой от двата отбора финалисти.В същото време халфът на „Ювентус“ Блес Матюиди сравни обстановката в настоящия и бившия си клуб „Пари Сен Жермен“. Според него \"бианконерите\" са от друга галактика в сравнение с парижани. \"Бях поразен, когато пристигнах в „Ювентус“ и отидох в музея. Просто не повярвах на очите си. Имаше толкова много трофеи. Още тогава разбрах, че попадам в съвсем друга галактика. Ние, французите обичаме да лежим на стари лаври. Казваме си, че имаме добри играчи и не се стремим към нещо повече. Когато бях в ПСЖ никой не ме е карал да тренирам във фитнеса. Сега, когато закъснея с пет минути за тренировка, някой идва да ме извика. Това е всекидневно задължение. Всички знаят, че „Юве“ игра на два финала в Шампионската лига за последните три сезона. Всичко това е постигнато с много здрава работа. Оставам с добри спомени от ПСЖ, но когато се сравни историята, „Ювентус“ си остава институция и е с една крачка напред\", заяви Матюиди.\n\n\n                    ", "date": "2018.03.02", "title": "Удар за „Юве“ преди финала за Купата"}
{"url": "http://www.monitor.bg/a/view/37668-%D0%93%D1%80%D0%B8%D1%88%D0%BE-%D0%A1%D0%B5%D0%B3%D0%B0-%D0%B5-%D0%BC%D0%BE%D0%BC%D0%B5%D0%BD%D1%82%D1%8A%D1%82-%D0%B4%D0%B0-%D0%BD%D0%B0%D1%82%D0%B8%D1%81%D0%BD%D0%B0/", "text": "\n                    Преди да напусне Дубай, световният номер 4 в тениса Григор Димитров обяви, че няма нужда от почивка и единственото, което иска е да участва в максимален брой мачове. Най-добрият български тенисист отпадна сензационно още на старта в Дубай след загуба с 6:4, 5:7, 4:6 от Малек Джазири (Тунис).„Не смятам да си вземам почивка. Съвсем наскоро имах такава. Най-хубавото нещо е да изиграеш максимално бързо следващия мач. В случая това означава до седмица или две. Смятам, че това е позитивното след загуба. Ще продължа със същото отношения към тренировките - отивам в залата и тренирам. Разбира се, не е лесно, когато си загубил. Това бе първото ми поражение в първи кръг от доста време насам. Няма никакъв смисъл да падам духом и да се съжалявам. Смятам, че имах добро начало на новия сезон. Сега е моментът да натисна сериозно. Вярвам, че ще бъда готов. Въпреки поражението считам, че можех да заиграя по-силно с всеки изминал мач, ако бях продължил напред. Проблемът е, че всеки един откриващ двубой е тежък. Няма значение, че някои от водещите тенисисти отсъстват, защото всеки е готов да даде максимума, за да спечели”, сподели пред медиите в Дубай Григор преди да напусне емирството.Следващият турнир, в който Димитров ще участва, е „Мастърс”-ът в Индиън Уелс, който стартира на 8 март. \n\n\n                    ", "date": "2018.03.02", "title": "Гришо: Сега е моментът да натисна"}
{"url": "http://www.monitor.bg/a/view/14307-%D0%A6%D0%A1%D0%9A%D0%90%D0%A1%D0%BE%D1%84%D0%B8%D1%8F-%D0%B1%D0%BB%D0%B0%D0%B3%D0%BE%D0%B4%D0%B0%D1%80%D0%B8-%D0%BD%D0%B0-%D0%9C%D0%B8%D1%85%D0%B0%D0%B9%D0%BB%D0%BE%D0%B2-%D0%B7%D0%B0-%D0%95%D0%B2%D1%80%D0%BE%D0%BF%D0%B0/", "text": "\n                    Ръководството на ЦСКА-София разкри, че президентът на Българския футболен съюз Борислав Михайлов е имал решаваща роля за решението на УЕФА да допусне „червените“ до европейските клубни турнири от следващия сезон. \"Това бе програма максимум за нас. Ролята, която БФС изигра в нашия случай, бе положителна. Мисля, че един от най-важните елементи бе, че Борислав Михайлов е много влиятелен в УЕФА и ние го поздравяваме за това. Родната централа направи много важен ход като издаде лиценз на клуба за евротурнирите\", коментира адвокат Първан Първанов на специална пресконференция по повод последните решения на европейската футболната централа.Спортният директор Пламен Марков от своя страна не скри радостта си от възможността клубът му да играе в Европа. \"Изключително сме щастливи, че тази година ще можем да участваме в европейските турнири. След решението на УЕФА клубът ни всъщност се завръща в автентичния си вид, в който е създаден. Не бива да има повече спекулации по тази тема. Това решение удовлетворява милиони наши привърженици. Изпитваме огромно удовлетворение, но за нас това е и голямо задължение. Всички привърженици очакват много от нас сега. Трябва да се подготвим и да мислим за бъдещето, подготовката и селекцията. Трябва да създадем отбор, който да е конкурентноспособен в Европа\", коментира Марков.\n\n\n                    ", "date": "2018.03.02", "title": "ЦСКА-София благодари на Михайлов за Европа "}
{"url": "http://www.monitor.bg/a/view/7828-%D0%A1%D0%BC%D0%B5%D0%BD%D0%B8%D1%85%D0%B0-%D0%BF%D0%B0%D0%BA-%D0%B2-%D0%BF%D0%BE%D1%81%D0%BB%D0%B5%D0%B4%D0%BD%D0%B8%D1%8F-%D0%BC%D0%BE%D0%BC%D0%B5%D0%BD%D1%82-%D1%81%D1%8A%D0%BF%D0%B5%D1%80%D0%BD%D0%B8%D0%BA%D0%B0-%D0%BD%D0%B0-%D0%A2%D0%B5%D1%80%D0%B2%D0%B5%D0%BB/", "text": "\n                    Съперникът на Тервел Пулев в Чикаго - Тристан Джеймс беше сменен в последния момент, както и някои от предишните му. Сега причината е, че американецът не е допуснат до срещата заради изключително стриктната чикагска комисия. Илинойската боксова федерация е забранила на противника на Тево да излезе на ринга, защото има незачетен мач в друг щат. Според щатската комисия, новият съперник на Тервел също е и с по-големи шансове за успех. До този момент местният любимец Скот Фъртел има 4 мача в професионалния бокс.\n\nЗа Тервел Пулев, който има 7 победи с нокаут от 7 мача обаче имаше и други неприятни изненади. На кантара се оказа, че той е по-тежък с 200 грама от тези 91 за категория полутежка и се наложи да се поти, за да влезе в нея. По-високият с цели 5 см Фъртел и неговият екип изчакаха да последно, за да разберат дали това ще стане. Мачът между двамата е тази нощ в залата към хотел \"Белведере\" в Елк Гроув. На него ще бъдат и братът на Тервел - Кубрат Пулев, както и футболната ни легенда Христо Стоичков.\n\nМеждувременно Тервел Пулев коментира информацията в чуждестранен сайт, че се е отказал от боя с Хюсеин Цинкара (Гер), който беше предвиден за тази седмица. “Няма как да се откажа от мач, който ние сме предложили, каза той. - Единственото, което искам е тази среща да се проведе на неутрална територия.” От екипа на Цинкара настояват за мач на 24 март в Хамбург. Щабът на Тервел пък иска тази битка, която ще е и за титла, да се проведе на 7 април във Виена, където нашият боксьор има запазен мач.\n                    ", "date": "2018.03.02", "title": "Смениха пак в последния момент съперника на Тервел"}
{"url": "http://www.monitor.bg/a/view/66415-%D0%9D%D0%98%D0%9C-%D0%BE%D0%B1%D1%8F%D0%B2%D1%8F%D0%B2%D0%B0-%D0%B2%D1%85%D0%BE%D0%B4-%D1%81%D0%B2%D0%BE%D0%B1%D0%BE%D0%B4%D0%B5%D0%BD-%D0%BD%D0%B0-3-%D0%BC%D0%B0%D1%80%D1%82/", "text": "\n                    По случай националния празник на България 3 март (събота) Националният исторически музей (НИМ) обявява вход свободен. Посетителите ще могат да разгледат изложбата „Знаци на свободата и героизма”, посветена на 140-годишнина от Освобождението на България, която се открива същият ден в 11.00 часа.\nНИМ ще e отворен за посетители от 9.00 до 17.30 часа.\n\nпециално за изложбата „Знаци на свободата и героизма” НИМ експонира от своите фондове оригинални оръжия и предмети, използвани по време на Руско-турската война. Представени са основните системи огнестрелно оръжие на въоръжение в руската и османската армия по време на войната – руските пушки Крнка и Бердана и използваните от османците Снайдер-Енфийлд и Мартини-Хенри. Експонатите включват и хладно оръжие – кавказки шашки, руска драгунска сабя и турска парадна офицерска сабя. Сред експонатите се открояват някои вещи на личности, свързани с войната като жезъла, принадлежал на граф Николай Игнатиев, дарен на музея от неговия внук. В една от витрините е поместена барутница-рог на осетинеца Николай-Дудар Караев, приятел на капитан Петко войвода, доброволец в българското опълчение, участвал в боевете за Шипка и Стара Загора. Могат да се видят още далекоглед на българския опълченец Трифон Каменов, бинокъл на руски офицер, участник във войната, а също и изящно изработен сребърни поднос и кошничка, използвани при посрещането на руските войски начело с ген. Гурко в Пловдив. Ще бъдат показани също литография на българските художници Н. Каранешов и Кр. Кабакчиев, отпечатана в 1902 г. във Виена.\n\nОсобено внимание заслужават участващите в изложбата старинни фотографии, издирени и подбрани от Иво Хаджимишев в архиви в Русия и Хърватия. Освен като незаменими документални свидетелства за историята на Освободителната война, те могат да се разглеждат като самостоятелни художествени произведения - шедьоври на ранната военна фотография. Моменти от войната за поколенията са запечатали Франц Душек, Михаил Равенски и Александър Иванов. Пред техния обектив попадат император Александър II, бъдещият княз на България Александър Батенберг, висши руски и румънски пълководци, войници и офицери, но също така и обикновени българи – деца, продаващи тютюн, българско хоро в центъра на Бяла, Русенско, и др. Посетителите могат да видят и най-ранните фотографски изображения на български селища, на София в дните след Освобождението и изглед от градчето Сан Стефано, където се ражда българската свобода.\n                    ", "date": "2018.03.02", "title": "НИМ обявява вход свободен на 3 март"}
{"url": "http://www.monitor.bg/a/view/23138-%D0%A1%D1%82%D0%B8%D0%BD%D0%B3-%D0%B2%D0%BE%D0%B4%D0%B8-shaggy-%D0%B2-%D0%9F%D0%BB%D0%BE%D0%B2%D0%B4%D0%B8%D0%B2/", "text": "\n                    Носителят на 10 награди „Грами“ Стинг ще даде тон за песен това лято в Пловдив, подкрепен на сцената от ямайския си колега Shaggy. По-малко от година, след като взриви столичната „Арена Армеец“, изпълнителят на Desert Rose ще се завърне в България с два поредни концерта на 19 и 20 юни в Античния театър на града под тепетата.\n\nМакар приятелството между двамата музиканти да датира едва от година, професионалната им връзка прераства от съвместна работа по парче на Shaggy, та до записите на общия им албум 44/876. Дискът ще стане пазарен факт на 20 април, а родните меломани ще имат възможност да чуят песните от него за първи път на живо по време на изявите им у нас.\n\nПрофесионалното си сътрудничество звездите ще скрепят в рамките на цялото европейско турне на Стинг. Те ще пътуват заедно със смесена банда, включваща музикантите и на двамата изпълнтители - Доминик Милър (китара), Джош Фрийс (барабани), Ръфъс Милъл (китара), Моник Мюзик (беквокали), Джийн Нобел (беквокали) и Кевън Уебстър (клавир).\n                    ", "date": "2018.03.02", "title": "Стинг води Shaggy в Пловдив"}
{"url": "http://www.monitor.bg/a/view/49949-%D0%95%D0%BC%D0%B8%D0%BB%D0%B8%D1%8F-%D0%BF%D0%BE%D0%BA%D0%B0%D0%B7%D0%B0-%D0%96%D0%BE%D1%80%D0%B6-%D0%91%D0%B0%D1%88%D1%83%D1%80/", "text": "Фолк дивата и бизнесменът още пазят в тайна датата за сватбата\n                    Попфолк дивата Емилия разбуни духовете в социалните мрежи със снимка на любимия си - бизнесменът Жорж Башур. Певицата публикува кадър с избраника си в профила си във Фейсбук, а написаните думите към него са лаконични - „Любов, време е! Ръката, която никога няма да пусна!“. Някои от феновете на звездата на „Пайнер“ обаче не се изказаха ласкаво относно новоизлюпената двойка. „Гледам и не вярвам на очите си. Емилия е хубавица, а този до нея сякаш й е баща. Защо всички певици трябва да бъдат с милионери, защо всичко трябва да е свързано с пари, защо не си хванат едно нормално момче?“ и „Истинска любов ще има, докато има милиончета. Едва ли е с него заради хубавите му очи, ама дано да е така“, са само част от коментарите. Не липсваха и почитатели, които защитиха любимката си със заключението, че щастието обича тишината.Голямата изненада дойде не от факта, че певицата позира до Башур, а че ливанецът, чиито интереси в България са свързани предимно със строителството и недвижимите имоти, почти няма налични кадри в интернет. Като човек с мастит бизнеси най-популярната му снимка в мрежата често се оказваше и единствената, в която можеш да различиш чертите на лицето му. На нея той е на маса с блондинка, която според запознати е съпругата му Виктория, рускиня по произход.Само преди дни Емилия призна, че вече е получила годежен пръстен от Жорж. „Да, ето го! Сватба ще има, живи и здрави, да!“, потвърди изпълнителката на „По-силна ставам“ пред Канал 3. Връзката си с арабския милионер тя описва като кармична и обяснява, че по скалата от 1 до 10 е влюбена в новата си половинка „16“. Кога ще се разходят до олтара обаче„Още веднъж държа да отбележа, че по време на раздялата ни с Коко нямаше трети човек – нито от негова, нито от моя страна. Нас ни разделиха битовизмите в отношението по-скоро. Човекът, който бе до мен, не се държа така, сякаш аз съм първата, най-важната. А аз него го поставях на първо място“, откровена бе наскоро певицата. Припомняме, че Емилия и Динев финализираха връзката си едва девет месеца след като гушнаха втората си обща рожба – дъщеричката им Мира. \n\n\n                    ", "date": "2018.03.02", "title": "Емилия показа Жорж Башур"}
{"url": "http://www.monitor.bg/a/view/47346-%D0%92%D0%B4%D0%B8%D0%B3%D0%B0%D1%82-%D1%81%D1%86%D0%B5%D0%BD%D0%B0-%D0%B7%D0%B0-%D0%94%D0%B5%D1%81%D0%BF%D0%B8%D0%BD%D0%B0-%D0%92%D0%B0%D0%BD%D0%B4%D0%B8-%D0%B2-%D0%9D%D0%94%D0%9A/", "text": "\n                    Техническият екип на Деспина Ванди ще пристигне два дни преди тя да забие ток в София, за да издигнат специална сцена за спектакъла й в Зала 1 НДК. Датата е 12 март, а най-продаваната гръцка изпънителка в света очаква конструкция еталон за шоуто си. 48-годишната певица държи озвучаването и осветлението да бъдат безупречни до най-малкия детайл, затова от летището ще се отправи директно в НДК за проверка на работната площадка. Етно дивата ще докара мускулна треска в ханша както с познатите си хитове като Gia, Thelo na se do и Ipofero, така и с актуалния си албум Afti einai i diafora mas („Това е разликата ни“). Тя трябваше да отправи музикален поздрав към родните меломани миналия септември, но отложи концерта си поради извънредни лични ангажименти.Последният лайв на Ванди у нас бе през 2016-та. За предстоящата си среща с публиката тук тя споделя: „Нямам търпение и ви обещавам много изненади и този път. Очарована съм от топлотата, с която ме посрещнаха всички. Беше страхотно и много емоционално за мен събитие“.Билетите за концерта на цена от 30 до 60 лв може да намерите в мрежата на Eventim. \n\n\n                    ", "date": "2018.03.02", "title": "Вдигат сцена за Деспина Ванди в НДК"}
{"url": "http://www.monitor.bg/a/view/78737-%D0%97%D0%B0-%D0%B4%D0%B5%D1%81%D0%B5%D1%82%D0%B8-%D0%BF%D1%8A%D1%82-%D1%84%D0%B5%D1%81%D1%82%D0%B8%D0%B2%D0%B0%D0%BB-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%BE%D1%82%D0%BE-%D0%BA%D0%B8%D0%BD%D0%BE-%D0%B2-%D0%9F%D1%80%D0%B0%D0%B3%D0%B0/", "text": "\n                    От 15 до 22 март Българският културен институт и българското посолство в Чехия организират 10-ия фестивал на българското кино в Прага. Съорганизатори на фестивала са Националният филмов център и пражките кина „Луцерна” и „Пилоту”, с подкрепата на туристическа агенция „Александрия” и в партньорство с филмовия разпространител Film Europe. Фестивалът е под патронажа на министeрствата на културата на Република Чехия и на Република България.\n\nЮбилейното издание на фестивала ще представи десет от най-награждаваните, стойностни и харесвани игрални филми от съвременната българска кинематография.\n\nПрограмата предвижда и срещи на публиката с талантливите и именити режисьори Николай Волев, Илиян Джевелеков и Виктор Божинов, сценариста Матей Константинов, продуцента Георги Димитров, както и с любимеца на публиката – актьора Филип Аврамов.\n\nНаред с английските титри Българският културен институт осигури превода и субтитрирането на чешки език на всички филмови заглавия.\n\n15 март, 18:30 ч., кино „Луцерна”: официално откриване с „Вездесъщият”, носител на пет награди „Златна роза” 2017. Гости: Илиян Джевелеков, Матей Константинов, Георги Димитров\n\n16 март, 18:00 ч., кино „Луцерна”: зрителите ще се срещнат с един от най-големите режисьори в българското кино – Николай Волев, и неговия най-нов филм „Извън пътя”. Гост: Николай Волев\n\n16 март, 20:45 ч., кино „Луцерна”: прожекция на черната комедия „Събирач на трупове” на режисьора Димитър Димитров.\n\n17 март, 17:30 ч., кино „Луцерна”: представяне на филмовия хит „Възвишение” – екранизация по едноименния бестселър на Милен Русков. Гости: Виктор Божинов, Филип Аврамов\n\n17 март, 20:45 ч., кино „Луцерна”: филмът „Маймуна” на Димитър Коцев-Шошо няма да остави зрителите безразлични.\n\n18 март, 18:30 ч., кино „Луцерна” (малък салон): фестивалната публика ще се наслади на вълшебната история „Лили Рибката”, режисирана от Ясен Григоров.\n\nОт 19 март Фестивалът на българското кино ще продължи в салоните на кино „Пилоту”, където зрителите отново ще имат възможност да гледат четири от филмите, прожектирани в предишни издания на фестивала.\n\n19 март, 18:30 часа, кино „Пилоту”: „Живи легенди” – жизнеутвърждаваща комедия на режисьора Ники Илиев.\n\n20 март, 18:30 часа, кино „Пилоту”: „Урок” – най-награждаваният български игрален филм на режисьорския тандем Кристина Грозева и Петър Вълчанов.\n\n21 март, 18:30 часа, кино „Пилоту”: зрителите отново ще се заредят с добро настроение с българската комедия „Летовници” (реж. Ивайло Пенчев).\n\n22 март, 18:30 часа, кино „Пилоту”: „Слава” – покъртителната история на железничаря Цанко, разказана ни чрез езика на киното от Кристина Грозева и Петър Вълчанов.\n\nЧаст от фестивалната програма ще бъде и изложбата „Автори и плакати. 100 години българско кино”, която се организира в партньорство с Националния филмов център и „Студио Плакат 1”. В пражката галерия „Шестка” от 9 до 30 март посетителите ще могат да видят колекция от над 60 авторски постера, илюстриращи емблематични за българското кино заглавия – от неговото зараждане до днес, сред които „Хитър Петър”, „Любимец 13”, „Двойникът”, „Всичко е любов” и др. Колекцията представлява безценна хроника на развитието на родната ни кинематография и същевременно акцентира върху тенденциите на българския графичен и рекламен дизайн.\n                    ", "date": "2018.03.02", "title": "За десети път фестивал на българското кино в Прага"}
{"url": "http://www.monitor.bg/a/view/77086-%D0%A5%D0%B8%D0%BB%D0%B0%D1%80%D0%B8-%D0%91%D1%8A%D1%80%D1%82%D1%8A%D0%BD-%D0%B8-%D0%94%D0%B6%D0%B5%D1%84%D1%80%D0%B8-%D0%94%D0%B8%D0%B9%D0%BD-%D0%9C%D0%BE%D1%80%D0%B3%D0%B0%D0%BD-%D0%B3%D1%83%D1%88%D0%BD%D0%B0%D1%85%D0%B0-%D0%B4%D1%8A%D1%89%D0%B5%D1%80%D0%B8%D1%87%D0%BA%D0%B0/", "text": "\n                    Актьорите Хилари Бъртън и Джефри Дийн Морган посрещнаха на бял свят дъщерика. Щастливата новина съобощи гордият татко в профила си в Туитър. „Здравейте, всички! Бебе Морган е невероятна. Ние уважаваме желанието й още да не се показва, но наистина оценяваме всички пожелания. Благодаря Ви“, гласят думите му. Че двамата очакват втори наследник стана ясно миналия октомври, когато звездата от захаросаната гимназиална драма One Three Hill дебютира с наедрялото си коремче на церемонията за връчване на телевизионните награди „Еми“.Двойката може да се похвали с една от най-стабилните връзки в Холивуд. Любовната им история започва през 2009 г., когато общ приятел ги събира за среща и оттогава са неразделни. Чаровната блондинка и 51-годишният актьор живеят във ферма близо до Ню Йорк, където отглеждат няколко лами и биозеленчуци. Звездното семейство вече възпитава един син - Аугустус, който се роди през 2010 г. По думи на мъжа, превърнал се в бижуто на седми сезон на сериала „Живите мъртви“, тайната на дългата им връзка се крие в това, че играят в един отбор и са склонни на компромиси.  \n\n\n                    ", "date": "2018.03.02", "title": "Хилари Бъртън и Джефри Дийн Морган гушнаха дъщеричка"}
{"url": "http://www.monitor.bg/a/view/27094-%D0%A1%D0%B0%D0%BC%D0%BE%D1%83%D0%B1%D0%B8%D0%B9%D1%81%D1%82%D0%B2%D0%B5%D0%BD-%D0%B0%D1%82%D0%B5%D0%BD%D1%82%D0%B0%D1%82-%D0%B2-%D0%9A%D0%B0%D0%B1%D1%83%D0%BB/", "text": "\n                    Младо момиче загина и шестима души бяха ранени при самоубийствен атентат в Кабул, съобщи служител в спешната помощ, цитиран от Асошиейтед прес.Той не разполагаше с информация какво е предизвикало експлозията, разтърсила източен район на афганистанската столица, близо до чуждите посолства и представителствата на международни организации. По първоначални данни на полицията атентатът е извършен с кола бомба.Това стана два дни след като президентът Ашраф Гани предложи мирни преговори на талибаните. Гани предложи те да бъдат признати за легитимен политически субект. Идеята е част от политически процес, който би могъл да доведе до мирни преговори за прекратяване на 16-годишната война между бунтовниците и афганистанските власти.Преди започването на преговори Гани иска талибаните да признаят правителството му и конституцията, в която е готов да внесе изменения. \"Решението сега е във ваши ръце. Приемете мира и да донесем стабилност на тази страна\", каза Гани по адрес на талибаните.Друго условие на Гани е талибаните \"да спазват правата на гражданите, по-специално на жените, съобразно конституцията и да уважават силите за сигурност\".От своя страна властите се ангажират да гарантират сигурността на талибаните, които приемат предложението им, да обмислят техните предложения, да отменят забраните за пътуване на някои от ръководителите им и да получат международна подкрепа за преговорите.През последните месеци талибаните извършиха два унищожителни атентата в Кабул. На 21 януари бяха убити 40 души в хотел, а на 27 януари над 100 човека загинаха и над 200 бяха ранени при атентат с две линейки.\n\n\n                    ", "date": "2018.03.02", "title": "Самоубийствен атентат в Кабул"}
{"url": "http://www.monitor.bg/a/view/62981-26-%D1%82%D1%80%D1%83%D0%BF%D0%B0-%D0%B2-%D1%80%D0%B5%D1%85%D0%B0%D0%B1%D0%B8%D0%BB%D0%B8%D1%82%D0%B0%D1%86%D0%B8%D0%BE%D0%BD%D0%B5%D0%BD-%D1%86%D0%B5%D0%BD%D1%82%D1%8A%D1%80-%D0%B2-%D0%90%D0%B7%D0%B5%D1%80%D0%B1%D0%B0%D0%B9%D0%B4%D0%B6%D0%B0%D0%BD/", "text": "\n                    Най-малко 25 души са загинали в пожара, избухнал в център за рехабилитация на токсикомани в азербайджанската столица Баку. Пострадалата едноетажна сграда е била дървена. Първоначални данни сочат, че причина за пожара е повреда в електроинсталацията. Загиналите са били пациенти, вързани за леглата си, затова не са могли да избягат от пламъците. Пожарът е потушен, причините се разследват. Азербайджанският президент Илхам Алиев е поел контрола върху разследването. \n\n\n                    ", "date": "2018.03.02", "title": "25 трупа в рехабилитационен център в Азербайджан"}
{"url": "http://www.monitor.bg/a/view/53689-%D0%9E%D0%BF%D0%B8%D1%82-%D0%B7%D0%B0-%D0%BF%D0%BE%D0%BA%D1%83%D1%88%D0%B5%D0%BD%D0%B8%D0%B5-%D0%BD%D0%B0-%D0%95%D0%BB%D0%B8%D0%B7%D0%B0%D0%B1%D0%B5%D1%82-%D0%92%D1%82%D0%BE%D1%80%D0%B0/", "text": "\n                    Опит за покушение е извършен срещу британската кралица Елизабет II през 1981 г. в Нова Зеландия. Това показаха разсекретени в четвъртък документи на британското разузнаване, съобщи руската служба на Би Би Си.\n\nОпитът за покушение станал в град Дандин. 17-годишният Кристофър Люис стрелял по кралицата от прозорец на петия етаж на сграда, но не улучил.\n\nЖителите на града, събрали се да видят кралицата, са съобщили тогава за необичаен звук, но властите обяснили, че звукът бил от счупила се наблизо неонова табела.\n\n\"Люис наистина е искал да убие кралицата, но не е успял да намери подходящо място, за да се прицели добре, освен това пушката му не е била достатъчно мощна\", пише в документите.\n\nПредполага се, че младежът е страдал от психическо разстройство и бил убеден, че трябва да убие цялото кралско семейство. Кристофър Люис обявил, че е член на групировката Национална имперска партизанска армия, в която според полицията членували едва трима души.\n\n17-годишният младеж е арестуван. Той обаче не е обвинен за опит за покушение, а му е повдигнато обвинение за незаконно притежание на оръжие. Смята се, че причината вероятно също е опит да се прикрие случилото се.\n\nШефът на полицията в Нова Зеландия вече обяви, че е разпоредил разследване по въпроса.\n\nСлед опита за покушение полицията внимателно е следила действията на Люис.\n\n \n                    ", "date": "2018.03.02", "title": "Опит за покушение на Елизабет Втора "}
{"url": "http://www.monitor.bg/a/view/62230-%D0%9D%D0%B0%D0%BF%D1%80%D0%B0%D0%B2%D0%B8%D1%85%D0%B0-%D0%BA%D1%83%D1%88%D0%B5%D1%82%D0%BA%D0%B0%D1%82%D0%B0-%D0%BD%D0%B0-%D0%A5%D0%B0%D1%80%D0%B2%D0%B8-%D0%B7%D0%B0%D1%81%D1%82%D1%80%D0%B0%D1%85%D0%BE%D0%B2%D0%B0%D1%82%D0%B5%D0%BB%D0%B8-%D1%81%D0%B5-%D0%BE%D1%82%D0%BA%D0%B0%D0%B7%D0%B2%D0%B0%D1%82-%D0%BE%D1%82-%D0%A3%D0%B0%D0%B9%D0%BD%D1%81%D1%82%D0%B8%D0%B9%D0%BD-%D1%81%D0%BD%D0%B8%D0%BC%D0%BA%D0%B0/", "text": "\n                     Украсена в златен цвят статуя на скандалния продуцент Харви Уайнстийн, седнал по халат върху легло,се появи в Холивуд броени дни преди раздаването на \"Оскар\"-ите, съобщиха световните агенции.Един от авторите на скулптурата, Джошуа \"Джинджър\" Монро заяви по повод появата на монумента: \"Образът на седящия върху постелята Уайнстийн олицетворява методите, които се използват в Холивуд от такива могъщи люде. Те имат пари и власт, за да раздават роли. Всичко това се използва за да собственото им сексуално удовлетворение. Това такива хора най-добре постигат с помощта на кастингите.\"Същевременно група инвеститори постигна съгласие с представителите на компанията \"Уайнстийн\" по сделка за закупуването на студиото, четири дена след като то съобщи, че ще обяви банкрут, предаде АП. Първоначалните преговори за продажба на компанията на група инвеститори, ръководена от Мария Контрерас-Суит, се провалиха. Скоро обаче те бяха подновени в присъствието на прокурора на щата Ню Йорк Ерик Шнайдерман. Той заведе дело, което попречи на сделката.По думите на Мария Контрерас-Суит, инвеститорската група \"е постигнала споразумение за закупуването на активи от студиото \"Уайнстийн\", за да основе нова компания\".Новата организация ще изплати 90 милиона щатски долара за компенсации на жени, обвинили в сексуален тормоз Харви Уайнстийн, разкри анонимен източник, запознат с преговорите.Контрерас-Суит нарече резултата \"потенциална сделка\". Не е ясно обаче кога ще бъде подписана.Групата инвеститори е готова да закупи повечето активи на компанията на Уайнстийн за 220 милиона долара и да поеме дълговете й, възлизащи на 225 милиона долара. Това е добра новина за продуцента, който загуби доверието и на застрахователите. Компанията \"Чъб индемнити\" не възнамерява да покрие съдебните разноски на продуцента Харви Уайнстийн, срещу когото са заведени 11 съдебни иска с обвинения в сексуални посегателства, като цитира сайта за знаменитости TMZ.com.\"Чъб индемнити\" е поискала от съдебните органи да я освободят от отговорността да изплати съдебните разноски на Харви Уайнстийн. Всички искове срещу продуцента са свързани със склонността му към злонамерено и скандално поведение, свързано със сексуално насилие, отбелязаха от компанията.Тя е уведомила Харви Уайнстийн, че отказва да покрие съдебните му разноски.С разследване на обвиненията срещу него от жени, станали жертви на сексуален тормоз, са се заели властите в Лос Анджелис и Ню Йорк. През октомври м.г. в. \"Ню Йорк таймс\" публикува статия, в която се казва, че Харви Уайнстийн около 30 години е подлагал на сексуален тормоз сътруднички в компанията, в която работел. Впоследствие обвинения срещу него бяха отправени от около 100 жени, включително от актрисите Анджелина Джоли, Гуинет Полтроу и Салма Хайек. Продуцентът отхвърли обвиненията, като увери, че е имал интимни отношения единствено по взаимно съгласие.\n\n\n                    ", "date": "2018.03.02", "title": "Вдигнаха златен паметник на Харви Уайнстийн по халат"}
{"url": "http://www.monitor.bg/a/view/64272-%D0%9F%D1%83%D1%82%D0%B8%D0%BD-%D0%BF%D0%BE%D1%82%D0%B2%D1%8A%D1%80%D0%B4%D0%B8-%D1%83%D1%81%D0%BF%D0%B5%D1%88%D0%BD%D0%B8%D1%82%D0%B5-%D0%B8%D0%B7%D0%BF%D0%B8%D1%82%D0%B0%D0%BD%D0%B8%D1%8F-%D0%BD%D0%B0-%D0%BD%D0%BE%D0%B2%D0%B8%D1%82%D0%B5-%D1%8F%D0%B4%D1%80%D0%B5%D0%BD%D0%B8-%D0%BE%D1%80%D1%8A%D0%B6%D0%B8%D1%8F/", "text": "\n                    Успешно са преминали изпитанията на новите руски стратегически оръжия, които президентът Владимир Путин представи в четвъртък в рамките на годишното си обръщение към Федералното събрание. Това потвърди самият държавен глава в интервю за американската тв компания. По думите на Путин, някои от системите вече са на въоръжение в руската армия.\n\n          В речта си по-рано върховният главнокомандващ заяви, че новите оръжия са отговор на едностранното излизане на САЩ от Договора за противоракетна отбрана и на разполагането на американски системи за ПРО не само на територията на щатите, но и в Европа. Сред представените от държавния глава оръжия са междуконтиненталната балистична ракета „Сармат“, хиперзвуковият комплекс „Кинжал“, крилата ядрена ракета, както и безпилотен подводен апарат, който ще бъде снабден с ядрени боеприпаси. Освен това армията вече разполага и със съвременно лазерно оръжие. Пред политическия елит на страната Путин подчерта, че „растящата военна мощ на Русия е надеждна гаранция за мира на планетата“ и уточни, че представените разработки не противоречат на действащите международни съглашения.\n\n          Пред NBC държавният глава още веднъж обясни, че новите комплекси  са в състояние да преодолеят и заобиколят всяка една система за ПРО. В интервюто Путин отново посочи, че надпреварата във въоръжаването е започнала именно след излизането на Вашингтон от договора за ПРО. В същото време той нарече „пропаганда“ заявленията на САЩ за началото на нова студена война. Президентът припомни, че Москва е предлагала на Вашингтон съвместно да работят над разработването на новите системи, но американската страна е отказала, пише Интерфакс. Събеседникът на NBC каза още, че двете страни трябва да установят координация от действия в борбата с тероризма, а не да създават заплахи един за друг. „Парите, насочени за създаването на американските системи за ПРО, са похарчени напразно, тъй като нашите нови стратегически оръжия са способни да ги преодолеят“, констатира руският президент.\n\n          Междувременно Вашингтон реагира на обръщението на Путин към Федералното събрание, предаде НТВ. Представителят на Държавния департамент Хизър Нойерт на брифинг на ведомството обвини Москва в „нарушаване на съществуващите договори“. От Пентагона заявиха, че не са удивени от речта на Путин и подчертаха, че американската ПРО „никога не е била насочена срещу Русия“.\n                    ", "date": "2018.03.02", "title": "Путин: „Парите, насочени за създаването на американските системи за ПРО, са похарчени напразно“"}
{"url": "http://www.monitor.bg/a/view/86286-%D0%90%D1%80%D0%B5%D1%81%D1%82-%D0%B2-%D0%93%D0%B5%D1%80%D0%BC%D0%B0%D0%BD%D0%B8%D1%8F-%D0%BF%D0%BE-%D1%80%D1%83%D1%81%D0%BA%D0%B0%D1%82%D0%B0-%D0%BA%D0%BE%D0%BA%D0%B0%D0%B8%D0%BD%D0%BE%D0%B2%D0%B0-%D0%B0%D1%84%D0%B5%D1%80%D0%B0/", "text": "\n                    Полицията на Германия е задържала предполагаемия организатор на контрабандата на кокаин от Аржентина в Русия Андрей Ковалчук, предадоха Интерфакс и ТАСС. Агенциите цитират адвоката му Владимир Жеребьонков, който бил информиран за случилото се от съпругата на Ковалчук, която потвърдила, че той е в ареста в рамките на дело за наркотици.\n\n          Според юриста германската страна ще решава въпроса за екстрадирането на руския гражданин в родината му. Медиите уточняват, че Ковалчук е бил задържан на 1 март около 22 часа местно време. Жеребьонков отбеляза коректното поведение на немските полицаи по време на ареста. Агенциите припомнят, че на 22 февруари т.г. властите на Русия и Аржентина пресякоха доставката на крупна пратка кокаин. На територията на училището към дипломатическата мисия на Москва в Буенос Айрес бяха открити 12 куфара с 389 кг наркотици. От руското Външно министерство обявиха, че куфарите са принадлежали на бивш сътрудник на посолството от техническия персонал. По делото в Москва бяха задържани трима души - Владимир Калмиков, Иштимир Худжамов и Али Абянов. Живеещият в Германия предприемач Андрей Ковалчук беше обявен за международно издирване и арестуван в четвъртък. От своя страна той отрече да има отношение към аферата и нарече обвиненията по свой адрес „провокация на службите“. Междувременно говорителката на МВнР Мария Захарова опровергае появилите се по-рано твърдения, че Ковалчук преди е работил в руската мисия в Аржентина.\n                    ", "date": "2018.03.02", "title": "Арест в Германия по руската кокаинова афера "}
{"url": "http://www.monitor.bg/a/view/58437-%D0%9B%D0%B0%D0%B2%D1%80%D0%BE%D0%B2-%D0%B1%D1%8A%D0%BB%D0%B3%D0%B0%D1%80%D0%BE%D1%80%D1%83%D1%81%D0%BA%D0%B0%D1%82%D0%B0-%D0%B4%D1%80%D1%83%D0%B6%D0%B1%D0%B0-%D0%B5-%D1%81%D0%BA%D1%80%D0%B5%D0%BF%D0%B5%D0%BD%D0%B0-%D1%81-%D0%BA%D1%80%D1%8A%D0%B2/", "text": "\n                    Дружбата между Русия и България е скрепена с кръвта, пролята в името на справедливостта. Това заяви в петък дипломат №1 на Русия Сергей Лавров по време на официалното откриване на изложба, посветена на 140-годишнината от Освобождението на България. Експозицията е изложена в сградата на Външното министерство в Москва.\n\n          „Днес ние отдаваме длъжното на руските войници и българските опълченци, които рамо до рамо, в тежки условия са се сражавали за независимостта на българската нация“, каза още Лавров.  Той посочи, че „руско-българското братство, общото културно и духовно наследие са фундамент за постъпателното развитие на двустранните връзки и сътрудничество във всички области“. Министърът изрази увереност, че гостите на изложбата ще получат удоволствие от съприкосновението с епохата, която заслужава винаги да бъде почитана. В експозицията са представени повече от 100 документа и фотографии от Архива на външната политика на Русия, от Руския държавен военно-исторически архив и от няколко частни колекции. Много от документите са уникални, включително и Манифестът на императора Александър Втори от 12 април 1877 г.\n                    ", "date": "2018.03.02", "title": "Лавров: българо-руската дружба е скрепена с кръв "}
{"url": "http://www.monitor.bg/a/view/62094-%D0%9F%D1%83%D1%87%D0%B4%D0%B5%D0%BC%D0%BE%D0%BD-%D0%BE%D1%82%D1%82%D0%B5%D0%B3%D0%BB%D0%B8-%D0%BA%D0%B0%D0%BD%D0%B4%D0%B8%D0%B4%D0%B0%D1%82%D1%83%D1%80%D0%B0%D1%82%D0%B0-%D1%81%D0%B8-%D0%B7%D0%B0-%D0%B2%D1%82%D0%BE%D1%80%D0%B8-%D0%BC%D0%B0%D0%BD%D0%B4%D0%B0%D0%BD%D1%82/", "text": "\n                    Бившият регионален премиер на Каталуния Карлес Пучдемон оттегли кандидатурата си за втори мандат на поста, нанасяйки удар по движението за отделяне на североизточната испанска област, предаде Ройтерс.\nПучдемон се превърна във водеща фигура в навечерието на едностранно обявената независимост през октомври, след което той и правителството му бяха отстранени от власт от испанския премиер Мариано Рахой. Впоследствие Пучдемон избяга в самоналожено изгнание в Брюксел.\nРахой свика предсрочни регионални избори в Каталуния, които бяха произведени през декември и на тях партиите от блока за независимост спечелиха мнозинство. Самият Пучдемон по време на кампанията агитираше като кандидат за регионален премиер, а привържениците му твърдяха, че няма пречки той да управлява от разстояние.\nВчера обаче бившият лидер на Каталуния обяви, че временно оттегля кандидатурата си. \"Причината е само една - при сегашните обстоятелства това е единственият начин да се състави ново правителство\", заяви той.\nОт неназовано място, застанал на фона на регионалното знаме на Каталуния и това на ЕС, политикът произнесе телевизионно обръщение, разпространено чрез профилите му в социалните мрежи.\nПучдемон обяви, че партията му ще издигне алтернативен кандидат, който ще бъде Жорди Санчес - намиращ се в момента под стража в Мадрид по обвинения в противодържавна дейност.\nОт четири месеца Каталуния е под прякото управление на Мадрид, след като Рахой се позова на конституционните си правомощия, за да поеме властта от регионалното правителство.\nПучдемон е с повдигнати обвинения в Испания в противодържавна дейност и бунт и е много вероятно да бъде арестуван, ако се върне там. Правни експерти в каталунския парламент и испанското правителство отхвърлиха варианта той да управлява от Брюксел.\nНоминирането на Санчес за поста може да е съпътствано със също толкова големи трудности поради това, че той не е на свобода.\n\"Сега трябва да бъде избран (каталунски лидер), който да е в Испания и който да няма проблеми със закона\", заяви вчера кабинетът на Рахой. \"Каталуния има нужда да има лидер възможно най-скоро, който да може да управлява и да се погрижи за важните за гражданите въпроси\", допълни кабинетът на испанския премиер.\nПо-рано през деня от името на Пучдемон адвокати са подали жалба срещу Испания в Съвета на ООН по правата на човека за нарушаване на правото на самоопределение, заяви самият бивш лидер на Каталуния.\nТрима лидери на каталунското движение за независимост, които са в следствен арест, вече внесоха в една от структурите на ООН жалба заради задържането си, надявайки се да тя да упражни натиск върху Испания да ги освободи.\nСъщо вчера, на първото си заседание след изборите през декември, което премина в напрегната обстановка, каталунският парламент гласува решение да подкрепи Пучдемон и да препотвърди валидността на референдума за независимост.\nВ текста на решението, който беше внесен от партията на Пучдемон, бившият регионален премиер се признава за легитимен лидер на Каталуния и се подчертава, че е важно да бъде съставено работещо правителство.\nВ него обаче не беше споменато как областта би могла да излезе от политическата безизходица, заради която от изборите не може да бъде избран нов лидер.\n                    ", "date": "2018.03.02", "title": "Пучдемон оттегли кандидатурата си за втори мандант"}
{"url": "http://www.monitor.bg/a/view/48513-%D0%A2%D1%80%D1%8A%D0%BC%D0%BF-%D0%A2%D1%8A%D1%80%D0%B3%D0%BE%D0%B2%D1%81%D0%BA%D0%B8%D1%82%D0%B5-%D0%B2%D0%BE%D0%B9%D0%BD%D0%B8-%D1%81%D0%B0-%D1%85%D1%83%D0%B1%D0%B0%D0%B2%D0%BE-%D0%BD%D0%B5%D1%89%D0%BE/", "text": "\n                    Европейският съюз ще реагира твърдо, ако САЩ наложат мита на вноса на стомана и алуминий, заяви председателят на Европейската комисия Жан-Клод Юнкер. Изказването идва след като миналият вторник американският президент Доналд Тръмп съобщи, че САЩ ще облагат със сериозни мита вноса на стомана (25%) и алуминий (10%). Целта е да бъде защитена американската индустрия. \"Искам да върна стоманодобвната промишленост в страната ни. Ако за това са необходими тарифи, нека бъдат тарифи, ОК? Може би ще струва малко повече, но ще имаме работни места\", каза Тръмп на среща в Белия дом с губернатори на щати.\"Силно съжаляваме за този ход, който изглежда представлява въпиеща намеса за защита на американското вътрешно производство и не е основан на какъвто и да било аргумент, свързан с националната сигурност“, коментира Юнкер. Няма да стоим безучастно, когато нашата индустрия е ударена с несправедливи мерки, излагащи на опасност хиляди работни места в Европа. ЕС ще реагира твърдо и съразмерно в следващите дни, за да защити интересите си с контрамерки срещу САЩ, съобразени с правилата на Световната търговска организация\", гласи декларацията на председателя на ЕК.В стоманената индустрия на САЩ работните места намаляват с 3/4 в периода между 1962 г. и 2005 г.В коментар в Туитър в петък Тръмп заяви, че ако нямаш стомана, нямаш държава. По-рано той написа, че търговските войни не са толкова лошо нещо. \n\n\n                    ", "date": "2018.03.02", "title": "Юнкер предупреди Тръмп за митата за стоманата и алуминия"}
{"url": "http://www.monitor.bg/a/view/57696-%D0%A5%D0%B0%D1%80%D0%B8-%D0%B8-%D0%9C%D0%B5%D0%B3%D0%B0%D0%BD-%D1%81%D0%B8-%D0%BD%D0%B0%D0%B1%D0%B8%D1%80%D0%B0%D1%82-%D0%BA%D0%BB%D0%B0%D0%BA%D1%8C%D0%BE%D1%80%D0%B8-%D0%B7%D0%B0-%D1%81%D0%B2%D0%B0%D1%82%D0%B1%D0%B0%D1%82%D0%B0/", "text": "\n                    Принц Хари и годеницата му Меган Маркъл ще поканят над 2 500 души да участват в тържествата в деня на сватбата им през май, предаде Ройтерс.\n\nХари и американската актриса Маркъл ще минат под венчилото в Уиндзорския замък на 19 май. Церемонията ще бъде следена с особено внимание от хора от различни краища на света.\n\n\"Принц Хари и госпожица Меган Маркъл ще поканят за деня на сватбата си в Уиндзорския замък 2 640 души, които ще наблюдават пристигането на булката и младоженеца, техните гости и преминаването на процесията с каретата, щом тя тръгне от двореца\", пише в съобщение на двореца Кенсингтън.\n\nСред 2 640-те госта ще бъдат представители на благотворителни организации, свързани с двойката, ученици от местни училища и членове на местната общност. Към този списък спадат и предварително избрани 1 200 души от Великобритания с различни биографични данни и на различна възраст.\n\n\"Принц Хари и госпожица Меган Маркъл казаха, че искат сватбеният им ден да бъде така организиран, че представителите на широката общественост да се чувстват част от празненствата\", пише още в съобщението.\n                    ", "date": "2018.03.02", "title": "Хари и Меган си набират клакьори за сватбата"}
{"url": "http://www.monitor.bg/a/view/66961-%D0%A8%D0%B8%D1%80%D0%BE%D0%BA%D0%B0-%D0%BA%D0%BE%D0%B0%D0%BB%D0%B8%D1%86%D0%B8%D1%8F-%D0%B8-%D0%B7%D0%B0-%D0%98%D1%82%D0%B0%D0%BB%D0%B8%D1%8F-%D0%B2%D0%B5%D1%89%D0%B0%D1%8F%D1%82-%D0%BF%D0%BE%D0%BB%D0%B8%D1%82%D0%B8%D1%87%D0%B5%D1%81%D0%BA%D0%B8%D1%82%D0%B5-%D0%BA%D0%B0%D1%81%D0%B0%D0%BD%D0%B4%D1%80%D0%B8/", "text": "\n                    В неделя италианците ще се гласуват на политически избори за 18-ти път през последните 70 години. Първият демократичен вот след две десетилетия фашистка диктатура е през 1946 г., като изравнените резултатите от него принуждават умерените християндемократи, левите социалисти и комунисти, както и десните републиканци, да съставят нещо като широка коалиция, за да управляват страната заедно. Нищо чудно прeз слидвщшти днш историята да се повтори по простата причина, че едва ли някоя от участващите в неделния вот партии ще успее да спечели нужните й за самостоятелно правителство гласове.\n\nПричината за подобен изход не е толкова в пробива, който направи антисистемното Движение „Пет звезди“ в съществувалия дълги години на Апенините двуполюсен политически модел, а действащата избирателна система. Някои наблюдатели я определиха като нова, но тя в същност е стара и само бе осъвременена миналата година със съгласието на почти всички парламентарни партии. По принцип тази система е пропорционална, но с мажоритарен елемент и за разлика от използваната на последния вот преди 5 г., тя не дава премия в депутатски и сенаторски кресла на спечелилата най-много гласове политическа сила. Ето защо според сметките на анализаторите въпросният регламент ще позволи на някоя партия или коалиция от партии да състави самостоятелно правителство само ако тя си докара поне 40 на сто от гласовете. Да, но честите през последните месеци социологически проучвания не посочиха нито веднъж такъв победител и за това мнозина коментатори предвиждат след вота в неделя патова политическа ситуация или с други думи – безизходица. Която вероятно ще принуди президента Серджо Матарела да й търси решение чрез съставянето на „широка коалиция“ на основата на обща програма или чрез служебен кабинет, който да управлява до произвеждането на нови избори след няколко месеца. Политическите касандри на Апенините чертаят двата варианта като съвсем реалистични и вещаят, че ако се стигне до тях, то твърде вероятно е и след неделя министър – председател да бъде сегашният – асът на лявоцентристката Демократическа партия Паоло Джентилони.\n\n Доколкото до „класацията“ на партиите, която ще стане известна в ранните часове на понеделник, то изследователите на общественото мнение поставят на първо място водената от Силвио Берлускони дясноцентристка коалиция. Очакванията са тя да спечели около 35 % от гласовете и тъй като експремиерът не може да се кандидатира за министър-председател поради неотдавнашната му присъда за данъчни далавери, то тази чест ще се падне на шефа на Европарламента Антонио Таяни. Второ с около 30% от гласовете е Движението „Пет звезди“, чиито кандидат за премиер е неговият председател - 31-годишният Луиджи ди Майо. Някъде към 20 – 22% се очаква да спечелят сега управляващите демократи на експремиера Матео Ренци, който кандидатира за правителствения дворец „Киджи“ сегашния му наемател Паоло Джентилони. Същият, който е спряган и като лидер на разнищваните по-горе евентуална „широка коалиция ала Ангела Меркел“ или на служебен президентски кабинет.\n\n \n                    ", "date": "2018.03.02", "title": "„Широка коалиция“ и за Италия вещаят политическите касандри"}
{"url": "http://www.monitor.bg/a/view/60616-%D0%A1%D1%82%D1%80%D0%B5%D0%BB%D0%B1%D0%B0-%D0%BF%D0%BE-%D1%84%D1%80%D0%B5%D0%BD%D1%81%D0%BA%D0%BE%D1%82%D0%BE-%D0%BF%D0%BE%D1%81%D0%BE%D0%BB%D1%81%D1%82%D0%B2%D0%BE-%D0%B2-%D0%A3%D0%B0%D0%B3%D0%B0%D0%B4%D1%83%D0%B3%D1%83/", "text": "\n                     \n\n\n                    ", "date": "2018.03.02", "title": "Стрелба по френското посолство в Уагадугу "}
{"url": "http://www.monitor.bg/a/view/27962-40-%D0%BF%D0%BE%D1%87%D0%B8%D0%BD%D0%B0%D0%BB%D0%B8-%D0%BE%D1%82-%D0%BC%D0%BE%D1%80%D0%B1%D0%B8%D0%BB%D0%B8-%D0%B2-%D0%A0%D1%83%D0%BC%D1%8A%D0%BD%D0%B8%D1%8F/", "text": "\n                    Епидемия от морбили уби 40 души в Румъния. За последната седмица са регистрирани 123 нови случая на заразната болест, съобщава румънският национален институт за обществено здраве.\n\nПоследните жертви са бебе на 8 месеца и дете на 10 години от североизточния окръг Бакъу, като и двете деца не са били имунизирани срещу вируса.\n\nБроят на регистрираните болни на национално ниво е надвишил 11 000 души. Повечето са деца на възраст между 1 и 4 години, сочат данните.\n\nПреди месец здравният министър Сорина Пинтя заяви, че месечно около 20 000 родители отказват да ваксинират децата си.\n\n\"При тези условия мисля, че свободният избор не може да функционира, когато става дума за здравето на децата. Случаите нарастват прогресивно. Не можем повече да чакаме. Трябва кампания в полза на ваксинирането. Производителите трябва да обяснят ползата и че тези ваксини нямат отрицателни ефекти\", коментира здравният министър.\n                    ", "date": "2018.03.02", "title": "40 починали от морбили в Румъния"}
{"url": "http://www.monitor.bg/a/view/2854-%D0%92%D0%B0%D1%88%D0%B8%D0%BD%D0%B3%D1%82%D0%BE%D0%BD-%D0%BA%D1%8A%D0%BC-%D0%9C%D0%BE%D1%81%D0%BA%D0%B2%D0%B0-%D0%9D%D0%B0%D1%88%D0%B8%D1%82%D0%B5-%D0%BE%D1%80%D1%8A%D0%B6%D0%B8%D1%8F-%D0%BD%D1%8F%D0%BC%D0%B0%D1%82-%D1%80%D0%B0%D0%B2%D0%BD%D0%B8/", "text": "\n                    Отбранителните способности на САЩ \"нямат равни и ще останат така и занапред\", заяви на специална пресконференция говорителят на Белия дом Сара Сандърс, часове след като руският президент Владимир Путин се похвали с модерен ядрен арсенал. Путин потвърди това, което правителството на САЩ знаеше през цялото време: че Русия е в пряко нарушение на задълженията си по международни договори е разработвала в продължение на повече от десетилетие оръжейни системи, които водят до дестабилизация, заяви говорителката на Белия дом Сара Сандърс.\n\nПо думите й президентът Доналд Тръмп осъзнава заплахите, пред които е изправена Америка. Америка ще модернизира ядрения си арсенал и ще направи така, че нашите способности да останат недостижими, заяви Сандърс.\n\nСАЩ заявиха, че Русия е действала безотговорно, като се е похвалила с новите си ядрени оръжия. Говорителка на Държавния департамент изрази съжаление, че като фон за днешната реч на Путин е бил използван видеоклип с ядрена атака срещу САЩ. \"Не смятаме, че това е отговорно (поведение)\", каза тя.\n\nОт Държавния департамент подчертаха, че действията на Русия са пряко нарушение на международни договори. „Министерството на отбраната на САЩ не е изненадано от твърденията на руския президент Владимир Путин, че Русия има нови ядрени оръжия”, коментира говорителят на Пентагона Дейна Уайт. Тя подчерта, че американските въоръжени сили са готови да отбраняват страната си.\n\nСпоред Уайт оръжията, за които говори Путин, се разработват отдавна и са взети предвид като фактор от американските военни. От Пентагона подчертаха, че противоракетната отбрана на САЩ не е изграждана заради Русия и разположените в Европа системи не са насочени против Москва, а за да отблъскват заплахи от Иран, Северна Корея и други злонамерени държави.\n\nНАТО също изрази недоволство от поведението на руския президент. Предупрежденията на Путин към съюзниците от НАТО са неприемливи и не помагат на усилията за успокояване на напрежението, заяви говорителката на алианса Оана Лунджеску, цитирана от Ройтерс. \"Руските изявления, в които се заплашва да бъдат взети на мушка съюзници, са неприемливи и контрапродуктивни\", предупреди Лунджеску. Тя подчерта, че НАТО \"не иска нова Студена война или нова надпревара във въоръжаването\". Изградената от Съединените щати система за противоракетна отбрана на алианса в Европа не е насочена срещу Русия, увери Лунджеску.\n\nСамият Путин даде интервю за американската компания Ен Би Си, в което отново отбеляза колко са напредничави оръжията на Русия и коментира, че американските данъкоплатци са си дали парите напразно, защото стратегическите оръжия на Русия са изключителни. „Парите, насочени за създаването на американските системи за ПРО, са похарчени напразно, тъй като нашите нови стратегически оръжия са способни да ги преодолеят“, констатира руският президент пред Ен Би Си. Както стана ясно ден по-рано, Путин твърди, че Москва е изпробвала оръжия, които не могат да бъдат прехванати и които биха направили противоракетната отбрана на НАТО \"безполезна\".\n\nСъщевременно Русия отмени стратегическите преговори със САЩ, насрочени за този месец, след като делегация на Вашингтон безцеремонно отказа съвместна среща по киберсигурността. Анатолий Антонов подчерта, че оттеглянето в последния момент на Вашингтон от преговорите в Женева е \"неприятелска стъпка, която създаде впечатлението, че е предварително планирана и води до по-нататъшно влошаване на двустранните отношения\". Поради тази причина Русия намира за \"невъзможно\" да продължи с подготовката на среща, насрочена за 6 и 7 март във Виена, целяща да се обърне внимание на стратегическата стабилност и на проблемите в двустранните отношения между двете страни.\n                    ", "date": "2018.03.02", "title": "Вашингтон към Москва: Нашите оръжия нямат равни"}
{"url": "http://www.monitor.bg/a/view/72660-%D0%A2%D1%80%D0%B8%D0%BC%D0%B0-%D0%BF%D1%80%D0%B5%D0%B1%D0%B8%D1%85%D0%B0-%D1%81%D0%BB%D1%83%D0%B6%D0%B8%D1%82%D0%B5%D0%BB-%D0%BD%D0%B0-%D0%98%D0%90%D0%A0%D0%90-%D0%B2-%D0%91%D1%83%D1%80%D0%B3%D0%B0%D1%81/", "text": "\n                    \n\n\n                    ", "date": "2018.03.02", "title": "Трима пребиха служител на ИАРА в Бургас"}
{"url": "http://www.monitor.bg/a/view/65069-%D0%A3%D0%B1%D0%B8%D1%85%D0%B0-%D0%B0%D0%B2%D1%82%D0%BE%D0%BA%D1%80%D0%B0%D0%B4%D0%B5%D1%86%D0%B0-%D0%96%D0%BE%D1%80%D0%BE-%D0%9F%D0%BB%D1%8A%D1%85%D0%B0-%D0%B4%D0%BE%D0%BA%D0%B0%D1%82%D0%BE-%D1%81%D0%B2%D0%B0%D0%BB%D1%8F-%D1%84%D0%B0%D1%80-%D0%BD%D0%B0-%D0%91%D0%9C%D0%92/", "text": "\n                    Мъжът, открит убит зад Областната управа днес сутринта, се оказа стар познайник на полицията.Това е 40-годишният Жоро Джевизов от Столипиново, по известен като Жоро Плъха, информира traffinews.Една от основните версии, по която полицията работи, е че някой е засякъл крадеца на местопрестъплението, бандитът го е нападнал с нож, а човекът го застрелял. До трупа на Джевизов е открит нож, който е негов. Според хора от разследването мъжът се е опитал да свали фаровете на един от паркираните в района автомобили. Охранителна камера на съседна къща е записала кражбата.Убийството е било записано от охранителните камери и на областната администрация. Опитът за кражба на фара е бил направен в 2,10 часа през нощта. На записите се вижда само как убитият Жоро Плъха кляка до предницата на колата и нещо се суети около фара. Очаквайте подробности!\n\n\n                    ", "date": "2018.03.02", "title": "Убиха автокрадеца Жоро Плъха, докато сваля фар на \"БМВ\""}
{"url": "http://www.monitor.bg/a/view/20307-%D0%A1%D1%82%D0%B0%D1%80%D0%B5%D1%86-%D0%B8%D0%B7%D0%B3%D0%BE%D1%80%D1%8F-%D0%B2-%D0%B4%D0%BE%D0%BC%D0%B0-%D1%81%D0%B8-%D0%B8%D0%BC%D0%B0%D0%BB-%D0%BF%D1%80%D0%BE%D0%B1%D0%BB%D0%B5%D0%BC%D0%B8/", "text": "\n                     \n\n \n\n84-годишен жител на старозагорското Дълбоки  село изгоря при пожар в дома  си, сигналът за огнените езици над едноетажната къща в ромската махала бил подаден на телефон 112 от съседи  около полунощ на 28 февруари. Въпреки пристигналата сравнително бързо кола на пожарната от Стара Загора огънят опустошил изцяло жилището, останките на дядо Йордан били открити при разчистване на падналите от покрива греди. Предполага се, че искрата е тръгнала от печка на твърдо гориво. Старецът живеел сам в двете стаички, през последните месеци имал проблеми със слуха и очите. Само по случайност пламъците не са засегнали съседните постройки,където живеели негови родственици, коментира кметът Бальо Димов.\n                    ", "date": "2018.03.02", "title": "Старец изгоря в дома си, имал проблеми  "}
{"url": "http://www.monitor.bg/a/view/78954-%D0%A5%D0%BB%D0%B0%D0%BF%D0%B5%D1%82%D0%B0-%D0%B7%D0%B0%D0%BF%D0%B0%D0%BB%D0%B8%D1%85%D0%B0-%D0%BA%D0%BE%D0%BE%D0%BF%D0%B5%D1%80%D0%B0%D1%82%D0%B8%D0%B2%D0%B5%D0%BD-%D0%B8%D0%BC%D0%BE%D1%82/", "text": "\n                     \n\n \n\nИмот, собственост на РПК-Нова Загора на центъра на село Караново изгоря , сигналът за огнените езици, излизащи от прозорците на някогашната административна сграда е бил подаден към 21,00 часа на 28 февруари.Заради лошото време и започналия точно тогава силен снеговалеж огнеборците пристигнали трийсетина минути по-късно, когато пламъците обхванали цялата 150-крадратова покривна конструкция. Унищожени са били 9 врати и прозорци, на практика три от общо петте стаи са станали негодни за използване.\n\nСлед извършения оглед криминалистите са установили, че пожарът е  причинен от незагасена цигара, захвърлена от четири непълнолетни момченца, които са влезли през прозореца в една от стаите по-рано през деня.\n\nОгънят е тръгнал от фас, който подпалил нахвърляните по пода хартии, дървени изрезки и пластмасови бутилки. Образувано е досъдебно производство, тепърва ще ес уточнява размерът на нанесените щети. От няколко години имотът пустеел, никой не се интересувал от него, коментира кметицата на село Караново Николина Стефанова.\n                    ", "date": "2018.03.02", "title": "Хлапета запалиха кооперативен имот     "}
{"url": "http://www.monitor.bg/a/view/78721-%D0%A7%D0%B0%D0%BF%D0%B0%D0%B5%D0%B2-%D0%B8-%D0%93%D0%B0%D0%BD%D0%BA%D0%B0-%D1%81%D0%BF%D0%B8%D0%BF%D0%B0%D1%85%D0%B0-%D0%BA%D1%80%D0%B0%D0%B4%D0%B5%D1%86%D0%B0-%D0%98%D1%81%D0%BC%D0%B0%D0%B8%D0%BB/", "text": "\n                     \n\n \n\nИстински екшън се е разиграл малко след полунощ на 2 март в дом на новозагорската улица „Виолетка“ 3, където докато стопаните спели  нахълтал крадец.\n\nРазбудени от шума , вдигнат от неканения гост , който вече бил напъхал по джобовете си три златни накита домакините влезли в яростна схватка с него, за да спасят имането си.\n\nСхватката обаче между крадеца, криминално проявеният и вече осъждан 28-годишен Исмаил Али и 44-годишният Слави Чапаев се оказала доста неравностойна, защото  младият мъж  извадил нож и успял да нарани в ръката домакина.\n\nМиг преди мургавият обитател на новозагорския квартал „Шести“ да се измъкне през прозореца се намесила съпругата, 44 – годишната Гинка Чапаева, която го халосала по темето с тиган и той паднал в несвяст. Когато вдигнатите по тревога заради сигнал на телефон 112 полицаи от местното РУ пристигнали се оказало че Исмаил е вече завързан със „свински опашчици“  и на тях им оставало само да го отведат в ареста за 24 часа по закона за МВР.\n\nСпоред запознати Гинка Чапаева извадила истински късмет, защото неутрализирания с помощта на домакинския съд Исмаил бил сред най-свирепите обирджии в махалата и никога не се разделял с наточения си като бръснач ножа.\n\n \n                    ", "date": "2018.03.02", "title": "Чапаев и Ганка спипаха крадеца Исмаил   "}
{"url": "http://www.monitor.bg/a/view/24177-%D0%97%D0%B0%D1%81%D1%82%D1%80%D0%B5%D0%BB%D1%8F%D1%85%D0%B0-%D0%96%D0%BE%D1%80%D0%BE-%D0%9F%D0%BB%D1%8A%D1%85%D0%B0-%D0%B4%D0%BE%D0%BA%D0%B0%D1%82%D0%BE-%D0%BA%D1%80%D0%B0%D0%B4%D0%B5-%D1%84%D0%B0%D1%80-%D0%BD%D0%B0-%D0%91%D0%9C%D0%92/", "text": "Опитал се да се отбранява с нож, иззети са записи от охранителни камери, трупът намерен върху капака на автомобила \n                    Небезизвестният апаш от пловдивския квартал „Столипиново” Георги Джевизов с прякор Жоро Плъха бил застрелян в нощта срещу петък, докато се опитвал да краде за пореден път. Според една от версиите Плъха е пробвал да отмъкне фар на паркирано зад областната администрация в Пловдив „БМВ”, което бе отречено от разследващите. Според друга и по-правдоподобна версия убитият се е вмъкнал да краде в близка къща. Там бил прострелян и едва се довлякъл до паркираната кола, където издъхнал върху капака й. Жоро носил със себе си нож, който е изтървал край бмв-то. Хладното оръжие бе намерено в петък сутринта от криминалистите, които правеха първи оглед на трупа.Сигналът за мъртвеца върху капака на „БМВ”-то бил подаден в 7,20 часа от жена, която отивала на работа. Няколко часа по-късно областният управител на Пловдив Здравко Димитров погледнал през прозореца си и видял посинелия труп върху автомобила. „Точно под моя прозорец бе. Когато пристигнах на работа, от кабинета си видях трупа. Лежеше по гръб върху капака на беемвето. Беше целият посинял”, заяви губернаторът. От полицията иззели записите от камерите за видеонаблюдение, с които е опасана сградата на областната управа в Пловдив.На един от записите се виждало как в 2,10 часа през нощта Жоро Плъха се приближава до паркираното „БМВ”, прикляка до десния фар и нещо се суети. Втора фигура, която би била евентуално на убиеца му, не се вижда на охранителните записи, научи Агенция Монитор. Половин час по-рано съседка от блок до областната управа чула изстрели. Пенсионерката се събудила от 4 изстрела и в 1,40 часа през нощта се обадила на 112, но явно не й било обърнато внимание, защото трупът бил открит чак на сутринта.Предполага се, че Жоро Джевизов, който е с дебело криминално досие предимно за домови кражби, се е опитал да се вмъкне в някоя къща край Областната управа на ресторант „Стадиона”. Ако собственикът й се е разбудил, може да е стрелял по крадеца, който да е избягал и да е умрял от раните си край паркираното „БМВ”, подозират съседи. Според тях доказателство в подкрепа на тази версия е фактът, че по улицата, водеща към паркираната кола, имало открити следи от кръв. А и след като от Съдебна медицина по обяд в петък вдигнали трупа на застреляния, криминалистите се прехвърлили на съседната улица, където оглеждали внимателно снега за пресни следи и за капки кръв.Застреляният 38-годишен Жоро Джевизов е бил съден 9 пъти с осъдителни присъди предимно за домови кражби. Последната му е била произнесена през 2011г., когато е бил заловен да краде велосипед от частен дом. Тогава е получил 3 години затвор. Излязъл е на свобода през 2014г. До ранния следобед на 2 март убиецът на Плъха не бе задържан. По случая е образувано досъдебно производство в окръжната прокуратура в Пловдив. В разследването са се включили и криминалисти от София.\n\n\n                    ", "date": "2018.03.02", "title": "Застреляха Жоро Плъха, докато краде фар на „БМВ”"}
{"url": "http://www.monitor.bg/a/view/79822-62%D0%B3%D0%BE%D0%B4%D0%B8%D1%88%D0%B5%D0%BD-%D1%81%D0%B0%D0%BC%D0%BE%D1%82%D0%BD%D0%B8%D0%BA-%D0%B7%D0%B0%D0%B3%D0%B8%D0%BD%D0%B0-%D0%BF%D1%80%D0%B8-%D0%BF%D0%BE%D0%B6%D0%B0%D1%80-%D0%B2-%D0%9A%D1%8E%D1%81%D1%82%D0%B5%D0%BD%D0%B4%D0%B8%D0%BB%D1%81%D0%BA%D0%BE/", "text": "\n                    62-годишен самотник загина при пожар в сапаревобанското село Ресилово. Инцидентът е станал малко след 6 часа сутринта в петък. Тогава съседи на мъжа видели, че от къщата му излиза дим и веднага подали сигнал на тел.112. На място пристигнали два екипа на местната противопожарна служба и екип на спешен център. „Най-вероятно пламъците са тръгнали от печка на дърва. Тъй като мъжът е бил трудно подвижен не е могъл да се спаси от пламъците и се е задушил“, коментираха работещи по случая. Вследствие на инцидента са изгорели дърва за огрев, приземна стая и гредоред между първия и втория етаж на къщата. Причините за възникването на пожара са в процес на изясняване, уточниха от пресцентъра на ОДМВР - Кюстендил.\n                    ", "date": "2018.03.02", "title": "62-годишен самотник загина при пожар в Кюстендилско"}
{"url": "http://www.monitor.bg/a/view/43972-%D0%A1%D1%8A%D0%B4%D1%8A%D1%82-%D0%BE%D1%81%D1%82%D0%B0%D0%B2%D0%B8-%D0%BD%D0%B0-%D0%BF%D0%BE%D1%81%D1%82%D0%B0-%D1%88%D0%B5%D1%84%D0%B0-%D0%BD%D0%B0-%D0%B2%D1%80%D0%B0%D1%87%D0%B0%D0%BD%D1%81%D0%BA%D0%B0%D1%82%D0%B0-%D0%B1%D0%BE%D0%BB%D0%BD%D0%B8%D1%86%D0%B0/", "text": "\n                    Районният съд във Враца остави на поста шефът на местната многопрофилна болница Орлин Цветков. Прокуратурата поиска отстраняването му след като повдигна обвинения срещу него, предшественика му Светозар Луканов и шефът на съдовата хирургия д-р Румен Цветанов за присвояване. Тримата са подведении под наказателна отговорност, заради платените над 32 000 лева на д-р Халил Мехмед от Шумен, който уж е оперирал във Враца, но въобще не е стъпвал в града под Вола. А заради опасността да влияе на разследването и на свидетелите държавното обвинение настоя Орлин Цветков да бъде отстранен. Съдът обаче не уважи искането на прокуратурата, която ще протестира решението му в тридневен срок.\n\nМеждувременно стана ясно, че шефът на болницата сам си е подал оставката още на 12 февруари и в момента тече едномесечното предизвестие.\n                    ", "date": "2018.03.02", "title": "Съдът остави на поста шефа на врачанската болница"}
{"url": "http://www.monitor.bg/a/view/75977-%D0%97%D0%B0%D0%B4%D1%8A%D1%80%D0%B6%D0%B0%D1%85%D0%B0-88%D0%B3%D0%BE%D0%B4%D0%B8%D1%88%D0%BD%D0%B0-%D1%82%D1%8A%D1%89%D0%B0-%D0%B7%D0%B0-%D1%83%D0%B1%D0%B8%D0%B9%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%B7%D0%B5%D1%82-%D0%B9/", "text": "\n                    Осемдесет и осем годишна тъща е арестувана за убийството на 68-годишния й зет в Русе. Мъжът бе открит мъртъв преди два дни в апартамент на петия етаж в блок „Родина“ в града.\n\nСигнал за тежкото престъпление бе подаден около 17,30 часа на 28 февруари. Изпратеният на място полицейски екип открива в една от стаите трупа на 68-годишния Атанас А.. По главата му имало следи от удари.\n\nПри разследването по делото като обвиняема е привлечена 88-годишната му тъща П. С.. Двамата живеели в едно домакинство.\n\nВъзрастната жена е задържана за 72 часа с постановление на Окръжната прокуратура в Русе. Тя направила и самопризнания.\n\nОбвинението е за умишлено причиняване на смърт по особено мъчителен начин - престъпление по чл. 116, ал. 1 от Наказателния кодекс. За него законът предвижда от 15 до 20 години затвор, доживотен затвор или доживотен затвор без замяна.\n\nРазследването по делото продължава. Извършени са огледи, претърсвания, иззети са веществени доказателства, разпитани са и свидетели. Предстои назначаване на експертизи, както и още разпити.\n                    ", "date": "2018.03.02", "title": "Задържаха 88-годишна тъща за убийството на зет й"}
{"url": "http://www.monitor.bg/a/view/22224-%D0%A5%D0%B2%D0%B0%D0%BD%D0%B0%D1%85%D0%B0-41-%D0%B1%D0%B5%D0%B6%D0%B0%D0%BD%D1%86%D0%B8-%D0%B2-%D1%80%D1%83%D0%BC%D1%8A%D0%BD%D1%81%D0%BA%D0%B8-%D0%A2%D0%98%D0%A0/", "text": "\n                    Около 9 часа тази сутрин на ГКПП-Кулата бяха хванати 41 бежанци скрити в румънски ТИР зад кашони със стока. Проверка на камиона в т.н. рентген, в товарния отсек, зад кабината, граничните полицаи установили 41 нелегални имигранти – 29 мъже, 5 жени и 7 непълнолетни лица. Шофьорът – 50-годишен румънски гражданин, и незаконните имигранти са задържани в Гранично полицейско управление – Петрич. Срещу пълнолетните ще бъдат образувани досъдебни производства. Децата, бебетата и жените са настанени в специализирано помещение: „По техните разкази са от Авганистан и Сирия,“ каза за „Телеграф“ Лора Любенова, говорител на Главна дирекция “Гранична полиция”.\n\nПо документи ТИР-ът е пътувал от Атина за Букурещ. Шофьорът е задържан с полицейска заповед за 24 часа. Свалените от тежкотоварния автомобил се разпитват, продължават и процесуално-следствените действия. Уведомена е Районна прокуратура-Петрич.\n                    ", "date": "2018.03.02", "title": "Хванаха 41 бежанци в румънски ТИР"}
{"url": "http://www.monitor.bg/a/view/9481-%D0%97%D0%B0%D0%B2%D0%BB%D0%B5%D1%87%D0%B5%D0%BD%D0%B0-%D0%BE%D1%82-%D0%B0%D0%BB%D0%BE%D0%B8%D0%B7%D0%BC%D0%B0%D0%BC%D0%BD%D0%B8%D1%86%D0%B8-%D0%B8%D0%B7%D0%B1%D1%8F%D0%B3%D0%B0-%D0%BE%D1%82-%D0%BA%D1%8A%D1%89%D0%B8-%D0%BE%D1%82-%D1%81%D1%80%D0%B0%D0%BC/", "text": "\n                    79-годишна жена вдигна на крак полицията в Хасково, след като беше завлечена от ало-измамници, а след това от срам избяга от близките си.\n\nВъзрастната жена била измамена по вече станалата класическа схема за съдействие на полицията. Тя получила обаждане от мним полицай, че е набелязана за жертва на измама. Започнала да следва инструкциите му, за да помогне измамниците да бъдат заловени. Така взела всичките пари в къщи – 10 000 лева и 1000 щатски долара и ги оставил на стълби на ул. „Аида“. Освен банкнотите жената сложила в торбата и всички златни накити от дома си.\n\nМалко по-късно жената разбрала че е жертва на измама. Уплашила се, че е навредила на близките си и от срам избягала от къщи. Синът й подал сигнал в полицията, след като тя не се прибрала. Униформените я открили и върнали при близките й. Измамниците се издирват.\n                    ", "date": "2018.03.02", "title": "Завлечена от ало-измамници избяга от къщи от срам"}
{"url": "http://www.monitor.bg/a/view/74515-%D0%97%D0%B0%D1%82%D0%B2%D0%BE%D1%80-%D0%B7%D0%B0-%D1%81%D0%B8%D0%BD-%D0%BD%D0%B0%D0%B1%D0%B8%D0%BB-%D0%BC%D0%B0%D0%B9%D0%BA%D0%B0-%D1%81%D0%B8/", "text": "\n                    Син, нападнал и нанесъл побой на майка си беше осъден по бързата процедура за нарушаване на заповед за защита от домашно насилие. Йордан Й. е криминално прявен и осъждан многократно за извършени кражби и осем  пъти за неизпълнение на съдебни заповеди за защита срещу домашно насилие по жалби на родната му майка. На 31 юли 2017 г. му е издадена съдебна заповед с която той е отстранен от съвместно обитаваното жилище в село Раданово, община Полски Тръмбеш и му се забранява да приближава на по-малко от 100 метра от къщата и от родителката си. На 12 февруари 2018 г.обаче  в полицията в Полски Тръмбеш е получен сигнал от майката, че синът и за пореден път е нарушил заповедта за защита от домашно насилие и се е прибрал в дома, от който е отстранен, както и че ѝ е нанесъл побой. С постановление на наблюдаващ прокурор обвиняемият е задържан за 72 часа, след което съдът е уважил искането на прокуратурата и по отношение на Йордан Й. е взета мярка за неотклонение „задържане под стража“. По бързо производство, водено от Районна прокуратура – Велико Търново 40-годишен мъж е осъден\n                    ", "date": "2018.03.02", "title": "Затвор за син, набил майка си"}
{"url": "http://www.monitor.bg/a/view/32443-%D0%95%D0%B4%D0%BD%D0%B0-%D0%BF%D0%B5%D1%82%D0%B0-%D1%81%D0%B0-%D0%B8%D0%B7%D0%BF%D0%BB%D0%B0%D1%82%D0%B5%D0%BD%D0%B8%D1%82%D0%B5-%D0%B5%D0%B2%D1%80%D0%BE%D1%81%D1%80%D0%B5%D0%B4%D1%81%D1%82%D0%B2%D0%B0-%D0%B7%D0%B0-%D1%82%D1%80%D0%B0%D0%BD%D1%81%D0%BF%D0%BE%D1%80%D1%82/", "text": "Обжалвания забавят жп проектите с пари от Брюксел\n                    Около 20 на сто или 365 млн. лева за изплатените средства по оперативната програма за транспорт и инфраструктура. Общата стойност на парите през програмния период са 1,9 млрд. евро, договорените средства са 86,8%.\n\n\n\nна проектите за железопътната инфраструктура и трансевропейските и националните транспортни оси, заради продължителните обжалвания, смята Галина Василева, директор дирекция „Координация на програми и проекти“ в транспортното министерство. Другите причини за забавяния са липсата на капацитет на бенефициентите при подготовка на проектите, както и на изпълнителите.\n\nСредствата по Оперативна програма „Транспорт и транспортна инфраструктура“ (ОПТТИ) се използват за финансирането на шест големи железопътни проекта и два пътни – АМ „Струма“, която е разделена на два отделни проекта. По думите на Василева към този момент е получено одобрение от Европейската комисия за четири апликационни форми, а други две – за фаза 2 на жп линията Пловдив-Бургас и лот 3.2 на магистрала „Струма“, остават да бъдат одобрени.\n\nПроектите по оперативната програма\n\n\n\nкогато започва новият програмен период, смята Василева. Тя допълни, че краят на тази година ще бъде много важен, защото в началото на 2019 г. ще бъде направена оценка на междинните постижения към края на 2018 г.\n\nПо другия основен източник на средства за жп проекти - механизма „Свързана Европа“, са договорени 100% от средствата на обща стойност 406 млн. евро, като те са разпределени между 13 публични и 2 частни бенефициенти. 90% от този бюджет е предназначен за жп инфраструктура, като средствата са разпределени между четири големи проекта. Изпълнението и завършването на проектите ще бъде сериозно предизвикателство пред държавната Национална компания „Железопътна инфраструктура“ (НКЖИ), тъй като за момента само един проект е в изпълнение.\n\n\n\nса рискови проекти заради сериозни обжалвания още на етап тръжна документация.\n\nСпоред Василева за страната ни е важно да се осигури последователност на инвестициите от предишните програмни периоди с нови инвестиции след 2020 г. и да се запази грантовото финансиране. \n                    ", "date": "2018.03.02", "title": " Една пета са изплатените евросредства за транспорт"}
{"url": "http://www.monitor.bg/a/view/66281-%D0%9E%D1%82%D0%BB%D0%BE%D0%B6%D0%B8%D1%85%D0%B0-%D0%B4%D0%B8%D1%81%D0%BA%D1%83%D1%81%D0%B8%D1%8F%D1%82%D0%B0-%D0%B7%D0%B0-%D0%B1%D1%8A%D0%B4%D0%B5%D1%89%D0%B5%D1%82%D0%BE-%D0%BD%D0%B0-%D0%B1%D1%8A%D0%BB%D0%B3%D0%B0%D1%80%D1%81%D0%BA%D0%B0%D1%82%D0%B0-%D1%8F%D0%B4%D1%80%D0%B5%D0%BD%D0%B0-%D0%B5%D0%BD%D0%B5%D1%80%D0%B3%D0%B5%D1%82%D0%B8%D0%BA%D0%B0/", "text": "\n                    Насрочената за тази сутрин дискусия в рамките на парламентарния контрол за бъдещето на българската ядрена енергетика беше отложена за следващия петък. Причината е постъпило заявление за платен отпуск от министъра на енергетиката Теменужка Петкова, която подаде оставка заради скандалите около сделката за продажбата ЧЕЗ. Това стана точно преди седмица и тогава трима депутати от БСП поискаха днес да има дебат по темата за ядрената ни енергетика.Един от тях Таско Ерменков днес отбеляза от трибуната на парламента по повод отлагането на разискванията, че вчера министърът на енергетиката е била на заседанието на комисиите по енергетика и за специалните служби във връзка със сделката с ЧЕЗ. „На госпожа министърката е по-важна темата за ЧЕЗ и 20-годишното й приятелство с Върбакова, а бъдещето на енергетиката на България не е ли толкова важно, че да може да дойде тук за 2 часа да си проведем разискванията и да видим какво правим?“ - попита червеният депутат. „Според мен това е неглижиране на проблема и не би трябвало да се допуска“, допълни Ерменков.\n\n\n                    ", "date": "2018.03.02", "title": "Отложиха дискусията за бъдещето на българската ядрена енергетика"}
{"url": "http://www.monitor.bg/a/view/15443-%D0%9D%D0%90%D0%9F-%D0%BD%D0%B0%D0%BF%D0%BE%D0%BC%D0%BD%D1%8F-%D0%A4%D0%B8%D1%80%D0%BC%D0%B8%D1%82%D0%B5-%D0%B1%D0%B5%D0%B7-%D0%B4%D0%B5%D0%B9%D0%BD%D0%BE%D1%81%D1%82-%D0%BD%D0%B5-%D0%BF%D0%BE%D0%B4%D0%B0%D0%B2%D0%B0%D1%82-%D0%B4%D0%B5%D0%BA%D0%BB%D0%B0%D1%80%D0%B0%D1%86%D0%B8%D0%B8/", "text": "\n                    Фирмите, които не са работили през 2017 г., не са длъжни да подават както годишен отчет за дейността, така и годишна данъчна декларация. Това напомниха от Националната агенция за приходите (НАП).\n\nСпоред анализ на данъчните тази мярка ще спести разходи за преводи, транспорт, заплати на служители на близо 200 000 фирми, които досега са изпращали в НАП своите декларации без да имат дейност.\n\nОстаналите компании подават годишна декларация за облагане с корпоративен данък за 2017 г. до 2 април 2018 г. , тъй като 31 март е в събота. С тази декларация се подава и годишен отчет за дейността. В същия срок трябва да се плати и дължимият корпоративен данък, след приспадането на направените авансови вноски.\n\nПлащането на задължението към хазната може да стане във всяка банка с попълване на вносна бележка за плащане към бюджета. Други варианти за плащане са с пощенски запис или чрез интернет.\n\nОт приходната агенция уточняват, че документите се подават задължително по интернет с електронен подпис.\n\nНеподаването на декларациите пък се санкционира, като минималната глоба е 500 лева за юридическото лице и 200 лева за управителя на фирмата.\n                    ", "date": "2018.03.02", "title": "НАП напомня: Фирмите без дейност не подават декларации"}
{"url": "http://www.monitor.bg/a/view/59159-328-%D0%BB%D0%B2-%D0%B7%D0%B0-%D0%BA%D1%83%D0%B1%D0%B8%D0%BA-%D0%B2%D0%BE%D0%B4%D0%B0-%D0%B2-%D0%94%D0%BE%D0%B1%D1%80%D0%B8%D1%87/", "text": "\n                    От 1 март влезе в сила нова цена на водата за потребителите в област Добрич. КЕВР определи тя да е 3.28 лева за кубик с ДДС, вместо досегашните 2.96 лв. Въпреки протестите на гражданите на Добрич и обещанията на шефа на ВиК, че цената на водата няма да се повишава, държавният регулатор отсъди добруджанци да плащат с 32 стотинки по-скъпа вода.\n\nСпоред КЕВР, цените на ВиК-услугите са под нивото на социалната поносимост. Социалната поносимост е определена на база данни от Националния статистически институт, според които средномесечният доход на лице от домакинство в Добричка област за 2016 година е в размер на 684 лв. Като пределна поносима цена се определят 6.11 лева за кубик.\n\nВ същото време, от РЗИ – Добрич предупредиха жителите на селата Карапелит, Плачи дол, Стефаново и Бранище, да не използват водата за питейно-битови цели, тъй като не отговаря на микробиологичните показатели.\n\nРЗИ препоръчва да се използва бутилирана вода от търговската мрежа, а при невъзможност за закупуване на такава или ползване на от резервни съдове същата преди консумация да се преварява.\n\nСлед отстраняване на несъответствията в качеството на водата, предназначена за питейно-битови цели, жителите на съответните населени места ще бъдат своевременно уведомени.\n                    ", "date": "2018.03.02", "title": "3.28 лв. за кубик вода в Добрич  "}
{"url": "http://www.monitor.bg/a/view/14525-%D0%A2%D0%B5%D0%BC%D0%B5%D0%BD%D1%83%D0%B6%D0%BA%D0%B0-%D0%9F%D0%B5%D1%82%D0%BA%D0%BE%D0%B2%D0%B0-%D0%A5%D0%BE%D1%80%D0%B0%D1%82%D0%B0-%D0%B4%D0%B0-%D0%BD%D0%B5-%D1%81%D0%B5-%D0%BF%D1%80%D0%B8%D1%82%D0%B5%D1%81%D0%BD%D1%8F%D0%B2%D0%B0%D1%82-%D0%B7%D0%B0-%D1%81%D0%B4%D0%B5%D0%BB%D0%BA%D0%B0%D1%82%D0%B0-%D0%B7%D0%B0-%D0%A7%D0%95%D0%97/", "text": "\n                    Министърът на енергетиката в оставка  Теменужка Петкова успокои българските граждани относно сделката за ЧЕЗ, като заяви, че продажбата на ерепето няма да доведе до поскъпване на тока.\n\n„Разбирам, че темата е благодатна, ако някой иска да направи спекулации със страховете на хората, но те не бива да се притесняват. Няма абсолютно никакъв проблем. Нито по отношение на сигурността на доставките, нито по отношение на цените. Там работят хора професионалисти. Министерство на енергетиката прави проверка по отношение на техническата адекватност на тези електроразпределителни предприятия, а и не само на тях. Така, че държавата си е на мястото и хората не бива да се притесняват, няма никакви рискове в тази посока”, бе категорична Петкова, след участието си в разискванията за бъдещето на българската ядрена енергетика, които се проведоха днес в парламентарната зала.\n\nПо думите на Петкова е много рано да се говори от къде биха дошли средствата, с които държавата да влезе в управлението на ЧЕЗ. Както „Монитор” вече писа вчера стана ясно, че „Инерком” е съгласна да даде възможност на държавата да има контролно участие в най-големите две от продаваните дружества на ЧЕЗ - „Разпределение” и „Снабдявване”, „но това не зависи само то волята на купувача, но и на продавача”, каза тя. По думите й Гинка Върбакова е отпътувала днес за Чехия за да преговаря със сегашните собственици на ерепето.\n\nПеткова припомни, че 2003 г. по време на тогавашното правителство е заложен като основен приоритет приватизацията на електроразпределителните дружества у нас, дори имало цяла стратегия за тези предприятия, които по онова време били 7. „Това се случва през юни 2003 г. и през юли 2014 г. този процес приключва. Така, че интересни са мотивите, когато тогавашното правителство и тогавашния парламент са взели тези решения. Те са ясно посочени и са свързани с това, че ако държавата запази своя мажоритарен дял това би създало проблеми с осигуряването на финансиране и инвестиции”, разясни министърът.\n\nПеткова коментира и оставката си. По думите й това зависи на първо място от премиера Бойко Борисов и от коалиционните партньори на ГЕРБ. „Аз съм депозирала своята оставка, защото смятам, че така трябва да бъде в тази ситуация”, каза тя.\n                    ", "date": "2018.03.02", "title": "Теменужка Петкова: Хората да не се притесняват за сделката за ЧЕЗ"}
{"url": "http://www.monitor.bg/a/view/3008-%D0%9F%D0%B0%D1%80%D0%BB%D0%B0%D0%BC%D0%B5%D0%BD%D1%82%D1%8A%D1%82-%D0%B4%D0%B0%D0%B4%D0%B5-4-%D0%BC%D0%B5%D1%81%D0%B5%D1%86%D0%B0-%D0%BD%D0%B0-%D0%BA%D0%B0%D0%B1%D0%B8%D0%BD%D0%B5%D1%82%D0%B0-%D0%B4%D0%B0-%D1%80%D0%B5%D1%88%D0%B8-%D0%B7%D0%B0-%D0%90%D0%95%D0%A6-%D0%91%D0%B5%D0%BB%D0%B5%D0%BD%D0%B5/", "text": "\n                    Депутатите дадоха срок до 30 юни на правителството или почти 4 месеца, за да реши какво ще прави с вече платеното и доставено оборудване за АЕЦ „Белене“. Това се разбра по време на разисквания в парламента, в които се включи и министърът на енергетиката Теменужка Петкова.\n\nДискусията за бъдещето на ядрената ни енергетика днес сутринта не започна, защото Петкова беше взела отпуск и в началото на пленарното заседание председателят обяви, че дебатите се отлагат за следващата седмица. По-късно обаче енергийният министър се появи в Народното събрание и изрази желание все пак дискусията да се състои.\n\nПървоначално от БСП искаха правителството да е готово с решение за бъдещето на централата до месец, но в крайна сметка бе приет вариантът, предложен от Делян Добрев от ГЕРБ. „Днес не взимаме решение дали да се строи „Белене“, или не“, уточни Добрев. Според него\n\n\n\n- дали да се продадат вече платените реактори, да се сложат в АЕЦ \"Козлодуй\", да са строи АЕЦ \"Белене\" и т.н.\n\nАтанас Костадинов констатира, че управляващи и опозиция са узрели по темата. „Нямате време за губене, подчерта той. Все още страната ни е от големите замърсители със серен двуокис и парникови газове. Можем леко изстрадано да постигнем решение”, смята червеният депутат.\n\nРамадан Аталай от ДПС призова да не се избързва, а стъпка по стъпка да се предвиди какво ще се прави с енергетиката в страната ни. Той дори посочи, че има алтернатива на ядрената енергетика и поиска пълна стратегия за развитието на този сектор у нас, тъй като сегашната стратегия е до 2020 година.\n\nОт ГЕРБ пък бяха категорични, че проектът за АЕЦ „Белене“ трябва\n\n\n\nпод формата на дългосрочни договори за изкупуване, преференциални цени или други форми на субсидии за инвеститора. „Държавата е дала достатъчно за този проект“, каза още Добрев, припомняйки повече от 3 млрд. лева разходи за площадка, оборудване, разрешения. Той бе категоричен, че през 2012 г. проектът е бил спрян, защото държавата не е могла да осигури 20 млрд. лв., необходими за реализацията му. „Тази сума е потвърдена и от анализите на Българската академия на науките (БАН)”, каза още депутатът.\n\nПо време на своето изказване Теменужка Петкова заяви, че е доволна от консенсуса сред депутатите, демонстриран по време на днешната дискусия. По думите й правителството работи в интерес на българските граждани за сектора и втората атомна централа. „Това е нашето верую. Трябва да знаем какво имаме. Важният въпрос бил как ще се върви напред. Това са важни решения”, убедена е тя. Пред журналисти след дискусията министърът в оставка пък не пропусна да каже, че към централата има инвеститорски интерес и „този интерес е наистина много сериозен, много реален”.\n\n„Каквото и решение да бъде взето, то ще има отражение и ще касае децата ни, внуците ни, правнуците ни”, заяви още Петкова.\n                    ", "date": "2018.03.02", "title": "Парламентът даде 4 месеца на кабинета да реши за АЕЦ „Белене“"}
{"url": "http://www.monitor.bg/a/view/52069-%D0%9D%D0%B8%D0%BD%D0%BE%D0%B2%D0%B0-%D0%B7%D0%B0-%D0%A7%D0%95%D0%97-%D0%A1%D0%B0%D0%BC%D0%BE-%D0%BA%D0%BE%D0%BD%D1%82%D1%80%D0%BE%D0%BB%D0%B5%D0%BD-%D0%BF%D0%B0%D0%BA%D0%B5%D1%82-%D0%BE%D0%B7%D0%BD%D0%B0%D1%87%D0%B0%D0%B2%D0%B0-%D0%B4%D1%8A%D1%80%D0%B6%D0%B0%D0%B2%D0%B0%D1%82%D0%B0-%D0%B4%D0%B0-%D1%81%D1%82%D0%B0%D0%BD%D0%B5-%D1%81%D1%8A%D0%B4%D1%80%D1%83%D0%B6%D0%BD%D0%B8%D0%BA-%D1%81-%D0%BE%D1%84%D1%88%D0%BE%D1%80%D0%BA%D0%B8/", "text": "\n                     По думите на Нинова придобиването само  на контролен пакет от ЧЕЗ означавало правителството и държавата да стане съдружник с офшорни компании с неясен статут на парите и без ясен капитал зад тях.\nПо повод идеята на кабинета да купи контролен пакет на ЧЕЗ, Нинова заяви: „Трябва обратно да го кажем. Кога г-н Борисов и ГЕРБ узряха за тази идея? Ние сме последователни, няма нужда да се съгласяваме с него“, коментира тя и обясни, че Борисов се е уплашил, че „далаверата няма да се получи“.Нинова коментира и изказването на Върбакова как е възможно млада дама да купи „Техноимпекс“. Според Нинов няма база за сравнение, тъй като покупката на „Техноимпекс“ не влизала в домовете на 3 мнл. българи и в сметките им за ток. Тя даде да се разбере, че с това си твърдения Върбакова повтаря опорните точки на ГЕРБ.„Тя повтори едно към едно изказване от пресконференции на ГЕРБ“, каза Нинова. Тя обърна внимание, че Гинка Върбакова е прочела тези твърдения от лист. „Дори не ги беше запомнила, милата. Просто ги прочете“, коментира лидерът на БСП.\nСпоред Нинова дори службите са опровергали кабинета и Борисов.Още през септември те се пратили в МС първият си доклад по темата, а през октомври и вторият. Те са следили процеса и са предали информацията на Бойко Борисов, каза Нинова и заподозря, че той просто е поставил докладите под бюрото си. По думите й сега било несериозно да каже, че не бил изненадан от сделката за ЧЕЗ. Службите го опровергаха, каза Нинова и уточни, че още септември, службите са информирали, че  Гинка Върбакова има  интерес към продажбата, а МС и Борисов са си „затворили очите“.  Лобираме за една единствена фирма - държавата да купи ЧЕЗ, заключи Нинова по повод намеците на ГЕРБ, че защитават интересите на някой от другите кандидати да купят ЧЕЗ.\n\n\n                    ", "date": "2018.03.02", "title": "Нинова за ЧЕЗ: Само контролен пакет означава държавата да стане съдружник с офшорки"}
{"url": "http://www.monitor.bg/a/view/47586-%D0%9F%D0%B0%D0%BC%D0%B5%D1%82%D0%BD%D0%B8%D0%BA%D1%8A%D1%82-%D0%BD%D0%B0-%D0%A1%D0%B2%D0%BE%D0%B1%D0%BE%D0%B4%D0%B0%D1%82%D0%B0-%D1%81-%D0%B0%D0%BA%D1%82-%D0%B7%D0%B0-%D1%81%D0%BE%D0%B1%D1%81%D1%82%D0%B2%D0%B5%D0%BD%D0%BE%D1%81%D1%82-%D0%B8-%D0%B4%D0%B0%D0%BD%D1%8A%D1%87%D0%BD%D0%B0-%D0%BE%D1%86%D0%B5%D0%BD%D0%BA%D0%B0/", "text": "\n                    84-години след официалното му освещаване на 26 август 1934 година величественият Паметник на Свободата на връх Шипка вече има акт за публична държавна собственост. Документът е бил подписан на 12 февруари т.г. от старозагорския областен управител Гергана Микова, в него монументът е описан като 8-етажна сграда с  културно историческо предназначение и данъчна оценка от 147 000 лв.Паметливи припомнят, че паметникът е бил първоначално предаден на Министерството на войната от ръководството на комитета за въздигане паметник за възраждането и освобождението на българския народ, който е набирал средствата /8 млн лв според отчета на председателя о.з. генерал Велизар Лазаров/ и организирал самото строителство.В резултат на историческите превратности през 50-те години на миналия ХХ век цялата територия на парк Шипка /1180 дка/ с намиращите се там общо 26 паметника и паметни знака се оказва във владение на министерството на земеделието. И до ден днешен районът около светинята се води по документи пасище.През последните две десетилетия са издавани различни актове за отделните терени и паметници, но те винаги са били публична държавна собственост. От 1956 година е създаден националният парк-музей Шипка върху площ от близо 1 200 дка, а с постановление на МС от 1978 година районът е обявен за историко-архитектурен резерват. За първи път идеята за изграждане на паметник, който да увековечи подвига на опълченци и руси, се издига от депутатите на Учредителното събрание в Търново през 1879 г., но нейната реализация започва да се осъществява едва 42 години по-късно, когато на конгрес на Опълченското поборническо дружество „Шипка“ се взема решение да се издигне паметник в чест на 50-годишнината от боевете.Основният камък е бил положен на 24 август 1922 година от цар Борис ІІІ и тогавашният търновски митрополит Филип. Проведени са били два конкурса, автори на одобрения проект с мото „Ветерани“ саарх. Атанас Донков и скулптора Александър Андреев.Паметникът е висок  31,5 м, изграден е от доломит във формата на пресечена пирамида, наподобяваща средновековна крепост. На козирката над главния вход от северната страна е поставена 28-тонна бронзова фигура на лъв, гледащ на изток. На останалите три страни са изписани имената на местата на бойната слава на българското Опълчение : Шипка, Шейново и Стара Загора.Милиони хора са се поклонили до сега пред монумента, в първата „златна“ книга за впечатления пръв е подписът на Борис ІІІ, който е написал::“\"Вечна слава и признателност на Шипченските герои , борци за свободата, която преди 58 години изгря за България на това свято място...\" .С дата 26 август 1934-а, но вероятно записано по-късно е посветено на светинята стихотворение, дело на секретар-касиера при комитета за въздигането на мемориала Канов, където върхът е със старото си наименование „Свети Никола“.В самото начало на книгата са подписите на някогашния московски и на  цяла Русия патриарх Алексий Първи и току що избраният последен български екзарх Стефан, които са се изкачили на 31 май 1946-а заедно с тогавашния ленинградски и новгородски митрополит Григорий и старозагорския владика Климент.Буквално ден по-късно на върха се качва и маршал Фьодор Толбухин, бивш главнокомандващ на Втори украински фронт.\n\n\n                    ", "date": "2018.03.02", "title": " Паметникът на Шипка получи с акт за собственост и данъчна оценка"}
{"url": "http://www.monitor.bg/a/view/69083-%D0%A1%D0%BB%D0%B5%D0%B4-%D1%81%D1%80%D0%B5%D1%89%D0%B0-%D0%B2-%D0%9C%D0%A1-%D1%81-%D0%91%D0%BE%D1%80%D0%B8%D1%81%D0%BE%D0%B2-%D0%92%D1%8A%D0%B2-%D0%92%D0%B8%D0%B4%D0%B8%D0%BD-%D1%81%D0%BF%D0%B8%D1%80%D0%B0%D1%82-%D1%81-%D0%BF%D1%80%D0%BE%D1%82%D0%B5%D1%81%D1%82%D0%B8%D1%82%D0%B5/", "text": "\n                    Във Видин спират с протестите, а най-тежките участъци от магистралата до града ще са готови в края на 2020 - началото на 2021 година. Това стана ясно след срещата в МС между представителите на протестиращите видинчани и премиера Бойко Борисов, на която присъства и регионалният министър Николай Нанков.\n\n\n\n\n\n\n\n\n\n\n\n\n                    ", "date": "2018.03.02", "title": "След среща в МС с Борисов: Във Видин спират с протестите"}
