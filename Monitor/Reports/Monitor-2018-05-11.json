{"url": "http://www.monitor.bg/bg/a/view/lubitelite-na-pedali-vzeha-da-stavat-dosadni-99231", "text": "Природосъобразният живот стана модерен. Вече всеки с над средно образование яде здравословно, следи етикетите, смята калориите, ползва градския транспорт и оставя колата си в гаража. Няма нищо лошо. Прекрасно е. Докато модата, особено зелената, не започва да става досадна. Досадни стават и колоездачите. Едни го правят заради зелената идея, други заради цената на билета, трети за удоволствие и спорт. Друг е въпросът какво удоволствие им доставя да пристигнат вир вода на работа с шарени къси гащи и малоумна маска на лицето, която подчертава инфантилността им. Но пък със сигурност им излиза по-евтино. Забавни са и спестяват някой лев за семейния бюджет. За сметка на колегите им, на които им се налага да търпят зловонията им. Отново няма нищо лошо. Всеки сам взима решение как да се придвижва. Тази свобода му е гарантирана от хиляди закони, конституция и правозащитни организации. Но тук идва и другият момент. Тяхната свобода нарушава тази на останалите. Колоездачите са участници в движението. Като такива трябва да се съобразяват с разписан Закон за движение по пътищата. А именно – да се движат в най-крайната част на пътното платно по посока на движението, да бутат колелетата си по пешеходните пътеки и да не се качват на тротоарите. Да де, ама колко от тях спазват тези закони? Колко са оборудвани със звънци и светлоотразители, фарове и мигащи стопове? Ще ви отговоря – една пренебрежимо малка част. Останалите просто са отворили едни усти като роми, които искат общински жилища. Все искат велоалеи, искат специални трасета за тях, искат да не се променя законът и да продължават да си карат без каски, искат да могат да се движат свободно навсякъде. Ами много искате, господа и госпожи. Няма как това, че сте зелени, да ви дава повече права от на другите. Тези, които ходят пеша, тези, които карат коли и тези, които се возят в градския транспорт. Екологичното ви мислене не ви дава повече права. Съобразявайте се с останалите изисквания, които дори са разписани в законите. Карайте си внимателно, не газете малките деца в парка, защото искате да изгорите изядения дюнер от преди един час и се съобразявайте с всички участници в движението, защото и вие самите сте такива. Не сте изключение, а сте част от тези участници. И се радвайте, че заради замърсения въздух се наложи общините да ви маркират участъци, по които да карате. Да режат от пътното платно, за да можете вие да си правите селфита на колелото и отново да минавате между колите по светофарите, без да се съобразявате, че си имате ваша лента, поне в една част от София и останалите големи градове. Вашето зелено и любовта към педалите взеха да стават досадни, защото пускат корени. От които обаче не покарва мислене на хората за по-екологичен транспорт, за повече здраве, за начин на живот, а се получават бурени, които са свързани само с искането на повече права, правомощия и изключения и тоталното несъобразяване с останалите селяни и граждани по пътищата, парковете и тротоарите.", "date": "2018.05.11", "title": "Любителите на педали взеха да стават досадни"}
{"url": "http://www.monitor.bg/bg/a/view/abiturientskijat-bal-gylta-3-5-bona-ot-semejnija-budjet-zrelostnicite-vkarvat-190-mln-lv-v-dyrjavnata-hazna-99252", "text": "Около 4 хил. лева ще са нужни на всяко семейство, в което тази година има абитуриент, за да подготви отрочето си за бала. В тази сума влизат както всички детайли от визията на зрелостника, така и бюджет за почерпка на близки и роднини и допълнителни по-дребни разходи като автомобил, фотограф, подаръци, които обаче надуват сметката допълнително. Изчисления на „Монитор“ показват, че в държавната хазна ще влезнат поне 193 млн. лева само заради харчлъка покрай тазгодишните дванайсетокласници. Според справка в сайта на Министерството на образованието и науката (МОН) 55 167 ученици са подали заявления за явяване на матура по български език и литература. Така, ако умножим техния брой по среден разход от 3,5 хил. лева, се оказва, че 165 млн. лева ще се завъртят в родната икономика само през месец май. Един от основните разходи са роклята или костюмът. Цените им могат да варират в зависимост дали са конфекция, или са шити по поръчка. Средната им стойност е около 600 лв., за които може да облечете отрочето си с уникален тоалет. По-евтино може да се намерят рокли и костюми, които са масово производство, в търговската мрежа. А за родителите с по-дълбоки джобове има и маркови модели, чиито стойности са около и над 1000 лв. Столични дизайнери пък искат 1800 лв. за рокля ръчна изработка, която обаче ще бъде единствен и неповторим модел.", "date": "2018.05.11", "title": "Абитуриентският бал гълта 3,5 бона от семейния бюджет "}
{"url": "http://www.monitor.bg/bg/a/view/1000-kamiona-blokirat-sreshtata-es-zapadni-balkani", "text": "Близо 1000 тира и автобуси ще окупират столицата в края на другата седмица по време на срещата на високо равнище ЕС – Западни Балкани. Родните превозвачи и техните шофьори ще протестират срещу новите европейски правила, които се подготвят по идея на френския президент Емануел Макрон. На 17 май в 12.00 часа на обяд превозвачите ще се съберат на входа на София – Цариградско шосе. Част от машините ще се насочат към резиденция „Бояна“, а друга към НДК, ако кметът Йорданка Фандъкова даде разрешение. По тава време ще се провежда срещата между държавните и правителствените ръководители на държавите членки от Европейския съюз и техните колеги от държавите от региона на Западните Балкани. Срещата ще бъде ръководена от председателя на Европейския съвет Доналд Туск, който ще представлява ЕС, заедно с председателя на Европейската комисия Жан-Клод Юнкер, а премиерът Бойко Борисов ще бъде домакин. Темата на срещата ще бъде „Свързаност“ – по отношение на транспорт, енергетика и цифрова инфраструктура, образование и други. Всяка една от транспортните организации е поела ангажимент да осигури поне по 100 превозни средства и човека за мирния протест срещу европейските правила, срещу които се обяви правителството, а вчера и парламента. Въпреки получената подкрепа от държавата транспортният бранш е твърдо решен да излязат в центъра на София. “Протестът в никакъв случай не е срещу българското правителство, искаме да ни видят и чуят европейските лидери”, заяви председателят на АЕБТРИ Георги Петърнейчев.", "date": "2018.05.11", "title": " 1000 камиона блокират срещата ЕС – Западни Балкани"}
{"url": "http://www.monitor.bg/bg/a/view/vashijat-horoskop-za-12-18-maj", "text": "Овен 21 март – 20 април     И независимо проблемите и пречките по пътя този уикенд ще ви донесе лично и професионално удовлетворение, ще ви помогне да стъпите на сигурна основа и да стартирате програмата, която от доста време подготвяте. Ще се наложи да се преборите със семейната опозиция, с близките, които трудно приемат промените в статуквото. Направете крачката, която ще ви донесе щастие и в любовта. На 13-и отворете нов търговски обект. Предприетото на 14-и ще обслужва чужди интереси. Не бива да се действа първосигнално. Всяка ваша инициатива ще бъде оплетена и обсебена. Не теглете кредити, не започвайте нищо съществено и не се доверявайте на никого. В този ден някой ще реализира огромни печалби, но за сметка на много хора, които ще обеднеят и останат без работа. Във вторник до обед може да направите самостоятелна крачка, без да се налага с никого и за нищо да се съобразявате. В този ден е добре да се разчистват камъните по пътя, да се оправят сметките, да се връщат дълговете. На 16-и е важна и правдива първата мисъл, с която ще се събудите. Предстои вечер на изневерите и двойствените отношения. Отложете за 17-и старта на нов бизнес. Денят е благоприятен за годежи и предложения. Луна и Венера са в съвпад. На 18-и не се препоръчва работа в екип. Не споделяйте и не включвайте нови хора в работните си програми. Ден на фатално привличане, което ще ви ограби и нарани.     Телец 21 април - 20 май     12-и ще отвори пътя пред вас дори и да не сте се потрудили достатъчно. Предстоят взаимни елиминации на конкурентите ви. Лесно ще се преодоляват прегради. На 13-и отворете новото си заведение. Опитайте да намерите и закупите имот, чрез който да разширите бизнеса си и да обезпечите семейството. Планетата на бизнеса Меркурий навлиза във вашия знак. Всяка инициатива ще ви се отплаща във времето. 14-и е опасен ден, може да спечелите много, но и да влезете в зависимости, от които трудно ще се измъкнете. Парите залагат своите капани, елиминират чувства и приятелства и поставят връзките ни на колене. Задкулисието прави ход, който ще ограби мнозина. Приетите закони ще нанесат вреда на обществото и ще подкрепят далаверите. 15-и ви дава възможност за самостоятелен избор, от който ще спечелите. Уран навлиза в Телец и помага да уловим тенденциите в областта на бизнеса и търговската инициатива. За хората с предприемачески ум ще се открият големи възможности. Търсете ново място за внедряване, нова работа и проспериращ бизнес. На 16-и интуицията дава точните съвети, но Телецът не й се доверява. Заложете на двойно. 17-и дава възможност да започнете нова работа. Използвайте и любовните си отношения в бизнеса. На 18-и не работете в екип, мислете самостоятелно.     Близнаци 21 май – 21 юни     12-и отваря за вас вратата на неограничените възможности. Опитайте пак там, където в миналото сте получавали откази. Ще се справите с всеки проблем и ще постигнете целта си. В неделя е добре да се стартира нов бизнес, да се направи освещаване на терени, на помещения за работа и живот. 14-и носи печалби само на избрани хора и на тези, които добре са проучили нещата. Ден на фалшивите връзки и лъжливите обещания. В този ден и пророчествата са лъжливи, така че и нашата прогноза може да не е актуална за някого. На 15-и до 14 ч. можете да направите самостоятелна крачка, без да се съобразявате с никого. Нито доброто помага, нито лошото вреди. Давате си сметка за какво не ви стигат силите и в сряда вече търсите подкрепа. На 16-и и 17-и Луната е във вашия знак в съвпад с Венера. Аспектът обагря емоционално и най-строгите делови отношения. Вероятни са връзки по месторабота. Една командировка в момента води към изневери. На 17-и вечерта чакайте изненадващо предложение и покана. В този ден е добре да се започне странична дейност, но и страничните ви връзки може да изместят официалните. С действията си в момента може да влезете в нова пазарна ниша или да подновите стопирана дейност. Родените в третата декада ще вземат повече от живота. В петък не допускайте нови хора в екипа си, не е ден за запознанства.     Рак 22 юни – 21 юли     Този уикенд ще ви сблъска с големите ви страхове и с враговете, които ги предизвикват. Ще се наложи да се отклонявате от пътя, за да постигнете целите си. В момента правата линия не е най-късото разстояние между двама, между две цели и намерения. Трябва да се криволичи между забрани и неочаквани възможности. Съдбата залага капани за неопитните и калява нервите на хората с големи очаквания. Желателно е в събота да си върнете дълговете, но не само финансовите. Обгрижете близък, изпаднал в нужда. От 13-и Меркурий, а от 15-и и Уран вече ще ви гледат в хармонична и печеливша позиция от знака на Телеца. Ще разрешите имотен спор. Ще се разширите у дома или ще вземете решение за заминаване на ново място. На 14-и се пазете от лоши съветници. Тъмнината на предстоящото новолуние ни обгръща. Не се препоръчва старт на нови инициативи. 15-и ще ви донесе повече възможности и новини, помагащи да се вземат правилните решения. До обед се движите вдъхновено и правите поне един силен ход. На 16-и се доверете на интуитивните си усещания и няма да сбъркате. Сънищата ви са пророчески. 17-и дава шанс на любовта. Направете предложение и чакайте такова. В петък Луната навлиза в Рак и насочва мислите ви повече към дома и близките. Не се препоръчват колективни бизнес инициативи, печалбите са само за един.     Лъв 22 юли – 22 август     Предстои един от най-успешните ви уикенди. Не се отказвайте от пътувания, от лични и делови срещи, от възможности да насочите живота и работата си в нова посока. В събота няма сила, която да ви се противопостави, да ви спре и ограничи. Мислете за прекрасни неща и те ще ви се случват. Близо до вода ще имате неочаквано вдъхновение и озарение. В неделя може да се заземите на чудесно място с покупка на недвижим имот. Обезпечете деца и внуци, търсете нещо подходящо за затваряне на производствения си цикъл. Чудесно е да стартирате нов бизнес, да отворите офис или ателие. 14-и ще бъде ден на неочаквани проблеми. Всичко предприето ще води до загуби на пари и престиж. Ден на фалшиви и вредни връзки, на опасно зарибяване и грешни ходове. Стойте далече от казиното и от всякакви форми на хазарт. Внимавайте с лекарства и стимуланти. В момент на неадекватност може да вземете грешно решение. 15-и ни оставя на собствения ни избор, но за вас това означава повече отказ от избор. Така ще си спестите големи разходи и грешки. Отложеното за 16-и и 17-и ще донесе късмет и ползи, ще ви внедри в нова пазарна ниша и ще ви даде възможност да изкарвате нещо допълнително. На 18-и ограничете контактите, не си определяйте първа среща и не започвайте съвместна инициатива, особено с непроверени хора. За събота планирайте срещи и купони.     Дева 23 август – 22 септември     12-и отприщва бента на сдържаните страсти и възможности. Пътувайте към приятни места и хора. Чудесно е да отидете и до морето. В този ден са препоръчителни водни процедури. Близо до вода ще поучите и неочаквано вдъхновение. Може да намерите начин за излизане от професионална и лична криза. В неделя каквото се посади, ще се хване, каквато и дейност да се започне ще е перспективна. От 13-и планетата на бизнес контактите и комуникациите Меркурий ще ви гледа в хармоничен аспект от знака на Телеца, а от 15-и и Уран ще го последва. Ще намерите начин да увеличите доходите си. На 14-и може да бъдете изкушени в грешната посока. Ще спечелите може би повече пари, но в бъдеще ще се чудите как да се отървете от подобни ангажименти. И ако отдавна чакате удобен момент да започнете нещо самостоятелно, направете го на 15-и. До обед сме оставени на собствен ход. Никой за нищо няма да може да ви се намеси. Направете самостоятелен избор. На 16-и в живота ви се отварят два варианта. Опитайте поне временно да движите и двете възможности. В четвъртък може да направите грешен избор в областта на чувствата. Луна и Венера ви гледат в пречупващ аспект от знака на двойствените Близнаци. 18-и дава възможност за тези, които сами си вършат работата и не се ангажират със странично мнение или услуги.     Везни 23 септември – 22 октомври     Рисков уикенд, в който чупите оковите, които до момента са играели предпазна роля. Тийнейджърите са неуправляеми и най-после се измъкват от влиянието на родителите. И вие може да избягате от семейните ограничения, но после ще си плащате за удоволствията. В неделя може да се разберете с роднини по имотен въпрос. Дава се зелена светлина на юридически процедури за разделяне на имоти. В понеделник властват тъмни и задкулисни сили. Печалбите са за тези, които са добре информирани или са част от управляващата система. Във вторник до обед преминаваме на нова навивка на развитие. Приключвате работен или учебен цикъл, разчиствате камъните по пътя си, уреждате документ, даващ ви предимство и по-голяма лична самостоятелност. 16-и и 17-и са най-силните ви дни за периода. Може да срещнете и любовта. Луна и Венера ще ви гледат в брилянтен аспект от знака на Близнаците. Вероятни са изневери. Очертават се приятни моменти и запознанства, които ще оставят трайна следа в живота ви. Дано не ви спретнат компромат, но като цяло ще си прекарате добре. Следвайте интуицията си на 16-и. Сънищата са пророчески, а решенията идват точно на момента. На 17-и стартирайте отдавна подготвените проекти. Сключените договори ще са ползотворни. В петък не се включвайте в колективни дейности.         Скорпион 23 октомври – 22 ноември     Силен и успешен уикенд. Пътувайте в съботния ден, търсете начин да подновите стари връзки, да създадете нови познанства, да направите крачка към нова посока, мисия и цел в живота си. Мислете за прекрасни неща и те ще ви се случват. Символ на деня е реката, която винаги ще намери път към морето на големите си надежди. Препоръчват се водни процедури, сауна и масаж. В неделя е най-добрият ден в месеца за покупка и капариране на недвижим имот. Ще намерите чудесно за вас място и може да отворите собствен бизнес на новата територия. Семейството ви върви към разширение. На 14-и ограничете контактите и не започвайте нищо важно. Ще бъдете подведени и накарани да плащате чужди сметки. Меркурий вече ви гледа в опозиция от знака на златния Телец, а на 15-и и Уран ще го последва. Това положение ще донесе лично за вас някакво затваряне на възможностите ви за печалби. Трудно ще улавяте тенденциите за развитие, а и да ги уловите, ще е трудно да ги реализирате. На 15-и не се намесвайте в избора на децата и не позволявайте намеси в своя. В сряда ще се събудите с едно вярно усещане за полезното и вредното, за това, което предстои, и за действията, които трябва да предприемете. На 17-и сте на път към любовна среща, запознанства и стимулиращи изживявания. В петък ще накарате другите да работят за личните ви каузи и интереси.     Стрелец 23 ноември – 21 декември     12-и отпушва личната ви инициатива, води ви към точните хора и места и позволява да постигнете максималното в ситуацията. Вземете инициативата в свои ръце, прекрачете преградите, търсете нови места за внедряване и нови бизнес партньори. В неделя направете огледи на имоти и терени, на които може да се установите в бъдеще. И ако нещо ви хареса, не го изпускайте. Полезните мисли и вещества прекрасно се усвояват. Тези дни ще ви донесат повече шансове, стига добре да си подредите нещата и приоритетите. На 14-и нищо да не се предприема. Силните на деня печелят чрез личните ни действия и инициативи. Всичко ще се прави на тъмно, може да се приемат вредни за обществото закони, които ще узаконяват ограбването на множеството. Но на 15-и всеки има своя шанс да бъде или да не бъде себе си. Сега е моментът да вземете самостоятелно решение за бъдещето си. На 16-17-и Луна и Венера ще ви гледат в опозиция от знака на Близнаците. Вероятни са изневери. Може да ви спретнат компромат. Не правете признания, не споделяйте идеите си, независимо колко искате да спечелите нечие внимание и интерес. Всичко споделено ще се използва от друг и във ваша вреда. Родените в третата декада са в най трудната си позиция на 17-и когато сами може да разберете за изневери. 18-и е ден на фаталните връзки и срещи.     Козирог 22 декември – 20 януари     В този уикенд правите остър завой в отношения и лични връзки. Вероятно е да се разделите с някого, да влезете в конфликт с близките и семейството и да избягате от една отговорност. На пътя ви има преграда, която е по-добре да заобиколите, а не да се блъскате в нея. Щадете очите, внимавайте с кръвното, не се товарете с несвойствени дейности. Желателно е да си върнете дълговете и да не правите нови. В неделя може да се вземе решение за дарение и прехвърляне на имот на децата. На 14-и нищо съществено да не се предприема. Гонете от живота си фалшивите връзки и отношения. Не лъжете, ще си докарате големи неприятности с избора, който правите. Ще бъдете изкушени да бръкнете в гърнето с общия мед. На 15-и всеки ще получи по заслуги. Получавате реванш, дължими пари и услуги. Дарявайте радост на близките си, направете някому желан подарък и чакайте изненада от тези, които сте направили щастливи. Това, което отдавна ви липсва, може да дойде при вас или да си го осигурите. Уран и Меркурий вече ви гледат в брилянтен аспект от знака на Телеца, а това ще помогне да усетите накъде ще задуха вятърът в бизнеса и какви инициативи може да ви донесат пари и облаги. 16-и засилва личната ви интуиция, доверете й се. На 17-и може да намерите отдавна търсената любов, уредете си среща. В петък работете самостоятелно.     Водолей 21 януари – 19 февруари     Прекрасен уикенд, с възможности за пътуване и гостуване, за посещение на приятни и релаксиращи места и почивка, така, както го разбирате и желаете. Съботният ден дава възможност да се прекрачи всяко действащо до момента ограничение и да се избяга от наложените отговорности. В неделя е добре да започнете нов бизнес и да разширите имота си с нова покупка и вложение. Затворете производствения си цикъл. Бъдете особено внимателни в понеделник. Както и да постъпите, ще загубите пари и може да позволите да ви ограбват труда. Не сключвайте нови договори, не теглете кредит, не сключвайте брак, ако не искате да се включите към нечий доилен агрегат. Най-губещият за вас ден за месеца. На 15-и преминаваме на нова навивка на развитие. Ще се наложи да се откажете от някои екстри. Върнете дълг, направете това, което усещате за правилно. В този ден е добре да се чистят камъните, хвърлени в градината на личния ни интерес. Прочистете се от някои вредни връзки и навици. На 16-и ще се събудите с вярното усещане за доброто и злото, за печелившото и губещото, за полезното и вредното. Послушайте сетивата си и яжте каквото ви се дояде. 17-и дава шанс да вземете своето от живота и любовта. Сключете нов договор, излезте на първа среща. Петък е ден на фатално привличане и опити да ви се въздейства. Ще постигнете успех на свой терен и със свои средства.     Риби 20 февруари – 20 март     12-и е ден, свързан с водата, с личното ви вдъхновение, с интуитивните прозрения за бъдещето и за истинското положение на нещата. Сега е момента да предприемете крачка в нова посока, да прекрачите ограничения и забрани и да уредите живота си. Всяка цел е достижима. В неделния ден стартирайте нов бизнес, отворете ново заведение, огледайте и капарирайте имот. 14-и дава шанс само на хората в сянка. В деня преди новолунието тъмните сили се активизират и отнемат шансовете на много хора. Не бива да се започва нищо ново, да се приемат нови закони и да се сключват нови договори. От всяко действие ще се възползват хора стоящи в сянка и ползващи това, което другите изработват. 15-и е ден за връщане на дългове. Не се съобразявайте с никого, направете това, което смятате за правилно и важно лично за вас. На 16-и и 17-и Луна и Венера сключват пречупващи аспекти с Нептун от знака на Рибите. Това е момент, в който може да се решите на странична връзка. Вероятно е да изневерите не само на партньора, но и на собствения си стил и начин на живот. Ще бъдете обект на фатално привличане. На 18-и ограничете до минимум работата в екип. Пазете си тайните, не се хвалете, не давайте повод да ви провокират и да ограбват труда ви. Сънищата ви ще се сбъднат. Отложеното за събота ще донесе късмет, пари и слава.", "date": "2018.05.11", "title": "Седмичен хороскоп за 12 - 18 май"}
{"url": "http://www.monitor.bg/bg/a/view/pravo-no-kyde-e-zadyljenieto-99249", "text": "В България напоследък децата и юношите много харесват думата „право“. И не само я харесват. Проумяват я напълно. И я отстояват. Разбира се, когато се отнася до тях. Впрочем това е черта и на нас, възрастните. Има обаче и една друга дума „задължение“. Като цяло тя е отбягвана не само от децата и тийнейджърите, но и от пълнолетните. Например Законът за здравето (чл. 87, ал.2) категорично задължава лекаря да преглежда и изследва непълнолетните само ако те са придружавани от родител или настойник, или с неговото изрично писмено съгласие. Както е известно обаче, маса ученици ходят при джипито и срещу очарователна усмивка и сърцераздирателна история на предстоящо класно се сдобиват с извинителна бележка за отсъствията. Проектонаредбата за прегледи и изследвания без родителя на навършили 16-годишна възраст е напълно уместна. Тя не отменя задължението точно родителят или настойникът да вземат решение за лечението. Така ще се делегира възможност на непълнолетните да взимат самостоятелни решения по отношение на своето здраве – нещо, което определено ще ги подготви за живота им след 18 години.  ", "date": "2018.05.11", "title": "Право, но къде е задължението?"}
{"url": "http://www.monitor.bg/bg/a/view/10-etajna-torta-za-ch-rd-na-krisko-99239", "text": "Старт на купоните за 30-годишния си юбилей даде Криско, като социалните медии бяха взривени от снимки и видеоклипове от празненствата. За да отбележи подобаващо щастливото събитие, рапърът покани някои от най-близките си приятели в столичния Bedroom Premium Club, в който имаше участие. Звездната компания не спря да се забавлява цяла нощ, а атмосферата бе повече от еуфорична. Кулминацията на партито се оказа уникална торта на цели 10 етажа. Гостите на Криско коментираха, че въпросното бижу е истинско произведение на сладкарското изкуство. Очевидно това е първата, но не и последната изненада, която очаква певецът тези дни.", "date": "2018.05.11", "title": "10-етажна торта за ЧРД на Криско"}
{"url": "http://www.monitor.bg/bg/a/view/bez-referendum-za-razkopkite-po-struma-99242", "text": "Общинският съвет в Благоевград реши да няма нито референдум, нито Общо събрание за жителите на областния град за бъдещето на откритото римско селище, което се оказа на трасето на строящата се магистрала „Струма“. Местните парламентаристи не стигнаха до единодушно решение след продължилите близо два часа дебати по предложението на група съветници за провеждане на местен референдум „за” или „против” „Запазване и възстановяване на раннохристиянската черква датирана 30- те, 40- те години на ІV- ти век от времето на император Константин Велики ІV и неговите синове Констанций ІІ и Констанс, както и баня, канализация и водопровод, административни, производствени и жилищни сгради открити в тракийско селище от 120 декара на територията на община Благоевград в землището на с. Покровник и с. Зелен дол.“ Първото предложение за местен референдум с въпрос: „Съгласни ли сте намерените археологически обекти в землището на с. Покровник, община Благоевград, представляващи културна ценност по смисъла на Закона за културното наследство, да бъдат запазени и експонирани на мястото, на което са открити,“ беше отхвърлено с 16 гласа „за“, 1„против“ и 20 гласа „въздържал се“. Второто предложение за Общо събрание на населението с гласуване също беше отхвърлено със 17 гласа „за“, 1-„против“ и 16 „въздържал се“. За второто предложение въпросите бяха: Съгласни ли сте намерените археологически обекти да се запазят на мястото си и да се забави срокът на строителството на автомагистрала „Струма“? Съгласни ли сте намерените археологически обекти да бъдат запазени с преместване и строителството на автомагистрала „Струма“ да продължи?“. След сесията кметът Атанас Камбитов обяви пред журналистите, че ще се изчака становището на назначената комисия от експерти, между които са светилата на българската археологическа наука и тогава ще се реши окончателно съдбата на разкопките и строителството на тази част от магистралата: „Ще намерим баланса, като се вслушаме в становището на експертите. Трябва да се запазят находките и да се продължи строителството на автомагистралата\", каза той. ", "date": "2018.05.11", "title": "Без референдум за разкопките по „Струма“"}
{"url": "http://www.monitor.bg/bg/a/view/fabrikata-izpushi-ot-strah-lyji-na-konfejer-sreshtu-peevski-monitor-i-telegraf-startirame-kampanija-za-prozrachnostta-v-mediite-99244", "text": "Медийните слуги на българската олигархия от Фабриката за фалшиви новини изпаднаха в панически страх от усилващата се възможност задкулисните им зависимости да бъдат разкрити. Няколко събития от последните дни накараха Фабриката за фалшиви новини тотално да изпуши. Първо опорните им точки, клеветящи депутата и наш издател Делян Пеевски, не намериха място в доклада на комисията на Европейския парламент по граждански свободи, правосъдие и вътрешни работи (LIBE). Документът, който бе приет с огромно мнозинство в ЕП за ужас на олигарси като Иво Прокопиев, препоръчва на ЕК да изработи правила, според които да се ограничи или най-малкото силно да се изсветли участието на медийни собственици в обществени поръчки, както и да се забрани на хора с присъди да се подвизават като издатели. На този фон опитът на Фабриката за фалшиви новини да пробута пълната с лъжи класация на „Репортери без граници“ претърпя пълен крах. Не само управляващи, но и опозицията и го определиха като манипулативно. За сметка на това законопроектът за изсветляване на собствеността и финансирането в медиите, който нашият издател Делян Пеевски и колегите му от ДПС Велислава Кръстева, Йордан Цонев и Хамид Хамид внесоха в НС, получи подкрепата на представители на мнозинството. Всички тези събития показват, че в обществото има потребност да се създадат ясни правила, чрез които да стане публично ясно как се финансират медиите, кой ги притежава и какви са техните зависимости. Въпроси, от чиито отговори определено се страхуват издателите на „Капитал“, „Дневник“, „Медиапул“, „Сега“, „Клуб Зет“, „Фрогнюз“ и др. Техни явни или тайни господари са израсналите под крилото на Иван Костов олигарси Иво Прокопиев, Огнян Донев, Цветан Василев и Сашо Дончев. Именно непазарният принцип, на който тези медии функционират – чрез финансови инжекции от техните господари, грантове от чужди фондации, пари от еврофондове и обществени поръчки, ще лъсне на бял свят с изсветляването на медийния пазар. Грозната зависимост, която има между ветрилото от сайтове, разпръскващи в интернет фалшивите новини по опорните точки на олигархията, също ще стане публично достояние. Поради тази причина и Фабриката за фалшиви новини на всички източници на мнение, разминаващо се с техните опорни точки. Главен герой на тази черна кампания, естествено, е Делян Пеевски. Още в деня на парламентарния дебат, когато се оказа, че представители на основните политически формации, тоест демократично излъчени изразители на общественото мнение на българското общество, не споделят техните опорни точки, от „Медиапул“ на бившата говорителка на Костов Стояна Георгиева публикуваха пасквил как депутатите от всички цветове били подвластни на Пеевски и затова не искали да припознаят доклада на „Репортери без граници“. Малко по-късно бе активиран и многократно пребоядисаният бивш политик Минчо Спасов. Пред сайта на ченгето от ДС с псевдоним Академик Огнян Стефанов Спасов пусна долнопробната лъжа, че едно време кандидатите за ВСС ходили в кабинета на Пеевски, преди да бъдат одобрени от ГЕРБ. Минчо Спасов за последно беше кандидат за вице на неуспялата президентка Татяна Дончева, а след изборния им крах, явно тревненската адвокатка го е приютила в неформалната й кантора, за защита на интересите на подсъдими олигарси. В унисон с клеветата на Минчо Спасов се изявиха от „Капитал“, традиционно посвещавайки по-голямата част от хартиеното издание на бутиковото си списание на фалшиви новини и манипулации по адрес на Пеевски. Любимата служителка на Стояна – Полина Паунова, пък се изяви в любимата заради чуждестранния си произход медия на Фабриката за фалшиви новини „Дойче веле“.  и влиянието му в съдебната система. Естествено, поантата е, че Пеевски управлява държавата, той е виновен за всичко. Лъжата на Фабриката за фалшиви новини, че нашият издател има монопол в разпространението на печатни медии, която намери място в доклада на „Репортери без граници“, неведнъж е била опровергавана не само от нас, но и може да бъде разобличена с бърза проверка в държавните регистри. Медиите от издателската група на Делян Пеевски „Телеграф“, „Монитор“, „Политика“ и Агенция Монитор декларираме, че нямаме причина да се притесняваме от въвеждането на пълна прозрачност в нашата сфера. Собствеността ни е кристално ясна. Никога не сме получавали финансиране от държавния бюджет, от еврофондове или пък грантове от чуждестранни фондации. Тъй като нашите медии са обективни, спазват всички журналистически стандарти и плурализма, стартираме кампания за въвеждането на прозрачна медийна среда. Подкрепяме предложенията в резолюцията на Европарламента за пълна публичност на медийната собственост, както и ограничаването или най-малкото пълно разкриване на участието на собственици на медии в държавни търгове и конкурси. Истината и фактите винаги са били нашето оръжие и доверието на читателите ни е доказателство за това. Верни на тези принципи ще продължим да търсим истината включително и по темата за собствеността и финансирането на медиите в България.  ", "date": "2018.05.11", "title": "Фабриката изпуши от страх: Лъжи на конвейер срещу Пеевски"}
{"url": "http://www.monitor.bg/bg/a/view/walmart-kupuva-indijskija-onlajn-magazin-flipkart-za-16-mlrd-99251", "text": "Американските компании Walmart и Alphabet купуват лидера на онлайн пазара в Индия Flipkart, съобщава CNBC. Walmart, който е най-големият ритейлър в света ще притежава 77% дял във Flipkart срещу $16 млрд. Холдинг Alphabet, най-големият по пазарна капитализация пък обмисля да инвестира в индийския онлайн гигант 3 млрд. долара ида вземе 10-процентен дял. Само преди седмица във Flipkart бяха наляти 4 млрд. долара от други големи корпорации - японската Softbank, китайската Tencent и американските Microsoft и eBay. По оценки на консултантската компания Gartner, в момента 15% от населението на Индия, наброяващо 1,3 млрд. души прави покупки онлайн.", "date": "2018.05.11", "title": "Walmart купува индийския онлайн магазин Flipkart за $16 млрд."}
{"url": "http://www.monitor.bg/bg/a/view/rikardo-razbi-kolata-rajkonen-izletja-ot-traseto-majami-kandidat-za-domakin-na-gradsko-systezanie-ot-formula-1-dogodina-99241", "text": "С доста инциденти преминаха първите тренировки за Гран при на Испания на пистата \"Каталуня\", 5-и кръг от шампионата на Формула 1. В сутрешния сеанс Даниел Рикардо излезе от трасето и заби болида на \"Ред Бул\" в предпазната стена от гуми, като отвори доста работа на механиците в бокса. Победителят от предишни кръг в Баку, е амбициран да повтори успеха си и беше много разочарован от инцидента. Освен него в чакъла се озоваха още Брендън Хартли с \"Торо Росо\" и Ромен Грожан с \"Хас\", тестващият за \"Уилямс\" Роберт Кубица и младата надежда на тима Ланс Строл. Себастиан Фетел с \"Ферари\" и Валтери Ботас с \"Мерцедес\" се завъртяха на пистата. също опитаха чакъла в петия завой. Като причина за нестабилното поведение на колите анализаторите посочиха хлъзгавата повърхност на новия асфалт и силния вятър. В следобедната сесия пък Кими Райконен излетя от трасето със своето \"Ферари\" и се наложи да мине през бокса за ремонт. Най-бърз в първата тренировка беше Валтери Ботас с 1:18,148 мин., а съотборникът му Люис Хамилтън остана на 0,849 сек. от него. Зад тях се наредиха Фетел, Вертстапен с \"Ред Бул\" и Райконен. Във втората пък Хамилтън излезе начело, на 0,133 сек. пред завърналия се Рикардо, следван от Верстапен, Фетел, Ботас и Райконен. Междувременно Маями направи важна стъпка към поемане на домакинство от Ф1 през следващия сезон. Градският съвет гласува единодушно проекта \"Стратегически план\", спонсориран от кмета Франсис Суарес. Към него се присъединиха и шефовете на пристанището, през което ще минава трасето. След изслушване на което бяха обсъдени различни тези в подкрепа на състезанието и притеснения за възможните негативни ефекти от неговото провеждане, дойде време за гласуване. Петимата членове на комисията единодушно подкрепиха провеждането на надпреварата. \"Това е световен спорт с приблизително 1,8 милиарда телевизионни зрители годишно, каза Суарес. - Вярвам, че Ф1 ще помогне на Маями към това да стане глобален град. Имаме потенциал за икономически ръст от $2,8 милиарда, какъвто е отчетен в Остин между 2012 и 2015 година.\"", "date": "2018.05.11", "title": "Рикардо разби колата, Райконен излетя от трасето"}
{"url": "http://www.monitor.bg/bg/a/view/danychni-oblekchenija-za-bezplatno-more-na-rabotnicite-v-rusija-mjarkata-vliza-v-sila-ot-dogodina-i-vaji-samo-za-kurorti-na-nejna-teritorija-99245", "text": "От началото на следващата година всички фирми, плащащи лятната ваканция на своите служители за курортите в Русия ще получават данъчни облекчения. Това предвиждат приетите промени в данъчния кодекс на страната, които влизат в сила от 1 януари 2019 г., съобщава ТАСС. Работодателите ще ползват облекченията дори, когато плащат почивката на съпрузите и родителите на своите служители, а също така и на децата им до 18-годишна възраст или до 24-годишна, ако те са редовни студенти. Причината за предприетата мярка е невъзможността на голяма част от руснаците да могат да отидат на курорт. Само 20% от тях пък предпочитат да пътешестват в родината. Половината от анкетираните преди началота на сезона тази година са заявили, че ще изкарат отпуската си на дачата, а около една трета няма да си я вземат, защото не им стигат парите. Фирмите ще могат да спестяват от данъци до 50 хил. рубли (674 евро) за всяко лице, на което са субисидирали почивката. Предвиден и друг лимит - всички разходи за почивка на наетите работници не трябва да надвишават 6% от харчовете на фирмата за заплащане на труда.", "date": "2018.05.11", "title": "Данъчни облекчения за безплатно море на работниците"}
{"url": "http://www.monitor.bg/bg/a/view/malki-i-golemi-uchat-za-bukvite-v-muzejko-99250", "text": "Денят на българската просвета и култура и на славянската писменост вдъхновява майското издание на „Lidl неделя в Музейко“. Тази неделя, 13 май, малки и големи ще се впуснат в серия от игри, посветени на буквите и писмеността – ще се върнат в епохата на първите народни будители, ще разкриват загадки от думи и по забавен и интересен начин ще отбележат предстоящия 24 май. Малчуганите ще се пренесат в далечната 1835 г., когато отваря врати първото българско светско училище – те ще научат повече за първия буквар, ще упражнят писане и смятане на пясък и ще си припомнят интересни истории за живота на светите братя Кирил и Методий. Децата с детективски умения ще могат да разкрият мистерията около скритата на територията на музея дума, като разгадаят поредица от гатанки с помощта на своите родители. Класическата игра на дама ще стане още по-предизвикателна, защото вместо блокове от цифри, малки и големи ще следват наниз от букви, за да образуват още думи. За да се вдъхновят за вкусно и здравословно хранене, децата ще научат как да си направят сами плодова салата в специална кулинарна работилница с полезни съставки от А до Я.“ На 13 май, по традиция, билетите за детския научен център ще бъдат на цена от 2 лв. за всички посетители.", "date": "2018.05.11", "title": "Малки и големи учат за буквите в „Музейко“"}
{"url": "http://www.monitor.bg/bg/a/view/panair-na-suetata-99246", "text": "Бързи коли фучат по булевардите. Надути клаксони. Наизскачали по прозорците млади хора, които броят до 12. Бляскави рокли. Всяка година по това време картината е, общо взето, една и съща - своебразен панаир на суетата. Или пир, както преди няколко години бяха определени баловете от германска телевизия. И може би са прави. Защото как да наречеш събитие, за което родителите теглят кредити, за да задоволят прищявките на отрочетата си - филъри, скъпи рокли, костюми, маркови часовници. Сякаш това е единственият ден в живота, в който можеш да блеснеш. Оказва се, че около 4 хил. лева ще са нужни на всяко семейство, в което тази година има абитуриент, за да подготви отрочето си за бала. Което си е изпитание за днешно време. Да не говорим, че едва ли девойка на 18 години има крещяща нужда да коригира устните или гърдите си. Затова е добре младите хора да мислят трезво. Защото след полунощ каляската се превръща в тиква, а принцесата в Пепеляшка. И тогава остават въпросите - сега накъде и какво образование. Не е ли по-важна тази инвестиция.      ", "date": "2018.05.11", "title": "Панаир на суетата"}
{"url": "http://www.monitor.bg/bg/a/view/74-8-g-prodyljitelnostta-na-jivota-u-nas-99238", "text": "74,8 години е средната продължителността на живота у нас за периода 2015-2017 г. Това сочат данни на Националния статистически институт. Средната продължителност на живота при мъжете е 71,3 години, при жените - със 7,1 години по-висока – 78, 4 години. България заедно с Латвия и Литва (74,9 години) е сред страните с най-ниска средна продължителност на живота на населението в Европейския съюз, а с най-висока са Испания (83,5) и Италия (83,4 години). Различната смъртност при мъжете и жените, както и сред населението в градовете и селата, определят и различната средна продължителност на живота при тези категории население. Средната продължителност на живота на населението в градовете е с 2,8 години по-висока (75,6 години), отколкото на населението в селата (72,8 години). Спрямо 2007 г. за населението в градовете увеличението е с 2,6 години, а за населението в селата е с 1,3 години. За лицата, достигнали възраст 65 навършени години, очакваната продължителност на живота е 16,1 години, като за мъжете и жените тя е съответно 14,1 и 17,7 години. За периодa 2007 - 2017 г. очакваната продължителност на живота на лицата, навършили 65 години, се е увеличила с 1,3 години (1,0 за мъжете и 1,5 за жените). Жените живеят по-дълго от мъжете във всички области на страната, но най-голяма е разликата между двата пола в област Кюстендил (8,0 години), а най-малка - в област Шумен (5,9 години).", "date": "2018.05.11", "title": "74,8 г. продължителността на живота у нас"}
{"url": "http://www.monitor.bg/bg/a/view/5000-mesta-ne-stigat-za-jasla-v-sofija-99247", "text": "Над 13 000 са общо свободните места за ясла и детска градина в София, като за ясла не стигат 5000 места. Това стана ясно след първото класиране, което бе извършено днес под граждански контрол. Резултатите ще бъдат обявени утре. Срокът за записване е 25 май, а второто класиране ще бъде обявено на 26 май.„За да наваксаме 25% от всички нови групи, в детските заведения, които ще се строят тази година, ще са яслени“, обясни зам.-кметът по образование доц. Тодор Чобанов. С над 15 000 са се увеличили местата в детските градини и ясли в столицата от 2006 г. досега. В момента 48 400 деца посещават ясла или градина, уточни Чобанов и подчерта, че между 80 и 100 души на ден се преселват да живеят в столицата.    ", "date": "2018.05.11", "title": "5000 места не стигат за ясла в София "}
{"url": "http://www.monitor.bg/bg/a/view/slagat-tabeli-pazi-deteto-v-parkovete-veloalei-shte-razdeljat-peshehodci-i-koloezdachi-v-zelenite-ploshti", "text": "Столична община слага табели „Пази детето“ в парковете. Целта е превенция на инциденти като този в Южния парк. При него колоездач блъсна дете и избяга. Момиченцето Теа, което е на година и осем месеца, бе прието в „Пирогов“ със счупен на няколко места крак. Инцидентът стана на стръмна алея, където в възможно да бъде развита по-висока скорост. Впоследствие 24-годишният колоездач се предаде в Четвърто районно управление, като обяснил, че е избягал от уплаха. Очаква се табелите да насочват вниманието на велосипедистите към по-безопасно каране. „За щастие повечето хора са съвестни, но има и такива, които не се замислят, че трябва да пазят другите, в частност и малките деца. Придвижването с велосипед никак не е безопасно, хубавите колелета развиват висока скорост. В момента проверяваме дали има налични табели в пътна сигнализация или ще трябва да поръчваме специално за парковете“, коментира Милена Васева, директор на ОП „Паркове и градски градини“. Табелите ще бъдат поставяни поетапно, като ще се започне с по-големите паркове и постепенно ще обхване всички зелени площи. Ще се обмисля и други мерки за превенция на инциденти, но все още няма яснота какви ще бъдат. Санкциите не са ефикасен вариант за справяне с проблема, категорични са от общината. Освен това Столична община ще продължи работата си по обособяването на велоалеи в парковете. „Първо извадихме колите от парковете, сега дойде време да се урегулира и движението на велосипедите. Има разработени проекти за това още миналата година, които предстои да бъдат доутвърдени. Целта е да се изградят паркови велотрасета, които да се свържат с пътната инфраструктура“, обясни Васева. Предвижда се трасетата да минават през периферните алеи, където пътникопотокът е по-малък. Преди да стартира изграждането им обаче, алеите трябва да бъдат преасфалтирани, защото не са в добро състояние. Трябва да обмислим също дали колоездачите ще карат само по тези периферни алеи, или придвижването по тях ще се случва само в празнични дни, когато парковете са пълни, а през останалото време ще имат възможност да се придвижват из целия парк, допълни Васева. След въвеждането им в експлоатация ще е нужно да се състави и наредба, защото урегулирането на трасето означавало, че пешеходците ще трябва да се съобразяват с колоездачите, казват от общината.", "date": "2018.05.11", "title": "Слагат табели „Пази детето“ в парковете"}
{"url": "http://www.monitor.bg/bg/a/view/15-poveche-pchelen-med-sme-dobili-prez-2017-g", "text": "11 807 тона пчелен мед или с 15,6% повече мед от предходната година е произведен в България през 2017 г. Това отчете по време на парламентарния контрол днес министърът на земеделието, храните и горите Румен Порожанов в отговор на въпрос относно политиката на ведомството за развитието на сектор \"Пчеларство\". Към 1 октомври 2017 г. пчелните семейства в страната са 765 800, което е с 1,5% повече от 2016 г. По думите на министъра наблюдава се трайна тенденция за окрупняване на пчелините. От момента на присъединяването ни към ЕС, благодарение на европейските инвестиции, средният брой семейства в един пчелин достига от 21,4 през 2007 г. до 57 през 2017 г. „Държавата предлага подпомагане на сектора чрез няколко финансови схеми - \"де минимис\", по която през 2017 г. са осигурени 2,4 млн. лева и схемата за компенсиране на материални щети за загинали животни и унищожени пчелини заради бедствия, която работи от 2015 г. През 2017 г. по тази схема са изплатени над 11 хил. лева за унищожени пчелни семейства и кошери. Чрез държавната помощ за водене на родословна книга и определяне на продуктивността и генетичните качества на пчелите се осъществява индиректна подкрепа на пчеларите като се подпомага дейността на развъдните организации със 120 хил. лева през последните две години. Чрез фонд \"Земеделие\" се предоставят инвестиции на регистрирани пчелари за закупуване на търговски обекти и оборудване, която за целия програмен период е 6 млн. лева. Освен с пари от националния бюджет секторът се подпомага и по европейските програми чрез Националната програма \"Пчеларство\" (с бюджет за 2017 г. от 4,8 млн. лева) и Програмата за развитие на селските райони (ПРСР) чрез мерките 4.2, 6.1, 9 и 11, с национално съфинансиране. В България няма акредитирана лаборатория, която в случаите на отравяне на пчелите да направи необходимия анализ, който да им позволи компенсиране на загубите, когато то е причинено от неправилно използване на препарати за растителна защита, репликира депутатът от БСП Светла Бъчварова, съавтор на питането. По нейно мнение изброените средства не са достатъчни, за да обхванат пълноценно всичките близо 17 хил. земеделски стопани, с регистрирани пчелини. Бъчварова попита каква визия има МЗХГ за увеличение на Националната програма за пчеларство с 50%, каквито препоръки има и от страна на ЕС. \"Тази година не сме направили дерогация за използването на неоникотиноидите. От 10 дни вече има забрана от страна на ЕК за тяхното използване, въпреки това ние не дадохме подобно разрешение\", коментира темата министър Порожанов. При нашите пчелари обаче има и други проблеми и те са свързани с неправилната грижа за пчелите, сред които и хигиената, добави той. Що се отнася до увеличението на програмата с 50 на сто на този етап не мога да отговоря, посочи земеделският министър.", "date": "2018.05.11", "title": "15% повече пчелен мед сме добили през 2017 г."}
{"url": "http://www.monitor.bg/bg/a/view/ot-1-uni-reklamirame-rodnija-turizym-v-16-dyrjavi-99228", "text": "Българския туризъм ще бъде рекламиран в 16 държави от 1 юни. Това заяви министърът на туризма Николина Ангелкова в Сандански. По време на срещата тя представи проекта за 7 СПА и балнео дестинации. В подготовката на проекта са поискани становища от 50 общини. При разработването на дестинациите са взети под внимание наличието на минерални води, особеностите на климата, отчетен е и фактът населените места и регионите да имат разработен туристически продукт. Основна цел на балнео и СПА дестинациите е чрез тях на потребителите и бизнеса да бъде предложена цялостна услуга на високо ниво, посочи министър Ангелкова. По думите й 7-те балнео и СПА дестинации, обсъжданите в момента 12- винено-кулинарни маршрута, както и утвърдените вече 8 културно-исторически ще дадат на всеки турист възможност за избор сред богата палитра продукти, които са интересни през четирите сезона, коментира министърът. Очакваме със съдействието на бизнеса до есента проектът за 7-те балнео и СПА дестинации да бъде готов. След това те ще бъдат дигитализирани и качени на страницата на министерството на туризма и на платформата iLoveBulgaria. Дестинациите ще бъдат включени в рекламните каталози за популяризиране на страната, както и в кампаниите, с които представяме България, каза министър Ангелкова. СПА и балнео маршрутите ще са от изключителна полза за популяризирането на България, ще са в помощ и на общините за промотирането на продуктите, които регионът им предлага. Тя посочи, че важен фактор за успешното развитие на здравния, СПА и балнео туризъм са и лечебните курорти, които в страната са 54, а министерството е сертифицирало 48 балнеолечебни, СПА и уелнес центрове. Вече имаме положителен пример с културно-историческите дестинации, които министерството създаде, коментира ощеминистърът. Обектите, включени в тях отчитат до 80% ръст в посещаемостта. Платформата iLoveBulgaria също привлича много посетители към туристическите атракции. Очакваме след като бъдат задършени и започне рекламирането им, през следващата година да видим ефекта от СПА дестинациите, каза министър Ангелкова.", "date": "2018.05.11", "title": "От 1 юни рекламираме родния туризъм в 16 държави"}
{"url": "http://www.monitor.bg/bg/a/view/kipyrska-pevica-kopira-pesen-na-poli-genova-equinox-padnaha-na-11-o-mjasto-krasi-avramov-stana-naj-goljama-izcepka-v-istorijata-na-konkursa", "text": "Съмнителна прилика между песента на Кипър за „Евровизия“ и If Love Was A Crime на Поли Генова разбуни духовете в социалните мрежи. Мелодията на парчето Fuego на певицата с албански корен Елени Фурейра в началото е почти идентична с тази в песента, с която Поли класира България на престижното четвърто място в рамките на конкурса през 2016 г. До редакционно приключване телефонът на Генова за коментар беше изключен. каза пред „Монитор“ Бети от група LaTiDa, която дълго време пази гърба на Поли на сцената. Феновете пък скочиха срещу изпълнението на Кипър в социалните мрежи. и са само част от коментарите. Мелодията не е първият елемент, заради който феновете обвиняват 31-годишната Фурейра в плагиатство. По-наблюдателни почитатели на „Евровизия“ вече отчетоха факта, че цялостната й визия в клипа и на полуфинала – от прическата, впитото костюмче и дори хореографията, напомня на поп дивата Бионсе Елени прави няколко опита да застане на сцената на „Евровизия“ като представител на Гърция, но така и не успява да се класира, затова тази година пробва късмета си с Кипър. Фурейра вече успя да измести представителката на Израел - Нета Барзилай и песента й Toy, която беше сочена от букмейкърите за тотален фаворит. Българската група Equinox пък, която първоначално държеше второ място в залозите, вече е паднала до 11-та позиция. След края на втория полуфинал станаха известни участниците от всички 26 страни, които ще се борят за заветната победа на 12 май в Лисабон. Представителите на Сърбия, Молдова, Унгария, Украйна, Швеция, Австралия, Норвегия, Дания, Словения, Холандия, Австрия, Естония, Кипър, Литва, Израел, Чехия, Албания, Финландия, Ирландия ще мерят вокални сили с българската група Equinox. По традиция, Германия, Великобритания, Испания, Италия и Франция, както и домакинът Португалия, отиват автоматично на Големия финал. Междувременно българска песен оглави класация на „Евронюз“ за най-големите провали в историята на престижния конкурс през годините. Песента Illusion на Краси Аврамов, който представи страната ни през 2009 г, зае първо място в Топ 10 на издънките в „Евровизия“. В нея влизат още участници от Сан Марино, Великобритания, Швейцария, Норвегия, Испания и др. Според авторите на подредбата, в песента на Аврамов става дума повече за крещене, отколкото за пеене. сподели пред Нова тв Човека Глас.", "date": "2018.05.11", "title": "Кипърска певица копира песен на Поли Генова"}
{"url": "http://www.monitor.bg/bg/a/view/nad-155-mln-lv-se-investirat-v-pytna-infrastruktura-v-loveshko-99232", "text": "Малко над 155 млн. лв. са средствата, които се инвестират в пътната инфраструктура в Област Ловеч през последните три години. Това обяви днес министърът на регионалното развитие и благоустройството Николай Нанков, който посети областния център днес за празника на града. Вече са изпълнени 15% от предвидените дейности по изграждането на 9,3-километровия участък на магистрала „Хемус“ между Ябланица и Боаза, който се финансира с 67 млн. лв., съобщи министърът и подчерта, че се работи изключително бързо. Той коментира, че чрез препроектирането на дългото 52 км трасе между Боаза и пресичането с пътя Плевен – Ловеч се очаква да бъдат спестени около 300 млн. лв. чрез съкращаване на първоначално предвидените тежки, скъпи и сложни за поддръжка съоръжения. Обществената поръчка за него ще стартира през месец юни, като реалната строителна работа може да започне до края на годината, ако няма обжалвания на процедурата, стана ясно от думите на министъра. Той допълни още, че ще настоява за бърза и качествена работа. Предвижда скоростта за движение по участъка да бъде 130 км/час. Министър Нанков съобщи още, че с добри темпове се рехабилитират обходният път на Ловеч, финансиран със 17 млн. лв. от Оперативна програма „Региони в растеж“, и общинският път на входа на града. Графиците за работа по двата обекта са синхронизирани, за да може след приключване на ремонта на общинския път движението да бъде пренасочено по него и да се затвори изцяло за ремонт тунелът по обходния път на Ловеч, който е в най-лошо конструктивно състояние. През 2014-2015 г. в областта бяха рехабилитирани 90 км пътища с около 48 млн. лв. от старата Оперативна програма „Регионално развитие“ 2007-2013 г., напомни Николай Нанков. Нашите усилия са максимално бързо да строим скоростни пътища и магистрали, за да изведем трафика от населените места, подчерта той и припомни, че около 8-9% от стойността на всеки проект са предвидени за изпълнение на мерки за пътна безопасност. Министърът подчерта, че за да бъде осигурена такава, трябва да има по-добър контрол на пътя, по-добра инфраструктура и мантинели, за поставянето на които годишно не достигат 12 млн. лв. Николай Нанков коментира още, че с увеличените приходи чрез внедряването на тол системата през 2019 г. ще  има повече средства не само за строителство и ремонт на пътища, но и за пътна безопасност. Той напомни и че са подготвени нови норми за проектиране на пътища с повишени изисквания относно мерките за пътна безопасност. В изпълнение са 10 от 11-те одобрени за финансиране от Националната програма за енергийна ефективност многофамилни жилищни сгради в Ловеч, съобщи още министърът. Николай Нанков коментира, че се подготвя изцяло нова жилищна стратегия, която предстои да бъде подложена на обществено обсъждане и на чиято база ще се формира нова програма с нов бюджетен ресурс.", "date": "2018.05.11", "title": "Над 155 млн. лв. се инвестират в пътна инфраструктура в Ловешко"}
{"url": "http://www.monitor.bg/bg/a/view/marija-grozdeva-specheli-zlatoto-vyv-ford-bening-obnovena-titlata-e-4-ta-za-neja-v-prochutoto-systezanie-ot-svetovnata-kupa-99229", "text": "Най-титулованата българка в спортната стрелба Мария Гроздева спечели златния медал в състезанието от Световната купа на 25 метра спортен пистолет във Форт Бенинг (САЩ). Двукратната олимпийска шампионка показа страхотна класа в конкуренцията на най-добрите в света. Тя влезе с трети резултат във финала - 583 точки (290 в прецизната и 293 в бързата стрелба). На финала след престрелка със сръбкинята Зорана Арунович Гроздева спечели с 35 точки и зае първото място. Арунович, който влезе като пета от квалификациите с 561 т. (293 и 288) взе среброто с 32 точки във финала. Третото място пък зае олимпийската шампионка от Рио де Жанейро 2016 година Анна Коакаки от Гърция с 29 т. Тя беше най-добра в пресявките с 590 точки (296 и 294), но не издържа на напрежението и се примира с бронза. Втората от квалификациите с 589 т. (293 и 296 т.) - китайката Чжан Менкю, олимпийска шампионка от Рио на 10 м пневматичен пистолет, остана едва 7-а от 8-те финалистки с 11 точки в последния сеанс. Сайтът на Световната купа отбеляза достойно постижението на Мария Гроздева, като й посвети специален материал, в който обаче имаше някои неточности. \"Легендарната българска стрелкиня Мария Гроздева диктуваше финала във Форд Бенинг, пише в него. - Опитната 45-годишна българка записа своето 94-о участие в Световната купа и спечели своя 14-и златен медал във фантастичната си кариера, точно 25 години след като взе първия - в Милано през 1995 г. Впечатляващо постижение за ветерана и президент на Българския стрелкови съюз\". Статистиката обаче показва, че златният медал за Мария Гроздева е 17-и във веригата от състезания. Първият е спечелен наистина в Милано, но през 1993-а, където е първа и през 1994-а. Състезанието във Форд Бенинг пък е особено успешно за нея. Там тя взема златото за четвърти път. Предишните са през 1994, през 2003-а, 2010-а години. От Световната купа тя има още 17 сребърни и 7 бронзови медала. Титлите й от олимпиади пък са от Сидни 2000 и Атина 2004 г. Успехът на Мария Гроздева дойде по-малко от месец, след като беше преизбрана за президент на Българския стрелкови съюз.", "date": "2018.05.11", "title": "Мария Гроздева спечели златото във Форд Бенинг (обновена)"}
{"url": "http://www.monitor.bg/bg/a/view/procesyt-za-ubijstvoto-na-11-godishnata-nikol-shte-se-gleda-pri-zakriti-vrati-ne-puskat-v-zalata-jurnalisti-zaradi-krehkata-vyzrast-na-jertvata-i-ubieca-99236", "text": "Дългоочаквания процес срещу 15-годишния бургазлия Иван Иванов, който закла 11-годишната Никол в асансьор, тръгва при закрити врати. Решението да не се допускат на заседанията журналисти и външни лица, извън кръга на страните и свидетелите е взето от съдебния състав. Причината е, че по време на делото ще се изнасят данни и факти, касаещи непълнолетния убиец и малолетната жертва. Разпореждането е издадено по усмотрение на съда, въпреки, че никоя от страните не е поискала това. Първото заседание започва от 9.30 часа в понеделник. Според запознати, не е изключено да не бъде даден ход по същество, ако защитата на подсъдимия установи пропуски обвинителния акт или разследването и поиска то да бъде върнато.   На подсъдимата скамейка на 14-ти май ще застане 15-годишният Иван Иванов, който е единственият обвинен в кървавото престъпление. Осмокласникът бе диагностициран с лека умствена изостаналост, но според психиатрите е напълно вменяем и носи наказателна отговорност. Тийнейджърът е разбирал свойството и значението на своите действия, и е бил наясно с последиците, сочат резултатите от съдебно-психиатричната експертиза. Вещите лица са категорични, че не може да става въпрос за временна невменяемост. Установено е, че Иван действително има специални образователни потребности, но няма психическо заболяване, което да го освободи от наказателна отговорност, категорични са от държавното обвинение. Непълнолетното момче ще отговаря пред закона за умишлено убийство, извършено по особено жесток и мъчителен за жертвата начин. Събраните  по делото доказателства сочат, че Иван е умъртвил 11-годишната Никол, чрез нанасяне на удар  с нож във врата. Според резултатите от експертизите, той  е намушкал момичето с лявата ръка и с хоризонтално движение е прерязал сънната й артерия. Разрезът се оказал фатален и предизвикал  силна кръвозагуба и остра анемия, довела до смъртта на невръстното дете. Според вещите лица Никол е съзнавала, че умира и е агонизирала безпомощно в локва кръв, затворена в асансьора. Момичето отчаяно викало за помощ, но никой не я чул.   Кръв от зверски закланото дете е открита по дрехите на 15-годишния Иван, разкриха разследващи. Резултатите от ДНК-експертизите са категорични, че кървавите петна са именно от убитото момиче и практически заковават извършителя. Близките на Иван твърдяха, че синът им е невинен, а основният им контрааргумент, който поставяха, е че по дрехите му е нямало кръв. Резултатите от експертизата обаче опровергаха това и са изключително важно доказателство срещу него.  По делото са приложени и кръвните проби на заподозрения тийнейджър и жертвата, които трябваше да установят дали двамата са употребили алкохол или дрога. Според резултатите и двамата са чисти, което показва, че в момента на престъплението убиецът е бил с ясен разсъдък. Към папките с доказателствата е приложена и техническата експертиза на телефона на Никол. Вещите лица са успели да източат цялата налична информация от повреденото мобилно устройство. \"Изтеглени са всички чатове, SMS-и и съобщения от телефона. Вече имаме цялата кореспонденция на момичето и имената на хората, с които е комуникирала преди да бъде убита\", съобщиха работещи по случая. В съдебната зала ще стане ясно какви са били последните чатове на Никол и има ли сред тях разговори с Иван. Родителите на 15-годишният Иван продължават да твърдят, че синът им е невинен. Майката Донка упорито лансира версията, че Иван е видял убиецът, но не може да го опише, защото бил с маска.  Освен това имало десетки свидетели, които са го видели да играе пред блока.  \"Иван дълго време мълчеше и само повтаряше, че не е направил нищо. Много по-късно ми каза, че знае кой е убиеца, каза че било по-голямо момче. Как го е видял и къде, не зная. Но това другото момче е заплашило Иван, че ще убие и него и цялото му семейство\", твърди майката на тийнейджъра.  Според нея всички деца, които са играли пред блока видели мистериозното момче с маската и могат да потвърдят версията на сина й. ", "date": "2018.05.11", "title": "Процесът за убийството на 11-годишната Никол без публика"}
{"url": "http://www.monitor.bg/bg/a/view/uchenik-kolabira-ot-narkocigara-do-burgasko-uchilishte-priet-e-v-bolnica-s-intoksikacija-99234", "text": "17-годишен ученик колабира до оградата на бургаско училища, след като пушил наркоцигара в компанията на двама приятели. Инцидентът е станал днес преди обяд в района на СОУ \"Константин Преславски\", което се намира в бургаския комплекс \"Славейков\". Момчетата си скатали до близкия блок № 44 и запалили цигара, която пушели заедно. Минута по-късно един от компанията се строполил на земята и изгубил съзнание, разказаха свидетели. Аверите му се паникьосали и хукнали да търсят помощ. После обаче се спрели и се обадили в \"Спешна помощ\". Непълнолетно момче е откарано с линейка в бургаската болница. Направените изследвания установили, че ученикът е получил интоксикация, която предизвикала припадъка, но опасност за живота му няма. По препоръка на лекарите той ще остане под наблюдение в болницата поне четири дни. Според неофициална информация пострадалото момче не е от Бургас. Приятелите, които са му правили компания в пушенето са прегледани и освободени, при тях не са открити симптоми на интоксикация. Все още не е установено какво е съдържала цигарата. По всяка вероятност става въпрос за добиващия все по-голяма популярност \"дизайнерски чай\", който е много разпространен най-вече сред тийнейджърите. Популярността му се дължи на ниската цена. Цигара от така наречения чай се продава на черно по левче и е десет пъти по-евтина от марихуаната, която струва поне 10 лева.  \"Дизайнерският чай\" представлява истински билков чай, но обработен със синтетични наркотични вещества. \"Това е най-обикновен чай от мащерка или мента, към който се добавят канабиноиди, които при пушене предизвикват психотропни ефекти, замайване и като цяло имат наркотично действие\", обясняват криминалисти. Опасността идва от там, че \"производителите\" които се занимават с това, могат да добавят каквото си поискат и в каквито количества решат. Те нямат никакви химически познания, в повечето случаи са изключително некомпетентни, дори необразовани и си правят всякакви експерименти, които може да завършат в фатален край за консумиращите. Най-скандалният случай от архивите на бургаската полиция е пласирането на  \"чай\", напръскан обилно с \"Мухозол\", който е силно токсичен. Той е отровен, но в минимални дози отключва халюциногенен ефект. Ако обаче се прекали с дозата на мухозола,  изпушването дори само на половин цигара  може да предизвика кома и смърт.     ", "date": "2018.05.11", "title": "Ученик колабира от наркоцигара до бургаско училище"}
{"url": "http://www.monitor.bg/bg/a/view/strojat-rimska-stena-na-nadejdata-na-stolichnoto-largo-99237", "text": "Столичани и гости на София ще строят до 20 май нов паметник на надеждата. Всеки може да мине през Ларгото и да стане в строител на старинна Сердика със своя тухличка от глина и да напише любима дума или пожелание на \"Стената на надеждата\". „Ние изработваме по римски образец и технология едни тухлички, върху които всеки минувач може да мине и да запише своето послание, свързано с бъдещето. Тези тухлички ще изпечем и вградим в една стена, която сме нарекли „Стената на надеждата“. Тя ще показва на хората това, което техни приятели и съграждани са споделили, и това дава една позитивна енергия“, обясни организаторът Димитър Спасов. Римляните са въвели строителството с печени тухли масово в Европа, въпреки че са заимствали технологията от гърците. Това е довело до бум на строителството, защото до този момент е трябвало да намериш камъни и да ги зидаш, а с тухлата става много по-бързо. Инициативата е част от събитията по време на българското председателство на Европейския съвет. Организаторите канят утре (12 май) от 16 часа на Ларгото всички желаещи на постановка да научат как се строи римски град.    ", "date": "2018.05.11", "title": "Строят римска стена на надеждата на столичното Ларго"}
{"url": "http://www.monitor.bg/bg/a/view/kris-prat-s-pochetna-nagrada-pokolenie", "text": "Актьорът Крис Прат ще получи наградата „Поколение“ на тазгодишната церемония по връчване на наградите на MTV. Призът се връчва за изключителни постижения в развлекателната индустрия. 38-годишната звезда е избран за честта заради работата си в любими на малки и големи продукции като „Пазители на Галактиката“ и „Джурасик парк“. Предишни лауреати на „Поколение“ са Джони Деп, Том Круз, Рийз Уидърспун, Сандра Бълок, Уил Смит, Марк Уолбърг и Джейми Фокс. Миналата година статуетката бе отсъдена на екшън поредицата „Бързи и яростни“ - прецедент, тъй като за първи път отличието не спечели личност, а филм. В ролята на водещ за 27-ото издание на филмовите и телевизонни награди на MTV ще влезе комедийната актриса Тифани Хадиш. С най-много номинации са филмът \"Черната пантера\" и сериалът \"Странни неща\". Те имат съответно по 7 и по 6 номинации.      ", "date": "2018.05.11", "title": "Крис Прат с почетна награда „Поколение“"}
{"url": "http://www.monitor.bg/bg/a/view/bonusi-za-uchitelite-za-24-ti-maj", "text": "Учителите ще получат допълнителни пари по случай празника на Светите братя Кирил и Методий. Това заяви министърът на образованието и науката Красимир Вълчев по време на 21-та церемония по връчването на наградите „Учител на годината“ в София.  „В наредбата за нормирани заплащания на труда е регламентирано допълнително възнаграждение на учителите три пъти годишно и по Колективния трудов договор. Това е традиционното, което е било и през предходни години за 24 май, за 15 септември и за Коледа“, обясни Вълчев, цитиран БГНЕС. Допълнителните възнаграждения се предоставят в зависимост от възможностите на училищата. Според образователния министър през последните години най-голямо е подпомагането, което е към края на годината. Той подчерта, че в рамките на трите плащания учителите получават допълнително около 6%.", "date": "2018.05.11", "title": "Бонуси за учителите за 24-ти май "}
{"url": "http://www.monitor.bg/bg/a/view/sydjat-mladej-prichinil-v-katastrofa-smyrtta-na-brat-si-i-pytnichka", "text": "Окръжната прокуратура във Варна предаде на съд 23-годишният Тихомир Христов с обвинителен акт за причиняване смърт по непредпазливост на брат си и пътничка в автомобила, който управлявал със скорост 131 км в час. Младият мъж ще отговаря за извършено деяние по член 343, ал. 3, буква „б“, във връзка с ал. 1, във връзка с член 342, ал. 1 от НК. Окръжната прокуратура във Варна предаде на съд 23-годишният Тихомир Христов с обвинителен акт за причиняване смърт по непредпазливост на брат си и пътничка в автомобила, който управлявал със скорост 131 км в час. Младият мъж ще отговаря за извършено деяние по член 343, ал. 3, буква „б“, във връзка с ал. 1, във връзка с член 342, ал. 1 от НК. Престъплението, при което са загинали двама души, се наказва с лишаване от свобода от 3 до 15 години. Тежкото пътно-транспортно произшествие стана на Крайезерния път от село Езерово към Варна. В района на Западната промишлена зона 23-годишният Тихомир изгубил управление над колата си при движение със скорост от 131 км в час. Автомобилът напуснал пътното платно, блъснал се в няколко крайпътни препятствия и се разцепил на две. Пътничката на задната седалка била изхвърлена от автомобила и починала малко по-късно от несъвместимите с живота травми. Братът на Тихомир също бил изхвърлен от колата. В будна кома преживял близо 9 месеца и починал.  ", "date": "2018.05.11", "title": "Съдят шофьор, затрил брат си в катастрофа "}
{"url": "http://www.monitor.bg/bg/a/view/izdirva-se", "text": "Столичното Шесто РУ издирва 67-годишната Станка Тончева Андреева от Ямбол. Жената за последно била забелязана около 16 часа 10 май пред УМБАЛСМ „Пирогов“. Станка е висока около 160 см, с кафяви очи и прошарена коса. Била е облечена с кафяво сако, червена фанела, кафеникава пола и носела кафява кожена дамска чанта. Според близките й е възможно да се е насочила към църква. Умоляват се всички, който могат да дадат информация за издирваната, да се обадят на тел.112, 02/9821760, тел. 02/9821755, тел.02/9821791 или в най близкото поделение на МВР.  ", "date": "2018.05.11", "title": "МВР издирва 67-годишна жена от Ямбол"}
{"url": "http://www.monitor.bg/bg/a/view/prezidentyt-na-sa-sht-smjata-che-i-drugi-dyrjavi-v-blizkija-iztok-iskat-jadreno-oryjie-trymp-se-nadjava-na-nova-sdelka-s-iran", "text": "Президентът на САЩ Доналд Тръмп заяви, че иска да постигне „добра сделка“ с Иран след излизането на страната му от ядренанта спогодба с Техеран, съобщи Ен Би Си. По думите на американския държавен глава сделката не е могла да предотврати възможността на Иран да се сдобие с ядрено оръжие, а и други държави в Близкия Изток, които разполагат със средства, са щели да търсят възможност също да придобият такова оръжие. „Това щеше да доведе до катастрофа“, заяви Тръмп. Той също така подчерта, че Вашингтон въвежда най-сурови санкции срещу Иран. „Надявам се, че ще мога да постигна добра сделка с тях, справедлива сделка. По-добра за тях. Но ние не можем да им позволим да имат ядрено оръжие“, каза още президентът на САЩ. Тръмп също така заяви, че САЩ трябва да имат възможност да посетят военните бази в Иран, за да се убедят, че иранците на мамят“. Междувременно Съединените щати и Обединените арабски емирства обявиха, че налагат санкции на лица и организации, които са част от мрежа за финансиране на Корпуса на гвардейците на Ислямската революция - елитната армия на иранския режим. Това са първите санкции, наложени на Иран, откакто във вторник Доналд Тръмп обяви, че страната му се оттегля от иранската ядрена сделка от 2015 г. Санкциите са наложени на шест физически и на три юридически лица. Те са обвинени, че са част от голяма мрежа за обмен на валута между Обединените арабски емирства и Иран. Мрежата е доставила и прехвърлила милиони долари на елитните части \"Кудс\" на Корпуса на гвардейците на Ислямската революция. Американското министерство на финансите и ОАЕ, където са базирани използваните за целта фиктивни компании, са сложили край на операциите на голямата мрежа. \"Иранският режим и централната му банка са злоупотребили с достъпа си до юридически лица в ОАЕ, за да се сдобият с американски долари, с които да финансират вредните дейности на гвардейския корпус, в това число да финансират и въоръжават марионетните му групировки в региона, прикривайки целта, с която са били придобити американските долари\". Това каза в комюнике финансовият министър на САЩ Стив Мнучин. ОАЕ обявиха по-късно, че са поставили същите девет ирански физически лица и фирми в списъка си с терористи и терористични организации. В същото време германският канцлер Ангела Меркел определи като „неправилно“ решението на САЩ да излязат от договора за иранската ядрена програма. „Това подкопава доверието към международния ред“, заяви тя в град Мюнстер на католическа конференция, която се излъчва по германските телевизии. „Смятам, че е неправилно едностранно да се разваля споразумение, което е било съгласувано, което е било единодушно прието от Съвета за сигурност на ООН“, подчерта канцлерката. Меркел се съгласи, че редица теми, които имат отношение към Техеран, предизвикват тревога. Сред тях тя посочи балистичната програма на Ислямската република, нейните действия в Сирия и отношението й към Израел. На 8 май американският президент Доналд Тръмп се отказа от споразумението с Иран и обеща да възобнови старите и да въведе нови санкции срещу страната. Едновременно с това той твърди, че САЩ са готови да сключат ново споразумение. Великобритания, Германия и Франция обявиха, че ще продължат да спазват договора с Иран.", "date": "2018.05.11", "title": "Тръмп се надява на нова сделка с Иран"}
{"url": "http://www.monitor.bg/bg/a/view/iskame-ot-ek-pone-18-meseca-derogacija-za-kiseloto-mljako", "text": "Между 18 и 24 месеца дерогация за България ще поискаме от ЕК относно подаването на заявления за европейска защита на киселото мляко и други традиционни български хранителни продукти. Това каза земеделският министър Румен Порожанов в отговор на депутатско питане по време на парламентарния контрол днес. За „Монитор“ той поясни, че въпросното отсрочване е необходимо, защото на българските производители на млечни продукти, имащи регистрация в нашето патентно ведомство тепърва им предстои да подават искания за защита на наименованията. По думите му става дума за 13 продукта като сред тях са традиционните - българско кисело мляко, българско бяло саламурено сирене (краве, овче и биволско), български кашкавал, лютеница „Първомай“. Порожанов информира депутатите, че от 2007 г. досега в земеделското министерство са подадени 4 заявления за Защитено наименование за произход и Защитено географско указание за традиционно наши храни и 7 заявления за включването в европейския регистър на продукти с традиционно специфичен характер. „Два от продуктите - Горнооряховски суджук и Българско розово масло вече са вписани в европейския регистър като защитени географски указания. По отношение на храните с традиционно специфичен характер имаме вписани 5 продукта - филе „Елена“, луканка „Панагюрска“, роле „Трапезица“, кайзерован врат „Тракия“ и пастърма „Говежда“. Останалите 2 заявление се разглеждат в момента на национално ниво за луканка „Троянска“ и суджук „Търновски“. Заявлението за защитено наименование за произход за „Странджански манов мед“, успешно премина националната процедура и беше изпратено за разглеждане от ЕК, която предложи редакция в него. Следващият етап е публикация от страна на Брюксел на редактираното заявление в официалния вестник на ЕС за предоставяне право на възражение на ниво на ниво и ЕС и трети страни. Заявлението за вписване на месо от Източно-балканска свиня като защитено наименование за произход беше разгледано от МЗХГ и до групата заявители са изпратени забележки и се очаква техният отговор. Относно другите 2 заявления за луканка „Троянска“ и суджук „Търновски“ съответните производители са в процес на анализиране на микробиологичните показатели на продуктите за да се обединят около общи параметри в заявлението“, обясни земеделският министър. Той припомни, че българското кисело мляко няма защита по европейската схема, а по Закона за марките и географските означения, която е отделна и независима от тази на ЕС. По нея Патентното ведомство поддържа регистър, но становището на ЕК е, че държавите не могат да поддържат такава паралелна схема и за това министерството на икономиката е изготвен проект за промяна на закона. С него ще се прекрати регистрацията на земеделските продукти и храни в държавния регистър. Порожанов уточни, че според европейското законодателство национална защита може да има за продукти, чиито заявления са преминали националната процедура и са изпратени за разглеждане в ЕК и засега на тези условия отговоря само „Странджанският манов мед“, но производителите му не са заявили искане за временна закрила. Според министъра засега на тези условия отговоря само „Странджанският манов мед“, но производителите му не са заявили искане за временна закрила. „Министерството работи да не се допусне загуба на придобити права на продукти от държавния регистър, докато засегнатите храни като българското кисело мляко не се впишат в европейския“, каза още той. Министърът добави, че освен да запазим марките трябва да запазим и качеството и припомни за подготвяната забрана в една мандра да се произвеждат млечни продукти и имитацията им с използването на хидрогенизирани растителни мазнини. По думите му всеки производител трябва да избере какво да прави.", "date": "2018.05.11", "title": "Искаме от ЕК поне 18 месеца отлагане за киселото мляко"}
{"url": "http://www.monitor.bg/bg/a/view/zvezdobroecyt-e-porednata-kulturna-pridobivka-na-varna", "text": "Пластиката „Звездоброецът“, чийто автор е проф. Венелин Божидаров, е най-новата културна придобивка на Варна. Тя бе открита от кмета Иван Портних. „Това е символ на вечния човешкия стремеж съм звездите и тъй като сме на територията на обсерваторията, нека посветим тази скулптора на 50-та годишнина на НАОП „Николай Коперник“, заяви кметът. Благодаря на проф. Венелин Божидаров, благодаря на колегите от дирекция „Култура и духовно развитие“ за добрата работа. Нека както „Рибарят и златната рибка“ носят усмивки на хората, така и „Звездоброецът“ да ни радва и да ни кара по-често да се взираме в нощното небе и да мечтаем. Нека го пазим!“, заяви Портних. „Една скулптора се защитава в ателието. Излезе ли навън, даваш й думата на нея -нека тя говори на хората“, каза проф. Божидаров, който е автор и на друга любима на варненци пластика „Рибарят и златната рибка“. „Когато Венелин Божидаров моделирал своя звездоброец, той самият не е знаел за къде точно го прави. Преди няколко години го видял в мислите си, усетил непреодолимо желание да го създаде и го направил такъв, какъвто го виждате – отправил бронзовите си очи към звездното небе. По-късно проектът премина успешно през Експертния съвет по естетизация на градската среда към дирекция „Култура и духовно развитие“ и със средства от Община Варна, бе реализиран“, сподели Антония Йовчева, шеф на общинската дирекция „Култура и духовно развитие“. Благодарност за подаръка и за доброто сътрудничество с Община Варна отправи и директорът на НАОП „Николай Коперник\", Свежина Димитрова. Сред гостите на събитието бе ректорът на Техническия университет проф. Росен Василев, културни дейци и астрономи.  ", "date": "2018.05.11", "title": "„Звездоброецът“ се появи във Варна   "}
{"url": "http://www.monitor.bg/bg/a/view/bylgarija-s-chetirima-finalisti-na-boksovija-turnir-v-mursija", "text": "България ще има четирима финалисти на международния турнир по бокс за мъже и младежи в испанския град Мурсия. При мъжете Кирил Русинов ще спори за титлата в кат. до 60 кг, след като на полуфиналите победи руснака Владимир Стригин. Другият ни представител при мъжете Радослав Панталеев не излезе за своя полуфинал в кат. до 91 кг срещу Владислав Ванов от Русия. Причината е в голямата аркада, която се отвори под веждата на лявото око на Радо още в първия му мач. При младежите и тримата ни участници достигнаха до заключителните мачове, като в кат. до 60 кг със сигурност ще имаме злато и сребро. За отличията ще спорят Якуб Чиновлиев и Венсан Киркоров. Първият се класира за финала, след като вчера отказа в третия рунд представителя на домакините Хуан Хименес, а Киркоров ще изиграе първия си мач в надпреварата директно в спора за титлата. Иван Атанасов пък е финалист в кат. до 64 кг. Вчера той се наложи с единодушното решение на съдиите (5:0) над Елвис Ромарик (Исп) и ще срещне в последния мач Мохамед Сюлейман Картум (Фр).", "date": "2018.05.11", "title": "България с четирима финалисти на боксовия турнир в Мурсия"}
{"url": "http://www.monitor.bg/bg/a/view/cel-3-ot-3-za-hristo-janev-v-cska-sofija-karanga-leti-v-ponedelnik-za-germanija", "text": "Христо Янев е получил цел от ръководството на ЦСКА-София да спечели всичките мачове за тима до края на сезона, за да има шансове да остане начело на „армейците“ за постоянно. До края на сезона „червените“ имат две домакинства на старозагорски отбори - „Верея“ и „Берое“, а между тях е вечното дерби с „Левски“. Дори да спечели всичките мачове до края, спецът си остава резервен вариант за треньор на ЦСКА-София. Особено деликатна пък е ситуацията преди двубоя от последния кръг срещу „Берое“, който води сериозна битка с „Левски“ за третото място. Ако от този мач зависи неучастието на „сините“ в Лига Европа, е възможно ЦСКА-София да не се напряга много, удряйки рамо на заралии. В същото време звездата на ЦСКА-София Фернандо Каранга си е в Бразилия, където протича първата част от възстановяването му. Съвсем скоро нападателят ще хвърли шината на коляното, а в понеделник ще отпътува за Щутгарт, където ще премине втората част от лечението му. Голмайсторът ще остане в Германия поне 2 седмици, като ще бъде подложен на специални процедури. Както е ясно, Каранга получи частично разкъсване на кръстни връзки на коляното в реванша за Купата на България срещу „Левски“. Той пусна и снимка в профила си в Instagram, на която прави упражнения за възстановяване.", "date": "2018.05.11", "title": "Цел \"3 от 3\" за Христо Янев в ЦСКА-София"}
{"url": "http://www.monitor.bg/bg/a/view/tiam-ostava-v-levski-gomes-iska-da-si-hodi-sinite-pusnaha-bileti-ot-9-57-do-194-30-leva-za-macha-s-boka", "text": "Макар сезонът още да не е свършил, на „Герена“ започнаха да мислят по селекцията. Според БТА испанският халф Жорди Гомес е получил предложение да разтрогне договора си и да стане свободен агент. Той е най-скъпоплатеният играч на „сините“, като месечната му заплата е 15 хиляди евро. Като цяло Гомес не оправда високите очаквания, а връх на слабите му изяви стана пропуснатата дузпа на финала за Купата на България срещу „Славия“. Испанецът, който на 24 май ще навърши 33 години, има договор с „Левски“ за още един сезон, но самият той призна преди дни, че това не значи нищо и ще има разговори с клубната управа след края на кампанията. От „Левски“ обаче отрекоха, че Гомес ще напуска. Според изпълнителния директор Красимир Иванов разговори за бъдещето му тепърва предстоят, а засега той остава в клуба. В близките дни пък предложения за нови договори ще получат Роман Прохазка и Васил Панайотов, които от лятото стават свободни агенти. Заради силните си изяви пък в „Левски“ ще истане Хали Тиам. Той играе под наем на „Герена“, а правата му се държат от унгарския МТК. „Сините“ са осигурили услугите на Тиам за още три сезона. Единственият сигурен напускащ към този момент е Афонсо Фигейредо, който игра под наем от „Рен“, но се контузи и вече се сбогува със съотборниците си. В същото време от „Левски“ обявиха цените на билетите за мача с „Бока Хуниорс“ на 19 август, когато „сините“ ще честват 75-години от рождението на Георги Аспарухов. Следващото изпитание пред „Левски“ е в събота, когато тимът гостува на шампиона „Лудогорец“. Двубоят е без значение за „орлите“, които след двубоя ще получат шампионската си титла. От клуба обявиха, че ще покажат трофея в неделя след 11 часа на клубната база, като всеки желаещ ще може да се снима с отличието.", "date": "2018.05.11", "title": "Тиам остава в \"Левски\", Гомес иска да си ходи"}
{"url": "http://www.monitor.bg/bg/a/view/bajern-izprevarva-konkurencijata-za-zvezda-na-sporting", "text": "Крилото на „Спортинг“ (Лисабон) Желсон Мартинш е една от трансферните цели на „Байерн“ (Мюнхен) за лятото. Според O Jogo баварците са фаворит за подписа на португалския национал в конкуренцията на „Борусия“ (Дортмунд). Лондонските „Челси“, „Арсенал“ и „Тотнъм“ също проявяват интерес към 23-годишния бързак, но на този етап е по-вероятно той да заиграе в Бундеслигата. В „Байерн“ считат, че Мартинш е отличен вариант за заместник на Ариен Робен, който, за разлика от Франк Рибери, все още не е подновил договора си с клуба. Дори холандецът да получи предложение за нов едногодишен контракт, на “Алианц Арена” ще купят офанзивен флангови футболист. Другите набелязани са Малком от „Бордо“ и Леон Бейли от „Байер“ (Леверкузен). През настоящия сезон Желсон Мартинш има общо 50 мача във всички турнири за „Спортинг“, в които е отбелязал 13 гола и е направил 12 асистенции. Португалецът притежава отлична скорост и много добър дрибъл. Той е еднакво опасен и по двата фланга, а освен това умее да играе и като десен бек. За националния отбор дебютира през 2016 година и оттогава има 17 мача.", "date": "2018.05.11", "title": "\"Байерн\" изпреварва конкуренцията за звезда на \"Спортинг\""}
{"url": "http://www.monitor.bg/bg/a/view/shok-za-beroe-eujenio-s-tejka-travma-aut-e-do-kraja-na-sezona", "text": "Звездата на „Берое“ Педро Еуженио е със съмнения за тежка травма, която може да го извади от игра за следващите няколко месеца. Голмайсторът на заралии за този сезон е получил контузията на тренировката в четвъртък вечерта и ще пропусне гостуването на „Ботев“ (Пд) тази вечер. Сега на португалеца предстои магнитен резонанс, след което окончателно ще стане ясно неговото състояние. Съмненията на докторите обаче са, че той има скъсани кръстни връзки в коляното и ще се наложи операция. През този сезон Педро Еуженио е истинско страшилище за противниковите защити. Той е отбелязал 16 гола за своя тим и заема трето място в листата на стрелците в Първа лига. Преди него са само Клаудиу Кешеру и Фернандо Каранга. Отсъствието му ще отслаби ударната мощ на “Берое“, който води люта битка с „Левски“ за третото място в Първа лига, даващо право на участие в бараж за Лига Европа. Към този момент то се заема от „сините“, които имат преднина от две точки пред тима от Стара Загора три кръга преди края на шампионата. Освен това евентуална тежка травма може да осуети трансфер на Еуженио, който е в трансферните планове на ЦСКА-София.", "date": "2018.05.11", "title": "Шок за \"Берое\", Еуженио с тежка травма"}
{"url": "http://www.monitor.bg/bg/a/view/unajted-kaparira-vtoroto-mjasto-kantona-se-zavryshta", "text": "„Уест Хем“ и „Манчестър Юнайтед“ направиха нулево равенство в отложен двубой от 31-вия кръг на Висшата лига. Този резултат беше напълно достатъчен на \"червените дяволи\", за да си гарантират второто място в крайното класиране. Експерименталният състав на Жозе Моуриньо не успя да вкара гол в два поредни мача за първи път под ръководството на португалеца. Спед двубоя Специалния пък призна, че няма как да се радва на второ място, защото за него съществува единствено и само да е на върха. “Ние сме вторият най-добър отбор в първенството, коментира Моуриньо. - През този сезон за титлата в това фантастично състезание се бориха 6 тима. Не съм много радостен от второто място, защото това не е в природата ми. Но когато разбрахаме, че няма как да станем шампиони, целта вече беше да завършим втори и я постигнахме. Не искам да критикувам представянето ни. Сега ще се опитаме да съберем повече от 80 точки“, допълни Моуриньо. Междувременно от клуба зарадваха феновете с новината, че легендата Ерик Кантона ще се завърне на терена на „Олд Трафорд“. Французинът ще вземе участие в благотворителен мач на 10 юни, когато сборен отбор на света ще се изправи срещу английски звезди.", "date": "2018.05.11", "title": "„Юнайтед“ капарира второто място, Кантона се завръща"}
{"url": "http://www.monitor.bg/bg/a/view/chelen-sblyskyk-na-okolovrystnoto-v-sofija-dvama-mladeji-sa-postradali-seriozno", "text": "Челен сблъскък с тежко пострадали на „Околовръстното шосе“ в София е станал малко след 12 часа днес. Според очевицди последиците от катастрофата, при която поне двама младежи са пострадали, са страшни. До нея се стигнало, след като \"Дачия\" е влезнала в насрещното и е размазала \"Ауди\". Със сигурност колите са се движели с много висока скорост - над 100 км в час. От МВР потвърдиха за тежкото пътнотранспортно произшествие и обясниха, че то е станало в района на бул. „Цар Борис III“. На мястото се е образувало голямо задръстване. Има полицейски служители, които са отцепили движението. Насочени са и екипи на Спешна помощ. Все още не се знае как се е достигнало до инцидента.", "date": "2018.05.11", "title": "Челен сблъскък  на „Околовръстното“ в София"}
{"url": "http://www.monitor.bg/bg/a/view/d-r-kalin-genadiev-shte-vodi-svetovnoto-na-graciite-deep-zone-project-shte-pee-himn-za-zlatnite-momicheta", "text": "Актьорът Димо Алексиев, нашумял като д-р Калин Генадиев от медицинския сериал „Откраднат живот“, ще бъде водещ по време на световното първенство по художествена гимнастика. Домакин на надпреварата от 10 до 16 септември е зала „Арена Армеец“ в София. Официалното представяне на Димо Алексиев в новата му роля ще бъде на специална пресконференция във вторник, когато президентът на БФХГ и шеф на оргкомитета Илиана Раева ще разкрие още интересни детайли около подготовката. Не е тайна, че актьорът е любим на голяма част от женската аудитория и на не малко състезателки по художествена гимнастика. Преди време Димо Алексиев и Дария Симеонова, която му е жена в сериала и играе ролята на ПР-ката на болницата „Свети Кирил“, изненадаха гимнастички в залата на „Раковски“. Тогава поводът бе рожденият ден на една от най-добрите ни състезателки – Биляна Писова. Във вторник ще бъде представен и талисмана на световното първенство, който все още се пази в тайна. Групата Deep zone project пък ще изпълни специално направен химн за „златните момичета“. Част от бронзовите медалистки с ансамбъла от Рио 2016 пък станаха „виновнички“ за поредния епизод от предаването „Бригада нов дом“. Християна Тодорова, Михаела Маевска, Снежана Дечева и Ренета Камберова се свързаха с водещата на предаването Мария Силвестър с молба да се помогне на скъп за тях човек – хореографката им Адриана Мустакичева. Заедно със съпруга си Йордан и трите им деца – Йоана (18 г.), Михаил (16) и Александър (15), те обитавали общинско жилище в окаяно състояние. Родителите не могат да намерят средства за ремонт и бившата танцьорка се будила и заспивала с чувство на вина, че не може да осигури нормален дом и живот на порасналите си деца. След намесата на бригадата обаче домът на Адриана е преобразен, щерката Йоана вече има мечтаната розова стая, която е отделно от тази на момчетата.  ", "date": "2018.05.11", "title": "Д-р Калин Генадиев ще води световното на грациите"}
{"url": "http://www.monitor.bg/bg/a/view/masovi-hora-i-nad-7-5-mln-leva-v-djakpoti-praznikyt-za-61-ija-rojden-den-na-tototo-na-ploshtadite-v-10-grada", "text": "Масови хора в 10 от големите български градове и обща сума над 7,5 млн. лева ще бележат 61-ия рожден ден на Българския спортен тотализатор. В събота точно от 11.00 ч. всички фенове на народните танци ще имат шанса да се пуснат в хоро за рекорд по многолюдност в София, Русе, Варна, Бургас, Стара Загора, Пловдив, Велико Търново, Монтана, Плевен и Благоевград. Партньори на инициативата са клубовете по народни танци „Чанове“. В Монтана в подкрепа на празника се присъединява танцов клуб „Ситница“, в Плевен – „Чародейка“, във Велико Търново – „Търновград“, а в Благоевград – „Българска усмивка“. Очаква се да се включат някои от 94-те тото милионери, които тотото и късметът им направи богаташи. Специално за празника ще бъдат изтеглени чрез жребий допълнително 61 000 лв., 2 по 20 000 и 1 от 21 000, а във \"Втори тото шанс\" печалбите ще достигнат до 130 000 лв и ще има автомобил \"Форд Екоспорт\". С най-голям дял в сумата за джакпотите е играта \"6 от 49\", където с последния скок с 83 976,91 лв. се събраха 3 742 396,99 лева. Очаква се към тях до утре да се прибавят още към 85 000. В \"6 от 42\" има 663 946,35 и се чакат към 20 000 отгоре. В \"5/50 - 1/12 Зодиак\" си стоят непроменящите се 3 млн. лева, а в \"Рожден ден\" ще има към 3000. В тираж №37 топпечалбата е 11 887,20 лева. Тя е от едната петица във II теглене на \"5 от 35\", 10 четворки по 81,80 и 10 тройки по 3,60 лв., уцелени със 7 числа пълно комбиниране (ПК) в 1 зона и 9ПК за \"Тото Джокер\" за 10,70 лв.    Числа - (19, 29, 31, 32, 36, 38); 6 - няма, 5 - няма, 4 - по 85,30 лв., 3 - по 5,00 лв.; ДЖАКПОТ: 3 742 396,99 лв.  Числа - (10, 17, 19, 20, 22, 35); 6 - няма, 5 - 9 по 994,00 лв., 4 - по 36,40 лв., 3 - по 3,00 лв.; ДЖАКПОТ: 663 946,35 лв.  I теглене - (4, 7, 26, 28, 35); 5 - няма, 4 - по 139,80 лв., 3 - по 4,80 лв.; II теглене - (11, 13, 15, 20, 21); 5 - 2 по 11 033,20 лв., 4 - по 81,80 лв., 3 - по 3,60 лв.  Числа - (5, 10, 34, 39, 50); Зодия 4 - Рак; 5+1 - няма, 5 - няма, 4+1 - няма, 4 - 1 от 500,00 лв., 3+1 - 13 по 100,00 лв., 3 - 152 по 10,00 лв., 2+1 - по 5,00 лв., 1+1 - по 1,50 лв., 2 - по 0,80 лв., 0+1 - по 1,00 лв.; ДЖАКПОТ: 3 000 000,00 лв.  Позиции - (3, 5, 6); Цифри – (9, 3, 5); 3 - 16 по 3092,60 лв., 2 - 2036 по 11,10 лв.; ДЖАКПОТ: 0,00 лв.  Година 14, месец 10, дата 26, ден 1; I група - няма, II - 1 от 476,00 лв., III - няма, IV - 5 по 47,60 лв., V - 2 по 119,00 лв., VI - 7 по 27,20 лв., VII - 11 по 21,60 лв., VIII - 24 по 7,90 лв., IX - 39 по 7,30 лв., X - 60 по 5,60 лв., XI - по 2,90 лв., XII - по 2,40 лв., XIII - по 2,10 лв., XIV - по 1,20 лв., XV - по 1,30 лв.; ДЖАКПОТ: 2936,47 лв.", "date": "2018.05.11", "title": "Масови хора и над 7,5 млн. лева в джакпоти"}
{"url": "http://www.monitor.bg/bg/a/view/salah-zapochva-nova-slavna-era-za-livyrpul", "text": "Голямата звезда на „Ливърпул“ Мохамед Салах отправи сериозно обещание към феновете на отбора, като заяви, че предстоящият финал в Шампионската лига срещу „Реал“ (Мадрид) на 26 май е само началото на нова успешна ера за \"червените\". \"Много съм щастлив в „Ливърпул“, всичко е наред, заяви Салах, за когото се говори, че вече е трансферна цел именно на „Реал“ (Мадрид). - Разбира се, че имам амбиции за бъдещето с „Ливърпул“. Както можете да видите, правим страхотен сезон, сега ни предстои финал в Шампионската лига и всички са развълнувани. Това е само началото. Това е първата ми година тук, както и за много други момчета. Така че едва започваме\", допълни Салах. Той направи обещанието след церемонията, на която получи поредните си награди за този сезон. Освен това нападателят стана футболист на месеца на мърсисайдци в анкетата сред привържениците за 7-и път от началото на кампанията. 25-годишният египтянин премина на “Анфийлд” от „Рома“ миналото лято за 42 млн. евро. Той веднага се превърна във водеща фигура за състава на Юрген Клоп и в 35 мача във Висшата лига има 31 гола и 9 асистенции. В Шампионската лига активът му е 11 гола и 4 завършващи подавания.", "date": "2018.05.11", "title": "Салах: Започва нова славна ера за \"Ливърпул\""}
{"url": "http://www.monitor.bg/bg/a/view/16-godishnija-kristijan-kojto-naryga-ohranitel-ostava-zad-reshetkite", "text": "Варненският окръжен съд потвърди постоянната мярка за неотклонение „Задържане под стража“ на десетокласника Кристиян Тодоров от Варна. Срещу него се води наказателно дело за опит за умишлено убийство по хулигански подбуди, извършено в съучастие. Варненският окръжен съд потвърди постоянната мярка за неотклонение „Задържане под стража“ на десетокласника Кристиян Тодоров от Варна. Срещу него се води наказателно дело за опит за умишлено убийство по хулигански подбуди, извършено в съучастие. Издирването на съучастника му продължава. Тежкото умишлено престъпление бе извършено на 28 януари, т.г. около 2 часа след полунощ пред дискотека „Гетсби“ в района на спирка „Акациите“ във Варна. Пострадалият е 36-годишният охранител на заведението Армен А., на когото двамата съучастници нанесли порезно-прободни рани в крака и гърдите. До разправата с охранителя се стигнало, след като 16-годишния Кристиян, който бил спортна надежда в борбата и издирвания му приятел Галин, били изведени към 2 часа след полунищ извън дискотеката с над 400 посетители, заради поведението им. Пред „Гетсби“ Кристиян хванал изненадващо отзад 36-годишния бодигард, докато съучастникът му Галин, с когото тренирали заедно, нанесъл около 15 удара с нож в краката и гърдите му. Един от ударите попаднал в сърдечната област на Армен, който бил спасен като по чудо, благодарение на бързите действия на медиците. В съдебната зала защитата на Кристиян поиска определянето на по-лека мярка за неотклонение - поставяне под възпитателен надзор от родителите, от администрацията на възпитателно заведение или от Детска педагогическа стая. Аргументът бе, че са изминали почти 3 месеца от задържането му, като за това време с него не са били извършвани никакви следствени действия. Адвокатът изтъкна също като довод, че на Кристиян му предстои завършване и ако оставне в ареста, няма да може да получи средно образование. От прокуратурата възразиха, че предвид няколкото други регистрации на непълнолетния Кристиян е очевидно, че родителите му не са били в състояние да се справят с противообществените прояви на детето си. Освен това ученикът, който е състезател по борба, се е проявявал и в други мелета, като има предишни криминални регистрации. След като изслуша страните, Варненският окръжен съд остави без уважение искането на защитата за замяна на постановената мярката за неотклонение „задържане под стража“ с по-лека, тъй като в досъдебното производство са налице нови обстоятелства, подкрепящи първоначалният избор на съда. Уточнено беше, че за непълнолетни най-тежката мярка за процесуална принуда се определя в изключителни случаи. Макар и непълнолетен обаче, Кристиян е разбирал  свойството и значението на извършеното и де можел а ръководи и контролира постъпките си. Кристиян има 6 криминални регистрации – за квалифицирана телесна повреда, палеж, унищожаване и увреждане на имущество и за държане на наркотични вещества. Към тях е прибавен вече и  опит за убийство. Престъплението, в което е обвинен младежа е тежко по смисъла на закона. Предвиденото наказание е същото, като за довършеното престъпление, като се взема предвид степента на осъществяване на намерението и причините, поради които престъплението е останало недовършено. Наказателният кодекс предвижда за опит за умишлено убийство по хулигански подбуди най-тежкото наказание – лишаване от свобода от 15 до 20 години, доживотен затвор или доживотен затвор без замяна. Непълнолетните извършители на такова деяние се наказват с лишаване от свобода от 5 до 12 г., когато са навършили 16 години.      ", "date": "2018.05.11", "title": "Оставиха зад решетките 16-годишния Кристиян, който наръга охранител "}
{"url": "http://www.monitor.bg/bg/a/view/23-to-su-startira-iniciativa-zapoznaj-se-s-bydeshteto", "text": "Шестокласници и третокласници от столичното 23-то СУ „Фредерик Жолио-Кюри“ научиха с какво се занимава един инженер-технолог в хранително-вкусовата промишленост. С това започна инициатива „Запознай се с бъдещето“, която ще помогне за кариерното ориентиране на учениците. Елена и Тихомира, които работят в една от компаниите за сладки изделия, разказаха на децата какво представлява тяхната работа, какво произвеждат, каква е работната среда, в която работят. Учениците от своя страна се интересуваха как минава техния ден и коя е най-вълнуващата част от него, кой дегустира продуктите и определя кои ще навлязат на пазара. Момичетата обясниха, че най-голяма удовлетворение за тях е, когато чуят думите „Колко е вкусна тази бисквитка!“, но въпреки това не се обиждат, ако някой не хареса сладките им. Инициативата е по идея на председателя на образователната комисия Милена Дамянова и е в партньорство със Съвета на жените в бизнеса в България. Всяка година членуващите в него фирми и компании осигуряват стажантски програми, в които за последни 4 години са се включили над 13 хиляди стажанти. Като първи участници в кампанията учениците от 23-то СУ бяха възнаградени с екскурзия в една от фирмите, с които работят.", "date": "2018.05.11", "title": "23-то СУ стартира инициатива „Запознай се с бъдещето“"}
{"url": "http://www.monitor.bg/bg/a/view/drama-v-turcija-akhisar-specheli-kupata", "text": "„Акхисар Беледиеспор“ поднесе най-голямата сензация в турския футбол този сезон. Скромният тим спечели купата на страната, след като на финала победи гранда „Фенербахче“ с 3:2. Това е първи трофей за „Акхисар“ в историята. Тимът само допреди десетина години бе в трета дивизия, а от шест сезона е в елита. Любопитното е, че тази година „Акхисар“ все още не се е спасил от изпадане. Може да се получи развой, при който новият носител на купата да играе в Европа, а догодина да е във втора дивизия. Треньор на непретенциозния тим е бившият футболист на „Галатасарай“, „Интер“, „Бешикташ“ и „Истанбул“ и бивш турски национал Окан Бурук. Междувременно халфът на „Истанбул“ Арда Туран може да е истинска звезда в родината си, но дисциплинарната комисия към турската федерация не се поколеба да му наложи рекордно наказание заради невъздържаното му поведение в двубоя срещу „Сивасспор“ от 32-рия кръг на местното първенство. Бившият турски национал си позволи да блъсне страничния съдия и това му донесе лишаване от състезателни права за цели 16 мача.", "date": "2018.05.11", "title": "Драма в Турция, \"Акхисар\" спечели купата"}
{"url": "http://www.monitor.bg/bg/a/view/dve-godini-uslovno-za-pohotliv-starec-bludstval-s-13-godishna", "text": "Две години затвор условно отсъди Районния съд в Харманли за похотлив пенсионер, който преди година наби и блудства с 13-годишно момиче в село Долни Главанак, община Маджарово. 74-годишният Касим Османов, беше признат за виновен за гаврата с малолетната дъщеря на свои комшии. Той примамил момичето в своята къща, а после я заплашил с нож. Принудил я да се съблече и започнал да хапе гърдите й, както и да я опипва. Още вечерта на 12 април момичето се оплакало на своите родители. Те били сезонни работници и през деня били на сеч в гората. Навременната намеса на полицията предотврати линч за похотливия старец. Османов веднага бе задържан, а обвинението срещу него първоначално беше за изнасилване на малолетно момиче.  В хода на следствието ДНК-тестове и други експертизи доказаха, че пенсионерът не е успял да осъществи полов акт с малолетната, а само е блудствал с нея. Срокът на двегодишното условно наказание е 4 години. Присъдата обаче подлежи на обжалване и протест пред по-горната инстанция - Хасковския окръжен съд, казаха магистрати.  ", "date": "2018.05.11", "title": "Две години условно за похотлив старец, блудствал с 13 годишна"}
{"url": "http://www.monitor.bg/bg/a/view/bela-hadid-i-the-weeknd-krijat-vryzkata-si", "text": "Папараци запечатаха страстна целувка между модела Бела Хадид и хитмейкъра The Weeknd. Снимката се появи само месец, след като двамата отрекоха, че искрите помежду им отново са пламнали. Актуалният им опасно близък кадър е уловен на афтър парти на престижния филмов фестивал в Кан. Близки до звездната двойка издадоха, че те са пристигнали заедно там и цяла вечер са били неразделни. Последните следи от затоплянето на отношенията им се появиха по време на музикалния фест „Коачела“, където сред хедлайнерите бе и The Weeknd, чието име по паспорт е Абел Тесфайе. Тогава също се появи кадър, запечатан с целувка, но по-малката от сестрите Хадид заяви в социалните мрежи, че не е тя на снимката. издаде очевидец пред сп. Us Weekly. Звездната двойка се раздели в края на 2016-а, след двугодишна връзка. Скоро след краха на отношенията им, изпълнителят на Starboy бе на крачка от олтара с поп сензацията Селена Гомес.    ", "date": "2018.05.11", "title": "Бела Хадид и The Weeknd крият връзката си"}
{"url": "http://www.monitor.bg/bg/a/view/google-i-dyrjavata-uchat-firmi-na-digitalen-biznes", "text": "Технологичният гигант Google, с подкрепата на Министерството на икономиката, стартира обучения за цифрови умения на малките и средни предприятия в България. Официалният старт на програмата „Grow with Google“ ще бъде даден в понеделник. За откриването на събитието е поканен министър-председателят на Република България Бойко Борисов, а в него участие ще вземат и заместник-министърът на икономиката Александър Манолев и Анетe Крьобер-Риел, старши директор Публични политики и връзки с правителствата в Google. Събитието ще започне с „Grow with Google Digital Workshop“ с участници от малки и средни предприятия в България и обучители, и съветници. След церемонията по откриването ще се проведе дискусия \"Цифрови умения - Нови възможности за развитие на местните бизнеси\", която ще се фокусира върху значението на цифровите умения за малки и средни предприятия и икономическия растеж в страната. Инициативата е част от поетия от Google ангажимент, за преодоляване на цифровото разделение в Европа, като компанията е обявила, че ще помогне на 1 млн. европейци да намерят работа или да постигнат бизнес растеж до 2020 г., което е част от усилията на водената от ЕК „Коалиция за умения и работни места в областта на цифровите технологии“. През април 2016 г. компанията стартира програмата „Дигитален гараж в България“ като безплатна онлайн платформа за обучение на дигитален маркетинг и онлайн бизнес за служители и предприемачи в сегмента на малките и средни предприятия. Оттогава повече от 26 000 души са обучени в областта на цифровите умения чрез платформата, а 21% от преминалите през програмата твърдят, че са усетили позитивен ефект върху кариерата и бизнеса си след обучението. Програмата се провежда под патронажа на Министерството на икономиката на Република България и с подкрепата на Българската търговско-промишлена палата. ", "date": "2018.05.11", "title": "Google и държавата учат наши фирми на дигитален бизнес"}
{"url": "http://www.monitor.bg/bg/a/view/patriotite-vnesoha-popravkite-za-pusheneto-hazarta-i-barakite-po-plaja", "text": "Депутатите от \"Обединени патриоти\" внесоха три законови поправки, предлагани от вицепремиера Валери Симеонов – за пушенето, хазарта и преместваемите обекти по плажа.   В закона за здравето се предлага отпадането на забраната за пушене на закрито. В закона за хазарта се иска ограничения пред рекламата на хазартни и лотарийни игри. Поправките в Закона за устройство на територията (ЗУТ) са свързани с преместваемите обекти. Според Валентин Касабов промените в ЗУТ са удар по мафията най-вече по Южното Черноморие. „Слагаме началото на удар към мафията по Южното Черноморие. Да се справим с тарикатите и от златния бизнес\", декларира Касабов. Той обясни, че има дискотеки по морето, които са с площ около 400 кв.м, а се водят преместваеми обекти. На свой ред неговия колега Християн Митев обясни и какви точно са промените. Първата предвижда всички преместваеми обекти да бъдат издигани след одобрение на главния архитект на общината, а когато става въпрос за държавен обект - от съответния ресорен министър. Вместо от общините, контролът по премахване на преместваеми обекти върху държавни имоти се прехвърля на ДНСК. Прецизира се и определението \"преместваем обект\". За такъв ще се счита този, който не е прикрепен към земята и може да бъде преместен и е без бетонни фундаменти. Остава критерият павилионите да са площ до 15 кв. м и до три метра височина. Митев обаче даде да се разбере, че са готови да дискутират тази цифра. Борис Ячев пък изтъкна, че законопроектите имат подкрепата на всички партии от \"Обединени патриоти\".", "date": "2018.05.11", "title": "Патриотите внесоха поправките за пушенето, хазарта и бараките по плажа"}
{"url": "http://www.monitor.bg/bg/a/view/mohamed-salah-poharchi-450-000-za-kanalizacija-v-rodnoto-si-selo-nagrig-napadateljat-na-livyrpul-e-postroil-uchilishte-i-igrishte", "text": "Нападател №1 на \"Ливърпул\" Мохамед Салах направи поредния благотворителен жест към родното си село Нагриг в Египет. Той инвестира 450 000 долара за строителството на водопровод и канализация в него. Салах е прекарал в Нагриг, което е близо да Александрия, до 14-годишната си възраст, когато е открит от скаутите на каирския клуб \"Араб Контракторс\" по време на училищен турнир. Дотогава в родното му село нямало топки и както всички деца си е прави такива от чорапи, напълнени с парцали и залепени заедно. Гледали с връстниците му футболни мачове на стар телевизор, който понякога хващал и спортни програми. Откакто е преминал в Англия обаче непрекъснато прави дарения за родното си село и харчи здраво за социални дейности. Той вече построи със свои пари училище, закрито футболно игрище и купи оборудване за спортна зала.", "date": "2018.05.11", "title": "Мохамед Салах похарчи $450 000 за канализация"}
{"url": "http://www.monitor.bg/bg/a/view/uefa-pritiska-psj-za-transfer-na-nejmar-parijani-zaplasheni-ot-izvajdane-ot-evroturnirite", "text": "Готвеният мегатрансфер на Неймар от ПСЖ в „Реал“ (Мадрид) става все по-реален, категорични са френските медии. Причините за сделката, която ще бъде за рекордните 250 милиона евро, са много, но една е по-сериозна от всички – УЕФА. От европейската футболна централа притискат сериозно френския гранд за паричния му баланс. ПСЖ е в тежко нарушение на правилото за финансов феърплей, след като миналата година купи Неймар за 222 милиона евро, а това лято ще трябва да плати още 160 милиона евро на „Монако“ за Килиан Мбапе. Клубът вече беше разследван от УЕФА, но се размина само с глоба. Контролните органи обаче са категорични, че ако това трансферно лято ПСЖ не оправи баланса си, санкцията ще бъде изваждане от евротурнирите. Очаква се сделката да бъде финализирана след края на Мондиал 2018. Според AS Неймар е изявил желание да заиграе с Роналдо в Мадрид, но е пожелал конкретните разговори да се водят след световното, за да може да се концентрира върху изявите си с националната фланелка. Босовете на ПСЖ пък трябва да решават още един финансов проблем в клуба. Играчите са поискали от ръководството да изплати на Хатем Бен Арфа премия за спечелената шампионска титла, разкри \"Екип\". Шефовете обаче категорично са отказали. Както е известно, Бен Арфа изпадна в немилост във френския гранд заради конфликт с треньора Унай Емери и през сезона не записа нито един официален мач. Неговият договор изтича в края на юни. Очаква се халфът да продължи кариерата си в „Монреал Импакт“ и по всичко изглежда, че раздялата му с ПСЖ няма да бъде приятелска.", "date": "2018.05.11", "title": "УЕФА притиска ПСЖ за трансфер на Неймар"}
{"url": "http://www.monitor.bg/bg/a/view/zabraniha-barbekuta-i-shashlici-na-mondiala-zaradi-opasnost-ot-pojari-njama-da-se-paljat-ogniove-v-gori-i-po-livadi", "text": "По време на световното първенство по футбол в Русия от юни 2018 г. в и край градовете домакини на надпреварата се въвежда специален противопожарен режим. Според него се забранява да се палят огньове и треви. Забраняват се и използването на приспособления за приготвяне храна на открито и в горите, както и в населените места и прилежащите им територии. Така един от традиционните руски деликатеси - шашлиците, както и всичко, приготвяно на барбекю, няма да се предлага на всеки ъгъл. Глобите за нарушения са от 2000 до 5000 рубли (от 33 до 80 долара) за граждани нарушители, а за юридически лица - от 200 000 до 500 000 рубли. \"Че как ще живеем, на олимпиадата в Сочи никой не забрани шашлиците\", коментира Дмитрий Чернишенко, ръководител на организационния комитет за зимните игри в Сочи през 2014 г.", "date": "2018.05.11", "title": "Забраниха барбекюта и шашлици на мондиала"}
{"url": "http://www.monitor.bg/bg/a/view/redfoo-idva-vyv-varna-za-koncerta-na-mtv", "text": "Рапърът Redfoo, прочул се с инфантилно чаровния хит Wiggle Wiggle Wiggle, се завръща у нас. Единият от идеолозите на LMFAO за втора поредна година ще се включи във фестивала MTV Presents Varna Beach, който ще се проведе в морската ни столица през лятото. Първият чуждестранен хедлайнер, който потвърди, че ще застане под светлината на прожекторите на 12 август, е Рита Ора. Кои други звезди ще акостират във Варна, ще разберем през следващите месеци, обещават организаторите. Дебютното издание на MTV Presents Varna Beach предизвика огромен интерес у меломаните в България. Сред изпълнителите, които дадоха тон за песен миналото лято, бяха носителят на „Грами“ Тайни Темпа и Биби Рекса. За организацията на фестивала този август постоянната комисия „Култура и духовно развитие“ към Общинския съвет във Варна реши да отпусне 150 хиляди евро. Мащабното шоу на плажа, се очаква да струва над 2 милиона евро. Билетите за събитието на цена от 20 евро вече са в продажба.  ", "date": "2018.05.11", "title": "Redfoo идва във Варна за концерта на MTV"}
{"url": "http://www.monitor.bg/bg/a/view/turisti-kacat-s-helikopter-kraj-chinijata-na-buzludja", "text": "Хеликоптер на туристическа фирма, нает от платежоспособни туристи, ще кацне в неделя край Чинията на връх Бузлуджа. Това се случва за пръв път от близо 47 години. За пръв и последен път вертолет е бил използван при откриването на мемориалния паметник през далечната 1981 г. С него тогава са пътували неколцина от членовете на Политбюро на ЦК на БКП. Сред тях обаче не е бил Тодор  Живков, припомнят хроникьори на онези времена. Решението за кацането на хеликоптера е дадено от старозагорския областен управител Гергана Микова за времето между 15 и 18 часа на 13 май. Пътниците няма да имат възможност да влязат вътре в съоръжението, чийто входове са заварени и от седмица и вече се охраняват от униформени полицаи. „Не съм се отказала от идеята да отворим парадния вход на някогашния мемориал, но това ще стане най-вероятно преди 21 май, когато очакваме екип на BBC World да започне да заснема документален филм за паметника. Преди това обаче възнамерявам да поканя всички български журналисти, на които е интересно да дойдат тук и да заснемат поне част от вътрешността“, коментира губернаторката. Според охраната над 400 души са проявили интерес през последните дни и са дошли на място , за да се запознаят с паметника, който влезе в световната класация за най-изоставените монументи от епохата на соца. „Това е едно архитектурно чудо и трябва да направим всичко възможно да го използваме!“, настоява Микова, която очаква скоро тук да пристигнат експертите на международната организация „Европа Ностра“ ,за да огледат конструкцията и дадат своите съвети за рехабилитацията й. „От вас научаваме за кацането на хеликоптера, не сме уведомени, а и няма направена резервация за тази дата при нас“, заявиха от хотел „Еделвайс“, някогашната резиденция на Тодор Живков, която се намира в съседство в мемориала и където има специална фотоекспозиция , разказваща за изграждането и откриването му .220 лв струва нощувката във ВИП-апартамента, ползван някога от генералния секретар на БКП, на входа има негов портрет.  ", "date": "2018.05.11", "title": "Туристи кацат с хеликоптер край Чинията на  Бузлуджа"}
{"url": "http://www.monitor.bg/bg/a/view/chapa-podbra-112-tvorbi-za-konkursa-na-alianc", "text": "112 живописни платна, графики и скулптури от 51 автори подбра ръководеното от Георги Чакпънов жури за участие в шестото издание на националнен конкурс под патронажа на културното ведомство. Изложбата бе подредена в старозагорската художествена галерия, в конкурсната надпревара участваха автори от Стара Загора, Пазарджик, Казанлък, Пловдив, Смолян, Димитровград и Кърджали, осем от представените ще участват във финалния кръг. С награди си тръгнаха скулпторът Наско Настев за работата си „Вълна“ и живописецът Явор Костадинов за „Без заглавие 1“. Номинации за участие в столичната изложба, която е планирана за 18 септември в галерията на „Шипка“ 6  бяха присъдени на Димо Димов, Стефан Лютаков, Рашо Митев, Пламен Кирилов, Валентин Дончевски и Ангел Карагьозов. На 32 000 лв възлиза наградният фонд, като премираните творби остават собственост на организаторите.", "date": "2018.05.11", "title": "Чапа подбра 112 творби за национален конкурс "}
{"url": "http://www.monitor.bg/bg/a/view/zemetresenie-kraj-provadija", "text": "Земетресение с магнитуд 3,2 по скалата на Рихтер е регистрирано на територията на България близо до Провадия, информира Европейският сеизмологичен център. Земният трус е усетен в 10,26 ч. с епицентър на 3 км югоизточно от Провадия и на 38 км западно от Варна, с дълбочина 3 км. Огнището е на дълбочина 3 км. Засега няма данни за материални щети, съобщи Нова тв.", "date": "2018.05.11", "title": "Земетресение край Провадия"}
{"url": "http://www.monitor.bg/bg/a/view/koloezdachyt-ot-ujnija-park-se-predade", "text": "24-годишният Борислав Миланов, който удари с колело дете в \"Южния парк\" и избяга, е бил осъждан три пъти. Миланов се предаде сам в четвъртък в присъствието на адвокат в 4-то РПУ. Борислав се е сблъсквал с темина \"осъждан\" общо 3 пъти. Веднъж за притежание на наркотици - амфетамини и марихуана, и два пъти за шофиране без книжка. Родителите на пострадалото момиченце възнамеряват да го съдят. Инцидентът с малката Теа стана в сряда вечерта. Момиченцето беше прието в \"Пирогов\" с тежки наранявания. Детето е било с майка си в парка, когато мъжът го помита с велосипеда си и избягал от мястото на инцидента.  \"Видях сблъсъка и как влачи детето, докато опитва да спре. Влачи го 2 метра\", разказа Боряна Джоканова, майката на раненото 1-годишно дете. По думите й след сблъсъка колоездачът е спрял за момент: \"Ослуша се и когато разбра, че ситуацията е по-тежка, избяга\". В момента, в който Боряна вижда, че той тръгва да бяга, вади телефона и го снима. При предаването си Борислав обяснил, че не е останал на място след инцидента с детето, защото се е притеснил за сигурността си. Миланов е оставен за 72 часа в ареста. ", "date": "2018.05.11", "title": "Колоездачът от Южния парк бил осъждан три пъти (ОБНОВЕНА)"}
{"url": "http://www.monitor.bg/bg/a/view/pavel-i-venci-venc-otstreljaha-nagradite-na-bg-radio", "text": "Хип-хоп дуото Павел и Венци Венц си залсужи шанса да грабне поне една статуетка от тазгодишните награди на БГ Радио. Номинациите вече са факт, а водещите на „Гласът на България“ участват в 4 от 9 категории, като в една от тях сценичното им име фигурира три пъти. В номинациите за БГ Дует/ трио 2018 те участват самостоятелно, в трио с рапъра Криско и в колаборация с Михаела Филева. Изпълнителите на Fake Profile са номинирани още за най-добър текст и за любима БГ песен за хита им с Криско - „Герои“, както и за клип на годината към парчето „Любов“ с Михаела Филева. заяви с усмивка Павел. В категорията БГ Песен 2018 се състезават още 100 Кила с „Няма такава жена“, „Скандау“ с „Мафия“, Дара с „Недей“ и баладата на Миро - „Гълъбо“. Дали ще станат БГ Изпълнител 2018 дъх са затаили Графа, Люби Киров, Криско, 100 Кила и Миро. За най-достойна сред дамите ще се избира между Поли Генова, Михаела Маринова, Михаела Филева, Дара и Тита. Битката за БГ група 2018 пък се води между „Б.Т.Р.“, „Скандау“, Deep Zone Project, „Остава“ и „Стефан Вълдобрев и Обичайните заподозрени“ При номинациите за дебют на 2018 най-интересен избор за феновете е Papi Hans, под чийто мустак кекс забърка писателят Константин Трендафилов. Наградите на БГ Радио ще бъдат раздадени на 16 юни в Благоевград.  ", "date": "2018.05.11", "title": "Павел и Венци Венц отстреляха наградите на БГ Радио"}
{"url": "http://www.monitor.bg/bg/a/view/razprodadoha-pristrastijata-na-rokfeler-diego-rivera-bie-dve-goli-jeni-v-gorata", "text": "Картината \"Съперници\" на Диего Ривера беше продадена за рекордните за латиноамерикански художник 9, 76 милиона долара на търг на \"Кристис\" в Ню Йорк, съобщи Би Би Си. Предишният такъв рекорд принадлежеше на Фрида Кало. Двамата мексикански творци са имали десетилетна бурна връзка. Творбата на Кало \"Две голи жени в гората\" бе продадена за 8 милиона долара през 2016 г. Неизвестен инвеститор, наддаващ по телефона, е купил \"Съперници\". Платното беше от частната колекция на покойния американски милиардер Дейвид Рокфелер. Колоритната картина \"Съперници\" изобразява двама мъже с конусовидни шапки на традиционен мексикански празник. Тя е била поръчана от Аби Рокфелер - майката на Дейвид Рокфелер, за личната й колекция. През 1941 г. тя подарила картината на сина си и съпругата му Пеги, които я окачили на видно място в дневната си в Сийл харбър, Мейн. Друга творба на Диего Ривера - \"Танц в Теуантепек\", държи рекорда за най-скъпа картина на латиноамерикански художник, продадена не само на търг, а изобщо. Междувременно картина на френския импресионист Камий Писаро бе продадена най-скъпо на третата сесия от търга за колекцията на семейство Рокфелер. Творбата \"Четящият Феликс Писаро\" намери купувач за 3,012 милиона щатски долара на аукциона, организиран от \"Кристис\" в Ню Йорк. Първоначалната оценка на платното беше между 900 хиляди и 1,2 милиона долара.", "date": "2018.05.11", "title": "Диего Ривера бие \"Две голи жени в гората“"}
{"url": "http://www.monitor.bg/bg/a/view/prebitijat-zam-kmet-na-lovech-spasi-me-tova-che-ne-zagubih-syznanie", "text": "Полицията търси човека, който преби с метален прът зам.-кмета на Ловеч Цветан Георгиев пред дома му. Пострадалият е в болница с тежки наранявания, включително счупен крак. Той сподели пред Нова телевизия, че според него нападението е свързано с работата му, тъй като е бил заплашван индиректно. „Ключалката на автомобила беше пълна със силикон. Опитах се да го махна и ме нападнаха. Не мога да кажа дали ме удариха с метални или дървени прътове. Беше ми счупен крака, допълзях до входа и там излязоха съседи. Спаси ме това, че не загубих съзнание”, разказа Георгиев. \"Не можах да видя лицето на нападателя. Според мен имаха доста сериозни намерения, ясно е, че е свързано с работата ми\", каза още той. Георгиев потвърди още, че е имало вербални заплахи с предупреждение да внимава.  ", "date": "2018.05.11", "title": "Пребитият зам.-кмет на Ловеч: Спаси ме това, че не загубих съзнание"}
{"url": "http://www.monitor.bg/bg/a/view/80-spasiteli-ot-kitaj-tyrsjat-bojan-petrov", "text": "Прочут китайски алпинист, който е началник на Бюрото за спорт в Тибетския автономен район, ръководи акцията по спасяването на българина Боян Петров. Това съобщи на специална пресконференция китайският посланик у нас Н. Пр. Джан Хайджоу. „Той е главнокомандващият на първа линия“, каза дипломатът за елитния шеф на спасителните екипи.   В издирването са включени 100 души, разделени на 3 групи, 25 от тях са спасители, останалите са медицински и логистични екипи, информира Джан Хайджоу. Сред тях са и елитни алпинисти с много изкачвания на върха Шиша Пангма. Под базовия лагер, на 3700 метра височина, в очакване на по-благоприятно време са и два непалски хеликоптера. При първа възможност те ще летят около лагерите в обсег от 10 км. Помагат им и китайските военно-въздушни сили. „Военно-въздушните сили ще помагат за всичко, свързано с логистичните услуги с цел хеликоптерите да са приведени в отлично състояние. От китайска страна направихме специално за хеликоптерите нещо като временно летище“, каза китайският посланик. Хеликоптерите могат да достигнат до максимална височина 6800 м. В 10 часа пекинско време днес, който се намира на 5800 м надморска височина и са пристигнали в Лагер 1, който е на 6380 м надморска височина. Предвижда се 7 от тях да продължат към Лагер 2 на 6800 м. височина. Въпреки суровото време към Лагер 3 продължават да се качват спасители. Метеорологичните условия обаче няма да им позволят да проведат операции над 7300 метра преди 13 май, когато се очаква времето да бъде благоприятно. До тогава вятърът ще бъде между 10 и 26 м/сек.,  Боян Петров е забелязан последно на височина над 7 000 м. По информация на китайското посолство алпинистът сам атакува Шиша Пангма на 29 април. По план е трябвало да изкачи последната част от върха на 2-ри май. Следват две неуспешни издирвания на Боян Петров от алпинистите от неговия екип. В 11 часа и 42 мин. пекинско време на 7 май посолството е информирано от външното министерство на Република България за изчезналия Боян Петров. Премиерът Бойко Борисов също се е свързал с китайското посолство с молба за засилване на спасителните действия. Това съобщи посланик Джан Хайджоу. Треньорът и асистентът на Боян Петров също е изразил желание за участие в спасителната операция, като от китайското посолство са му съдействали да получи максимално бързо виза. Вече двамата са на път към лагерите. Първата сателитна снимка на района се е оказала покрита с облаци, а втората се обработва в момента. \"Правим всичко възможно, за да получим образ от земята\", каза организаторът на експедицията Деян Петков пред БНР. \"Районът е много отдалечен и комуникацията е изключително трудна\", поясни той.", "date": "2018.05.11", "title": "Топалпинист на Китай спасява Боян Петров (ОБНОВЕНА)"}
{"url": "http://www.monitor.bg/bg/a/view/bylgarija-na-5-mjasto-po-usvojavane-na-evrosredstva", "text": "България е между 5 и 7 място в Европа по усвояване, договаряне и разплащане на средства по различните европейски програми. Това отчете вицепремиерът Томислав Дончев по време на парламентарния контрол. Дончев изтъкна, че до края  на месец април са договорени около 56 % от парите, а реално изплатените са над 19 на сто. Той увери, че към момента сме успели да договорим около 58% от европарите, като за същия период на миналия програмен период договорените суми са били за около 30 на сто. Дончев отговаря пред депутатите и за електронния обмен на документи между институциите. По думите му 430 администрации са заявили присъединяване към системата за електронен обмен, като към момента в нея са регистрирани около 250. От месец и половина всички министерства обменяли документи онлайн. Към тях трябва да се добавят 59 от централната администрация и 191 териториални администрации, както и около 50 на сто от общините и около 75% от областните администрации. Така само за април са получени електронно малко над 15 000 документа, а са изпратени около 18 000. Дончев припомни, че крайният срок всички институции да обменят документи електронно е 1 ноември.", "date": "2018.05.11", "title": "Пети сме по усвояване на евросредства"}
{"url": "http://www.monitor.bg/bg/a/view/sedmichen-monitoring-7-11-maj", "text": "Десетки хиляди души на демонстрация в Мадрид срещу насилието над жените. Ето така се прави, а не с разни истанбулски конвенции на хартия и плакатни реформи на измислени хора с мижав политически рейтинг. Демонстрациите в Мадрис са по повод присъдите на петима изнасилвачи на 18-годишно момиче, погалени от Темида. „Дори сама и пияна, искам да си стигна у дома“, скандират демонстратите. Чеци няма мнение по въпроса. Благодарение на него едно момиче спи завинаги в гроба. Там огорчен и отчаян стигна и бащата на убитата Яна. Лека им пръст!   „През цялата си кариера съм работил за съдебна реформа“, похвали се един адвокат със спрени права преди време, който по стечение на обстоятелствата се изпробва и като правосъден министър. В напоителен пост в „гьонсуратфейса“ той се обяснява, че нямал общо с шизофренията. И с реформите нямаше. Той и хората му бяха предимно по манифестациите. Не че това им помогна особено. Нищо, сега си имат правителство в сянка. А също и сенчесто обединение.   Самоизяждането е характерен процес за десните организации, които отдавна не могат вече да го вдигат (рейтинга), но им се иска. Защото меракът изчезва последен.   Спретнато учреждение с бели стени и решетки на прозорците. По коридорите се разхождат въодушевени хора с бели ризи с въздълги ръкави. Докторът препитва новодошлия: - Как се казваш? - Наполеон! - Ясно, отиваш в отделението при Хитлер, Мусолини и другите... - Но, аз съм сладкиш. А през останалото време съм реформатор... - Ако ще и коняк да си, отиваш където съм казал. То и аз съм доктор, ама съм в лудница...   Модерно е да се протестира. В кюпа с модните тенденции се озоваха и група чернокожи актриси, които се възмущават от скрития расизъм във френското кино. Ни така, ни онака. Хем не е явен расизмът, хем пък ги дразни. Правилно отбелязват обаче, че присъствието им в някои филми е породено само от необходимостта там да фигурира и чернокож човек. Същата необходимост вкара негър в една от последните версии на Пепеляшка. Неправдоподобно, а и няма нищо общо с историческата действителност, но и в приказките вече чернобялото е на мода, така че може да очакваме още абсурди. Какво ще кажете за чернокожа Пипи, на която луничките не й личат, а рижавата коса вместо да е на плитки, е гарвановочерна и на ситни къдрици? А в „Чичо Томовата колиба“ търговецът на роби ще е черен, а ратаите ще са бели, за да изправим някогашната несправедливост. Изобщо тази книга май най-добре да я забраним. Доста творби вече претърпяха метаморфози от криворазбран либерализъм, една повече или една по-малко – какво толкова. Така е. Гениите са писали, а разни недоклатени либерали тръгнали да се правят на интересни и да ги редактират.     Шотландски химик създаде бутилка от хартия и растителни материали, която се разгражда в солена вода само за три седмици, съобщи в. \"Дейли мейл\". Бутилката може да служи и за храна на морските животни, и не само.     Заведение в Слънчев бряг. Туристка си поръчва бира. Сервират й я върху сламена подложка. След малко си поръчва втора бира. Сервитьорката я носи, забелязва, че подложката липсва и я подменя с нова. Така пет пъти. На шестия път сервитьорката се ядосва и поставя чашата директно на масата. Рускинята щрака с пръсти: - Девочка, а вафлочка где?     Ден на победата и/или Ден на Европа. Ден на разделение. Ден година храни. За троловете това е време, в което си изкарват с пот на челото и пяна на устата надниците. Сега им е паднало да се натролят.     Хитреците правят демонстрации, в които се обявяват за авангардисти, докато другите късат живи мръвки от плътта си. Така процедира 33-годишният латвийски художник Артур Берзинш, който може да се вреди за мастер шеф в някое кулинарно реалити. Въпросният „творец“ реже със скалпел тънки ивици месо от доброволци – мъж и жена, запържва ги с масълце в тиган и им ги сервира. Това трябва да е протеинова диета някаква. Или пък форма на липосукция. Във всеки случай изкуство не е, въпреки рекламирането, че било канибалски пърформанс.     - Какво яде канибал - вегетарианец? - Зеленчукопроизводители!     Всеки с интересите си. Боб Дилън пуска собствена серия уиски. От това се е вдъхновил, това прави.   Световен ден, посветен на движението. Тази година семействата с кандидат-първолаци в София не го отбелязват като празник, а като форма на дискриминация. Всяко чудо за три дни. Догодина критерият с уседналостта ще отпадне, ще го замени някой друг. Например – родителите да са задължени да прекопават от три години градинката пред блока и да не поливат цветята в сандъчетата с питейна, а с кладенчова вода. Който не отговаря на критериите, да си носи последствията. Или да фалшифицира.     Правилата за кандидатстване в първи клас са като старомоден танц – две напред, една назад. Буквоядците всяка година танцуват на място, колкото да се намират на работа. Взимат оттук, взимат оттам. Проба, грешка, проба, грешка. А системата става все по-объркана и сложна. Докато родителите хванат стъпките, вече са им задали нов тон за песен, на която танцът не пасва. Налага се да се нагаждат в крачка.     Жените са по-склонни да приемат предложение за брак от мъже с по-здраво ръкостискане, отколкото на представители на силния пол, които вяло поемат подадената им ръка, съобщи Медикъл експрес, позовавайки се на американско изследване. От него излиза, че силата на здрависването, освен признак за увереност, е считана и за мерило за добро здраве. А някои младоженци старомодно се настъпват, вместо да се ръкуват пред олтара.     Ден на библиотекаря. Ако няма голяма посещаемост в библиотеките, може да се поучим от чуждия опит. Парижки музей за съвременно изкуство отвори врати за нудисти, като им отреди специални часове за посещение днес, съобщи Ройтерс. В Деня на отворените врати в инициативата се включили 160 доброволци. Кога, ако не в Деня на библиотекаря някои ще получат възможност да си премерят... книжките?     За следващата инициатива не е желателно да сте дибидюс голи. От хигиенична гледна точка. На 13 октомври в Ню Йорк ще бъде открит музей на пицата, като входният билет ще струва 35 долара, съобщава в. „Метро“. Според основателите на музея пицата не е само ястие, тя е и нещо като универсален език, нещо като „възклицателен знак в културното ни общуване“. Да си дойдем на пицата!     Хакерка цапардосала стотици хиляди долари от банкови сметки на Парис Хилтън, както и нейни голи снимки. Парите били използвани по предназначение, съдбата на снимките не е ясна. Изследване, проведено от екипа на д-р Мартин Граф от университета в Южен Уелс, обаче установи, че жените силно се комплексират, докато разглеждат чужди снимки във Фейсбук, даже ако подозират, че те са фотошопирани. Така че хакерката може да претендира за морални щети.   Слагаме край на перверзиите с информацията за статуя на гол мъж, застанал в поза „заден мост“ и с огромна ерекция, който всява смут сред жителите на Антверпен, решили да се разходят в парка на местния музей, според в. „Метро“. Творбата, кръстена „Триумфалната арка“, била с двойно предназначение и изпълнявала и функциите на фонтан. Най-перверзното в случая е, че статуята е изготвена от пластилин, а е дело на австрийския арт колектив „Желатин“. Аман от субпродукти!      ", "date": "2018.05.11", "title": "Седмичен мониtоринг (7 – 11 май)"}
{"url": "http://www.monitor.bg/bg/a/view/receptata-na-staricite-za-dylgoletie-prostichyk-jivot-babi-bliznachki-duhnaha-101-sveshti", "text": "Близначките Роза и Витория Берита от намиращото се в северозападната част на о. Сардиния градче Беркида духнаха завчера 101 свещи. Според италианските геронтолози двете бабички са не само най-старите близначки на Апенините, но и на света. Родени са в края на Първата световна война, като Роза никога не е напускала родното си място, докато Витория е работила петнайсетина години в Ливорно. На събралите се да ги почетат на рожденния им ден 9 май 1917 г. деца, внуци, правнуци и съграждани двете сестри обявиха през смях, че макар и да са близначки, те са коренно различни. Особено по характер – докато Роза през целия си живот е била общителна, обичала е да се разпоорежда и не е цепила басма на никого, Витория била останала притворена, сдържана и винаги била правила и на мравката път. Може би и за това Роза е успяла да се омъжи и да роди момче и пет момичета, докато сестра й е останала стара мома. Доколкото до рецептата на близначките за дълголетие, то тя е съвсем, съвсем непретенциозна: „Простичък живот!“ Попитани да обяснят в какво се заключава той, сестрите не бяха много словоохотливи: работа, благоприличие, най-обикновена храна без да се прекалява, много плодове, зеленчуци и варива, по празниците чаша червено вино, грижи както за децата, така и за възрастните родители. Тук Витория подчертава, че за жалост не е имала деца, но тя била гледала до последния му ден татко си, който бил склопил очи на 98 години. И може би вдъхновени от двете бабички и десетките други столетници в Сардиния и цялата страна, италианците поставиха истински рекорд по здравословно хранене – през миналата 2017 г. плодовете и зеленчуците на трапезата им са достигнали рекордната цифра от 8,5 милиона тона!", "date": "2018.05.11", "title": "Баби близначки духнаха 101 свещи"}
{"url": "http://www.monitor.bg/bg/a/view/malkijat-ford-s-goljamoto-syrce-novijat-model-ka-smajva-s-prostoren-interior-v-kompakten-razmer", "text": "Марката Ford има дългогодишна история в производството на достъпни малки автомобили, които са практични, икономични и забавни за шофиране. Новият Ford KA+ остава верен на тази традиция, съчетавайки голямо вътрешно пространство в компактен автомобил с пъргаво поведение и комфортен интериор с водещи в класа място за главата на пътниците отпред и за краката на седящите отзад. Освен просторния интериор, новият KA+ предлага отлична ефективност и динамика в добро съотношение цена-качество, което го прави атрактивен продукт на пазара. Новият Ford KA+ се предлага като хечбек с 5 врати и седан с 4 врати. И двата модела са базирани на глобалната платформа на Ford за малки автомобили, които предлагат място за петима пътника при дължина под 4 метра. Новият хечбек KA+ е малко по-къс от досегашната Fiesta, но с 29 мм по-висок и има добри пропорции. Стилният екстериор на новия KA+ е вдъхновен от последния дизайнерски език на Ford и се отличава с характерната високо разположена трапецовидна решетка с хромирани детайли, големи издължени фарове, както и брони, дръжки на вратите и огледала в цвета на купето.   В интериора на новия Ford KA+ има всичко необходимо както за ежедневното придвижване в града, така и за комфортно пътуване на дълги разстояния. В средата на арматурното табло се намира инструменталният панел MyFord Dock, който помага на пътниците да поставят и зареждат мобилните си устройства, телефони и навигационни системи. Сред технологиите в KA+ са системата SYNC за гласово управление на телефона, приложенията на смартфона и аудиосистемата.   Технологията MyKey ограничава ключа на младите шофьори за максимална скорост, силата на аудиосистемата и не позволява изключването на системите за безопасност, като ESP например. В джобовете на предните врати може да се съхранява 1,5-литрова бутилка, както и по-малка 600-милилитрова бутилка и малък чадър. В края на инструменталния панел има малка ниша, която е достъпна само при отворена шофьорска врата и позволява да се крият ценности, без да се виждат.   Салонът на Ford KA+ осигурява водещо в класа място за главата на седящите отпред от над 1 метър, а мястото за краката на пътниците отзад е почти 90 см, при дълбочина на задните седалки от 1,34 метра. Просторният интериор осигурява достатъчно място и позволява 2-метров пасажер да седи зад двуметров шофьор. Клиентите могат да избират опции като кожен волан с круиз контрол, отопляеми предни седалки, задни сензори за паркиране и др. Практичността на Ford KA+ в ежедневието се допълва от 270-литровия багажник на хечбека и водещия в класа 501-литров отсек на седана, както и от още 21 места за съхранение на вещи в кабината.   Новият Ford KA+ се задвижва от 1,2-литров бензинов двигател Duratec с максимална мощност 85 к.с., който е с независими фази на газоразпределение за подобрена динамика, икономичност и ниски емисии на СО2. В комбинация със стандартна 5-степенна механична скоростна кутия, двигателят осигурява плавно и отзивчиво поведение с широк диапазон на въртящ момент, който превръща колата в лесна и приятна за шофиране в града и на дълъг път. С максимален въртящ момент от 112 Нм не можем да очакваме от KA+ да е спортист, но като цяло развива високи обороти и създава впечатлението за по-бърз и мощен автомобил. Моторът се развихря при 4000 оборота, но може да си работи спокойно на пета предавка, без да е необходимо да се поддържа висока скорост. На магистралата Ford KA+ сравнително лесно ускорява до 140 км/ч и ги поддържа балансирано. Бензиновият двигател впечатлява и със средния разход на гориво от 5 л/100 км.   За да осигури желаната динамика, шасито на новия Ford KA+ е със специално настроени пружини и амортисьори, задна торсионна греда и предна подрама. Автомобилът предлага добър комфорт и рафинираност за типичните европейски условия на шофиране, с редица мерки за намаляване на шумовете, сред които подобрени уплътнения на вратите, хидравлични тампони на двигателя, настроени да абсорбират вибрациите, допълнителна шумоизолация под предния капак, в колоните и вратите, както и нови втулки на задното окачване. В пътното поведение изпъква характерната за моделите на Ford стабилност. Моделът е доста устойчив в завоите и описва кривата почти идеално. През последните години Ford конструира автомобили с прекрасно управление и KA+ не прави изключение. По родните пътища Ford KA+ доказва, че може да осигури вълнуващо усещане зад волана и комфортно возене.   Почти 50% от каросерията на Ford KA+ е изработена от високоякостна стомана, включително пода, предните и задни греди на шасито, колоните на прозорците, гредите в предната броня и във вратите. Стандартното оборудване за безопасност включва 6 въздушни възглавници и система за следене налягането на гумите, която може да алармира водачите с предупредителна светлина, когато то значително спадне. За безопасността на водача и пътниците, колата е оборудвана с асистент за помощ при потегляне по наклон, ограничител на скоростта и система Ford Easy Fuel, която предотвратява зареждане с дизелово гориво.  ", "date": "2018.05.11", "title": "Малкият Ford с голямото сърце"}
{"url": "http://www.monitor.bg/bg/a/view/60-novi-drogi-u-nas-samo-za-godina-marihunata-izmestila-kokaina", "text": "60 нови психоактивни вещества са регистрирани само за година у нас. Това стана ясно от думите на вътрешния министър Валентин Радев по време на парламентарния контрол. Той обясни на депутатите, че дизайнерската дрога, марихуаната, канабиса и амфетамините са изместили от пазара кокаина и хероина. По думите на Радев на пазара на дрога у нас най-много се продава канабис, стимуланти - амфетамини и метаамфетамини, както и екстази. Радев цитира статистика, според която 14 на сто от всички престъпления, свързани с дрога, са извършени от тийнейджъри на възраст 14-18 години. Най-често дилърите на дрога са на възраст от 18 до 30 г., съобщи вътрешният министър. Бургас е градът сред водачите в класацията у нас по разпространение на дизайнерска дрога, разказа министърът. Валентин Радев призна, че е по-трудно за МВР да следи дизайнерската дрога. Проблемът е, че се продават през интернет, отчете той. В България няма централизиран пазар на дрога, няма монопол на лидери като от миналото, каза още той. Малко по-късно в кулоарите на НС, Радев обясни, че МВР търси родителите на двете момченца с нарисувани свастики върху телата от срещата Левски – ЦСКА. „Лошото е, че те са малки деца и от някой друг им е внушено да го правят това. Като говорим за футболно хулиганство - да ви кажат клубовете защо има такива хулигани. Ние МВР трябва да ги изловим и ние сме лошите. После така ще кажат част от родителите. Друга част от обществото ще каже браво. Ама браво, но преди МВР да се появи - издирихте ли родителите? Къде са останалите?\", попита Радев. Радев коментира и казуса с велосипедиста блъснал дете в Южния парк в столицата, а в последствие избяга.„Той се е предал. Видяхте го. Тепърва ще се уточнява защо е избягал”, заяви Радев МВР шефът подчерта, че се работи и по случая с двамата лишени от свобода, избягали от Софийския затвор - Владимир Пелов и Радослав Колев.  “Всеки понеделник професионалното ръководство се отчита пред мен и премиера. Не мога да ви кажа повече от това. Премиерът е доволен. Като на футболен мач - не е важно дали губим, а важното е да работим сърцато. Ще се стараем. Лоша новина ще бъде, ако те все още са в държавата и не можем да направим нищо. Важното е да ги хванем и да не направят някаква беля преди това”, заключи Радев.", "date": "2018.05.11", "title": "60 нови дроги у нас само за година, марихуната изместила кокаина   "}
{"url": "http://www.monitor.bg/bg/a/view/falshivo-inkaso-zadigna-blizo-polovin-milion-ot-hipermarket-v-montana", "text": "Обирът на века за бедния Северозапад беше извършен в хипермаркет в Монтана. При това съвсем спокойно, без стрелби, заплахи и екшъни. Вместо маска, неизвестният засега крадец се е дегизирал като охранител на наетата от веригата инкасо фирма, която регулярно прибира седмичния оборот. Той най-спокойно влязъл в магазина към девет часа сутринта в четвъртък и казал, че идва за пачките. 37-годишна касиерка с инициали М. Р. видяла, че мъжът е с униформа и знаци на гард от охранителната фирма и дала на бандита торбите с парите. Става дума за сума от около 450 000 лева, съобщиха от областната дирекция на МВР в Монтана в петък. След това измамникът най-спокойно и без да бърза излязъл. Разследването на криминалистите обаче е започнало часове по-късно, защото за обира се разбрало чак следобед. Персоналът на магазина загрял за измамата, когато в магазина дошли гардове на истинската фирма и поискали оборота. Персоналът се паникьосал, като разбрал, че всъщност парите са дадени на престъпници. От хипермаркета веднага подали сигнал в полицията. Магазинът е част от голяма международна верига и се намира в края на града. На мястото след минути пристигнали полицейски екипи, които отцепили района и предприели издирване на крадеца. Той обаче е имал прекалено много време, за да се скрие и да замете следите си. Униформените се надяват да напреднат в разследването, след като проверят всички записи не само от магазина, но и тези в района и целия град. Предполага се, че измамникът е имал съучастници, а ударът е подготвян дълго и грижливо. Според криминалисти бандитите много добре са проучили фирмата, която извършва инкасо, униформите й, деня и часа на прибиране на сумите. Това е най-големият обир на територията на област Монтана от години, категорични са както финансисти, така и полицаи. По случая е образувано досъдебно производство. Втори ден най-обсъжданата тема в Монтана е обирът на хипермаркета. Местни хора, преживели какво ли не, не си спомнят по-голяма кражба в Северозапада и смятат, че това е обирът на века в този край. Но още по-впечатляващ за монтанчани е елегантният начин, по който е извършено тежкото престъпление. Защото в случая не става дума за класиката – маскирани бандити, които нахлуват в магазина и с оръжие принуждават персонала да даде парите.", "date": "2018.05.11", "title": "Мним инкасо гард отнесе  половин милион от хипермаркет (ОБНОВЕНА)"}
{"url": "http://www.monitor.bg/bg/a/view/deripaska-prodava-tri-samoleta-zaradi-amerikanskoto-embargo-antiruskite-sankcii-udariha-us-toaletnite", "text": "Опитите на САЩ да оказват санкционен натиск върху Русия доведоха да куриозна ситуация, в която се озоваха самите американци. В частност жертва на US ембаргото станаха сътрудници на щатската Служба на националните паркове /NPS/, които за повече от месец останаха без тоалетни, пише The Huffington Post. В зданието на администрацията на едно от управленията на NPS – Националната алея, се счупили канализационните помпи. Оборудването за ремонта им трябвало да бъде доставено от швейцарската компания Sulzer, която обаче се оказала под санкции. Доскоро контролният пакет на фирмата принадлежал на руската частна бизнес група „Ренова“ на Виктор Векселберг, включен в черния списък на американското финансово министерство. Помпите в тоалетните се счупили още през март, като необходимите резервни части били доставени на 13 април т.г., а ремонтът на сервизните помещения завършил едва на 20 април, пише Newsru.com. За да бъде осъществена доставката, на компанията Sulzer се наложило в спешен порядък да изкупи от Векселберг пет милиона свои акции. Така руската „Ренова“ се превърнала от мажоритарен в миноритарен собственик и швейцарската фирма била спасена от американските санкции. През цялото това време  сътрудниците на Националната алея били принудени да използват сервизните помещения в съседните сгради или преносимите улични тоалетни, поставени специално за случая пред офисното здание, уточнява  The Huffington Post.           Освен на служителите на Служба на националните паркове, US ембаргото продължава да създава проблеми и на руския бизнесмен Олег Дерипаска. Той също попадна под ударите на санкциите, въведени от Вашингтон. На собственика на „Базов елемент“ се наложи да се откаже от използването на три частни реактивни самолета бизнес класа на компанията Gulfstream Aerospace, предаде Reuters. Летателните апарати са взети на лизинг, като два от тях вече са обявени за продажба на цена от 29,95 млн. долара за всеки. Споменатите самолети били използвани за пътувания от висшите мениджъри от холдинга на Дерипаска, както и от самия олигарх, уточняват агенциите. Наложените върху бизнесмена ограничителни мерки обаче го принудили предсрочно да прекрати лизинговите договори за летателните машини.", "date": "2018.05.11", "title": "Антируските санкции удариха US тоалетните"}
{"url": "http://www.monitor.bg/bg/a/view/rapyryt-doktor-dre-zagubi-spora-za-imeto-si-s-ginekolog", "text": "Рапърът Доктор Дре загуби спор за търговка марка срещу гинеколог от Пенсилвания с прякор, който се произнася като неговия псевдоним, съобщи Асошиейтед прес. Гинекологът доктор Дрейън М. Бърч използвал съкратената версия на името си (доктор Дрей) и поискал да я регистрира като търговка марка. Името на лекаря се изписва различно от псевдонима на рапъра - Dr. Drai, a не Dr. Dre. Според рап изпълнителя обаче сходното им звучене може да обърка хората, че между двамата има връзка. Патентната служба на САЩ отхвърли иска на Доктор Дре с мотива, че потребителите ще съумеят да направят разграничението.", "date": "2018.05.11", "title": "Рапърът Доктор Дре загуби спора за името си с гинеколог"}
{"url": "http://www.monitor.bg/bg/a/view/ranenata-na-mach-policajka-vse-oshte-ima-problem-s-okoto", "text": "Ранената полицайка на футболен мач все още има проблем с окото, каза вътрешният министър Валентин Радев по време на парламентарния контрол. Няма как МВР да помогне в проблема с футболните хулигани, след като обществото и всички институции не са превъзпитали футболните фенове, каза Радев. Радев обясни и за тоалетните на ГКПП на Калотина. Пое ангажимент да синхронизира действията на ведомството му с тези на Агенция \"Митници\" и МФ, за да се реши проблемът, съобщи БТА. Вътрешният министър отчете, че в МВР имало 4611 човека специализирана администрация - в това число влизала болницата на МВР. Общата администрация била от 6942 души.", "date": "2018.05.11", "title": "Ранената на мач полицайка все още има проблем с окото"}
{"url": "http://www.monitor.bg/bg/a/view/georgi-markov-istorijata-se-pishe-ot-gerb-i-borisov-deputatyt-merkel-mu-kazva-skypi-bojko-a-makron-mon-sheri", "text": "Историята се пише от ГЕРБ и Бойко Борисов. В това бе категоричен депутатът от ГЕРБ Георги Марков в декларация  от името на партията от трубината на парламента. Коментарът му бе предизвикан от изказването точно преди това на лидера на БСП Корнелия Нинова. Соцлидерът изтъкна, че българският народ можел да живее по-добре, ако управляващите били приели 31 законопроекта на червените. „Вместо ББР да помага на Гинка Върбакова да купи ЧЕЗ, щеше да помага на малките фирми. Вместо геноцид спрямо българските пенсионери, те щяха да имат преизчислени пенсии\", заяви Нинова. Тя извади със слайдове примери за това колко лошо управлява ГЕРБ.  В отговор той даде да се разбере, че Борисов е уважаван и приеман в Европа. „Меркел не казва на всеки премиер \"скъпи Бойко\" и го посреща на стълбите. А Макрон дойде у нас месец по-късно с \"мон шери\". А след конгреса на ГЕРБ му прати телеграма: \"Твоят избор за шеф на ГЕРБ е гаранция за нашето приятелство\", заяви Марков. Той припомни и среща между ЕС и Турция.. От 30 години демокрация именно благодарение на Борисов Балканска четворка. Меркел пък му казала „Браво Бойко” за предстоящата среща ЕС – Западни Балкани през май, която според Марков ще бъде историческа.  Много е трудно в Балканска страна да печелиш избори като управляващ, а Борисов го прави два пъти, продължи Марков. По думите му заради „калпавия” изборен закон, ГЕРБ управлявала в коалиции и допълни, че ако имаше мажоритарен вот, щяхме да имаме ситуация \"ала Орбан\" у нас.  „ГЕРБ ни заробил! Ами защо не ни освободи президентът, нали е главнокомандващ?\", попита той. В тази връзка Марков припомни за назначения на червени кадри по върховете в европейски институции -  Евгени Танчев, който е в Съда на ЕС в Люксембург и Ивайло Калфин, който е номиниран за шеф на ОЛАФ и обобщи, че \"ГЕРБ прелива от толерантност\". На финала на изказването си Марков пожела успех на опозицията, защото било добре за ГЕРБ да има силна такава, понеже в България БСП била втората по големина партия, а навсякъде в Европа левицата се подреждала след третото място.  Въпреки това той обясни, че е добре за ГЕРБ да има такава силна опозиция. Той обаче припомни на червените, че именно те докарали „Лукановата зима”, а после и „Виденовата криза”. Пламен Орешарски пък бил в пълна изолация и отишъл на визита само във Виетнам. допълни депутатът от ГЕРБ и заключи – „Ние от ГЕРБ се гордеем, че помагаме да има стабилност на Балканите”. ", "date": "2018.05.11", "title": "Георги Марков: Историята се пише от ГЕРБ и Борисов"}
{"url": "http://www.monitor.bg/bg/a/view/sinyt-mu-iskal-da-stava-veterinar-mnogo-obichal-jivotnite-arestuvanijat-shef-v-kasata-s-chasten-zoopark-v-imot-ot-6-dka-parite-otishli-za-novi-koli-i-remont-na-kyshta-v-selo-turkmen", "text": "Арестуваният с 50 бона директор на Дирекция „Договаряне и контрол на изпълнението на медицинската, денталната помощ и аптеки”  в РЗОК Пловдив Иван Деспотов си направил мини частен зоопарк в брезовското село Тюркмен. Причината била, че по-малкият му син Ангел много обичал животните и искал да става ветеринарен лекар. Чиновникът избрал отдалеченото на около 50 км в едната посока от Пловдив село заради тишината и спокойствието там. Привлекли го и евтините имоти, които се търгували на цени около 10-15 000 лева. Преди две години купил изоставена от много време стара къща на края на селото на пътя за село Гранит и след основен ремонт миналия септември се нанесъл там с жена си Йорданка, която е медицинска сестра в Пловдив, и с двамата си сина. Имали и две нови коли, едната от които е последният кросоувър на „Мазда” СХ 3\", видя Агенция \"Монитор\". Имотът, който купили, е общо 5-6 декара. Прозорците на старата къща били изгнили и ги сменил, а върху гаража направил пристройка към къщата с баня и тоалетна. Започнал да строи в двора пред къщата си беседка, а нивата зад къщата превърнал в красива зелена полянка. Тъй като нямал намерение да отглежда зеленчуци, решил да направи мини зоопарк. Майстори сковали къщички за животните и Деспотови се снабдили на първо време с две гъски и две козички. Поляната с животните е отделена с мрежа от останалия имот, видя Агенция \"Монитор\". И Иван, и жена му пътували всеки ден от село Тюркмен до Пловдив и обратно, което прави по около 100 км в двете посоки. Те имали и апартамент в областния център, но предпочитали селото, което е известно, че няма роми, разказа кметът на Тюркмен Жеко Калчев. „Пътят е хубав, а селото ни е спокойно. За 30 минути се стига до Пловдив”, обясни кметът. По думите му Иван Деспотов не е имал роднини в селото. „Изненадахме се много, когато разбрахме какво се е случило с него. Изобщо не предполагахме”, шокиран е и кметът на селото. Деспотов, собственикът на аптеки Николай Александров, подчиненият на Деспотов Влади Минев – началник сектор „Контрол на аптеки” в РЗОК и социално-слабият с опит в придобиването на фирми с ДДС борчове Лютинов, бяха арестувани на 9 май 2018 г. В чиновниците от РЗОК бяха намерени 50 000 лева. Според окръжна прокуратура четиримата дублирали рецепти на реални пациенти, болни от Хепатит С, за да получават огромни суми за скъпите им лекарства. Софтуерът на НЗОК София не хванал схемата, при която само за около една година от бюджета на касата били източени 1 милион и 100 хиляди лева.", "date": "2018.05.11", "title": "Арестуваният шеф в касата с частен зоопарк в имот от 6 дка"}
{"url": "http://www.monitor.bg/bg/a/view/otslabvala-s-po-kilogram-na-den-jenata-na-uajnstijn-poluchila-svetovyrtej-ot-pohojdenijata-mu", "text": "Съпругата на холивудския продуцент Харви Уайнстийн - дизайнерката Джорджина Чапман, която го напусна още след първите обвинения в сексуален тормоз, разказа, че се е поболяла заради него, съобщи АП. \"Свалих 4,5 кг за пет дни. Не можех да приемам храна\", сподели тя пред сп. \"Вог\". Чапман заяви, че не е подозирала за поведението на съпруга си. Първите обвинения срещу Уайнстийн в сексуални посегателства срещу актриси бяха публикувани през октомври от в. \"Ню Йорк таймс\" и сп. \"Ню Йоркър\" през октомври. Веднага след това съпругата му обяви, че се развежда с него, като по този начин сложи край на 10-годишния им брак, Джорджина Чапман е дизайнерка на нашумялата модна къща \"Маркеса\". С Уайнстийн имат две малки деца. \"Виеше ми се свят. Беше много трудно, защото първата статия засягаше период много преди да се срещнем, така че не можех да взема информирано решение\", каза Чапман пред \"Вог\". \"После историите набъбнаха и разбрах, че това не е бил изолиран случай\", споделя още тя. Над 70 жени обвиниха Уайнстийн в сексуални посегателства, включително и изнасилване. Холивудския продуцент отрича обвиненията. Чапман обясни дългото си мълчание с думите: \"Бях толкова унизена и съкрушена, че не мислех за уместно да се показвам\". \"Имаше мигове, в които изпитвах гняв, объркване и отказвах да повярвам\", каза тя. Имаше моменти, в които просто плачех за децата си. Какъв ще е животът им? Какво ще им кажат хората?\", споделя британската дизайнерка. Модната марка на Чапман беше една от най-силно представените на червения килим на церемониите за наградите \"Оскар\", но след избухването на скандала изчезна. Чапман заяви, че дизайнерите на \"Маркеса\" сами са решили да не предлагат тоалети за миналото издание на оскарите. \"Не смятахме, че е уместно, като се има предвид ситуацията. Тази седмица обаче \"Маркеса\" показа, че се завръща. Актрисата Скарлет Йохансон носеше рокля на модната къща на ежегодния бал в музея на изкуството \"Метрополитън\" в Ню Йорк в понеделник. Ана Уинтур, главен-редактор на сп. \"Вог\", заяви в шоуто на Стивън Колбер в сряда: \"Сигурна съм, че Джорджина не е знаела за поведението на съпруга си ... Човек не трябва да бъде обвиняван за действията на партньора си. Джорджина трябва да получи нашето разбиране и съчувствие\".", "date": "2018.05.11", "title": "Жената на Уайнстийн получила световъртеж от похожденията му"}
{"url": "http://www.monitor.bg/bg/a/view/kvestorite-na-ktb-na-syd-za-ujilvane-za-milion-lutov-i-kostadinchev-uredili-vip-depozanti-kato-kostov-da-vzemat-obezshtetenie-ot-fonda-grozjat-gi-ot-3-do-12-godini-zatvor", "text": "Обвинения срещу бившите квестори на КТБ Станислав Лютов и Елена Костадинчев повдигна Софийската градска прокуратура, съобщиха от СГП. Двамата ще отговарят пред Темида за това, че в периода 20 август 2014 г. – 6 ноември 2014 г. са допуснали да бъде нанесена щета на Фонда за гарантиране на влоговете в размер на 1 070 383 лева. Лютов и Костадинчев разпоредили да бъдат преправени от преференциални на нормални 9 броя договори като така ВИП собствениците на въпросните депозити са получили гарантираните по закон суми от до 100 000 евро. Според нормативната уредба право да получат въпросните суми имат само хората, чиито влогове са били с нормални, а не с преференциални лихви. При избухването на аферата КТБ стана ясно, че на далеч сред които и ментора на подсъдимия за източването на милиарди от КТБ банкер-беглец Цветан Василев – Иван Костов. Обвиненията срещу Костадинчев и Лютов са повдигнати на 10 май, като двамата са пуснати на свобода срещу мярка за неотклонение „подписка“. Ако бъдат признати за виновни ги грозят от 3 до 12 години затвор за умишлена безстопанственост в особено големи размери, както и лишаване от право да заемат определена обществена или държавна длъжност, припомниха от СГП. Двамата квестори заемаха постовете от поставянето на трезора под спецнадзора на БНБ през юни 2014 г. до 26 март 2015 г., когато депутатите приеха промените в Закона за банковата несъстоятелност, които дадоха възможност да бъдат назначени временни синдици. Междувременно вече се бяха появили информации и доказателства, че като освен че предоговарят договорите за ВИП депозити, давайки възможност на собствениците им да получат пари от Фонда за гарантиране на влоговете без да имат такова законово право, те са освобождавали неправомерно и обезпечения, дадени в полза на фалирания трезор. Целта е била по този начин едни от малкото заложени срещу милиардите раздадени кредити активи, да бъдат отмъкнати от хора от обкръжението на Цветан Василев под носа на държавата. Тя в момента е основен кредитор на трезора заради заема от над 3,6 млрд. лева, предоставен на Фонда за гарантиране на влоговете, за да може да изплати гарантираните по закон суми. Почти веднага след освобождаването на Костадинчева и Лютов, през май 2015 г., прокуратурата стартира и досъдебното производство срещу тях. Само преди два месеца пък парламентът окончателно прие новите промени в закона за банковата несъстоятелност, внесени от депутата от ДПС и наш издател Делян Пеевски и колегите му по група Йордан Цонев и Хамид Хамид. и връщането в КТБ на вече ограбеното от Цветан Василев и кохортата от задкулисни играчи около него.", "date": "2018.05.11", "title": "Квесторите на КТБ на съд за ужилване за милион"}
{"url": "http://www.monitor.bg/bg/a/view/bls-ne-priema-parametrite-v-proekta-na-nzk", "text": "Българският лекарски съюз (БЛС) не приема параметрите в проекта на Националната здравна карта (НЗК). Това съобщиха от съсловната организация. В парламентарната комисия по здравеопазване вчера депутатите изслушаха и обсъждаха документа. Проектът е публикуван за обществено обсъждане на интернет страницата на Министерството на здравеопазването. От БЛС категорично изразяват несъгласието си с предвидения в проекта брой легла по компетентност, тъй като ще доведе до сериозни национални и регионални диспропорции, съобщи БТА. Лекарският съюз е категоричен, че обсъждане на заложените текстове в проекта на здравна карта не е имало, а на единственото заседание на Националната комисия за изготвяне на картата, е постигнато съгласие само за публикуване на предложенията на областните комисии. Предложенията в проекта са \"поредният административен инструмент за лимитиране дейността на лечебните заведения, което ще доведе до невъзможност за развитие на иновативна медицина и отлив на кадри от болничното здравеопазване\", прогнозират от организацията. БЛС никога не е приемал проекта на НЗК, както се опита да бъде вменено на заседанието на комисията по здравеопазване, подчертават в становището си от организацията. Употребяване на името на БЛС за легитимиране на приемането на НЗК, изготвена единствено от екипи на Министерство на здравеопазването, е недопустимо, допълниха още от БЛС. От съсловната организация изразяват категоричния си отказ да приемат здравната карта във варианта, в който е публикувана.  ", "date": "2018.05.11", "title": "БЛС не приема параметрите в проекта на НЗК"}
{"url": "http://www.monitor.bg/bg/a/view/mlada-jena-zagina-v-katastrofa-v-plovdiv", "text": "23-годишна жена загина при катастрофа днес сутринта в Пловдив. Тя управлявала автомобила си „Форд“, когато към 7:00 часа се блъснала в дърво в района на 8-ми километър на „Пазарджишко шосе“ в града под тепетата.  От „Пътна полиция“ уточниха, че движението в района не е затруднено, тъй като ударът на колата в дървото е извън пътното платно. Полицаи правят оглед на местопроизшествието. Наложила се намесата на екип на пожарната, който да среже смачканите ламарини на автомобила и да бъде извадено тялото на жертвата.", "date": "2018.05.11", "title": "Млада жена загина в катастрофа в Пловдив"}
{"url": "http://www.monitor.bg/bg/a/view/vseki-deseti-abonat-v-sofija-plashta-voda-na-baza-140-hil-vodomera-v-jilishtata-sa-za-podmjana-ili-metrologichna-proverka", "text": "Почти всеки десети абонат в столицата плаща вода на база и водомерът му не се отчита. Това съобщи днес изпълнителният директор на „Софийска вода” Арно Валто, по време на представянето на инвестиционната програма на компанията за 2018 г. По информация на концесионера около 10% от водомерите, които не са собствеността на концесионера са превишили 10-годишния срок за метрологична проверка. Броят им е към 140 хиляди от общо монтираните 1,4 милиона. В тази връзка Валто припомни, че за общите водомери на жилищните кооперации този срок е 2 години, колкото на практика е и гаранцията на уреда. „Ще предложим този срок да се удължи, което ще ни даде възможност да инвестираме в по-качествени водомери”, обясни той и поясни, че загубите на вода по общата мрежа на града в София са намалени до ниво от 45%, при средно за страна от 60 на сто. Вече се изпълнява проект за монтаж на специални датчици по мрежата, които да регистрират течовете по нея и да алармират на аварийните групи. „51,7 млн. лв. инвестира „Софийска вода” през 2018 г., което е с 6,2 милиона повече от миналата година. 209 млн. е ангажиментът на концесионера за инвестиции в периода 2017 - 2021 г., уточни Арно Валто. Зам.-директорът по експлоатацията и поддръжката Станислав Станев съобщи, че е изпълнение проект, позволяващ през 2019 г. София да стане първата голяма столица в Европа, чиято ВиК система да функционира ползвайки само зелена енергия, която произвежда сама.", "date": "2018.05.11", "title": "Всеки десети абонат в София плаща вода на база"}
{"url": "http://www.monitor.bg/bg/a/view/trymp-mladshi-se-zalubi-s-dosta-po-stara-bivsha-manekenka-na-belio", "text": "Синът на американския президент Доналд Тръмп Доналд Тръмп-младши е решил, че новата му любов ще бъде осем години по-възрастната от него бивша манекенка на фирмата за бельо “Виктория сикрет” Кимбърли Гилфойл (48 г.), която в момента водеща в телевизия “Фокс нюз”, гледана и харесвана от Тръмп-старши, сообщи Page Six Неотдавна Тръмп младши и съпругата му Ванеса, които са женени от ноември 2005 г. и имат пет деца, обявиха, че ще се разведат. \"След 12 години брак решихме да се разделим. Винаги ще имаме огромно уважение един към друг и към семействата ни. Имаме пет прекрасни деца и те остават наш приоритет\", се казва в съвместно изявление на двамата съпрузи, които са на по 40 години. Децата им са на възраст от 3 до 10 години. С това изявление \"Организацията Тръмп\" потвърди информацията на американски медии, че Ванеса Хейдън, както е моминското й име, вчера е внесла в съда молба за \"неоспорвана раздяла\" - опростена процедура, която обикновено е знак за развод по взаимно съгласие. Преди това бе съобщено, че мистър Тръмп-младши е изневерявал на съпругата си Ванеса с певицата Обри О'Дей, участвала в шоу за таланти. Според информацията, това е станало между 2011 и 2012 година. По това време Ванеса е била бременна с четвъртото им дете. По информация на източника на изданието, Тръмп-младши бил лудо влюбен в  О'Дей и буквално я преследвал. „Пред О'Дей Тръмп-младши твърдял, че бракът му е разтрогнат“, добавя източникът.", "date": "2018.05.11", "title": "Тръмп младши се залюби с доста по-стара бивша манекенка на бельо"}
{"url": "http://www.monitor.bg/bg/a/view/lagerfeld-mrazi-merkel-zaradi-migrantite-i-neonacistite-v-bundestaga", "text": "Немският моделиер Карл Лагерфелд мрази канцлера на Германия Ангела Меркел и дори смята да се откаже от германското си гражданство заради нейната политика, заяви самият той в интервю за френското сп. Le Point.  \"Трябваше ли да обявява, че Германия ще приеме един милион мигранти, след като по същото време Франция, претендираща за главен защитник на правата на човека, се съгласи да приеме само 30 000 души\", каза Лагерферд. Човек не бива да забравя миналото на Германия, а сега в Бундестага седя онези 100 неонацисти. Мразя Меркел заради това”.", "date": "2018.05.11", "title": "Лагерфелд мрази Меркел заради мигрантите и неонацистите в Бундестага"}
{"url": "http://www.monitor.bg/bg/a/view/puchdemon-sdade-fronta-otkaza-se-da-e-premier-na-katalunija", "text": "Депутатът от парламентарната група \"Заедно за Каталуния\" Ким Тор бе издигнат от бившия каталунски премиер Карлес Пучдемон за следващия премиер на испанската провинция, стремяща се към независимост. Сега кандидатурата трябва да бъде издигната официално от председателя на парламента на автономията Роже Торен. Той трябва да определи и дата за заседанието на парламента, по време на което ще има дебати и гласуване на кандидатурата. В сряда Конституционният съд на Испания прие за разглеждане обжалването на правителството на одобрената от парламента на Каталуния реформа на закона, който изискваше присъствието на кандидата за премиер на заседанието. Това блокира възможността на Пучдемон отново да заеме поста на лидер на автономията. Съюзниците на Пучддемон бяха обявили, че ще се опитат да го назначат на 14 май. Но те също така признаха, че ако не успеят, те ще изберат алтернативен кандидат, за да разблокират политическата безизходица в Каталуния, която беше поставена под прякото ръководство на Мадрид на 27 октомври след опит за обявяване на независимост, провален от Мадрид. Тогава Рахой уволни Пучддемон и всички негови министри, след като регионалният парламент обяви независимост след референдума за независимост, неодобрен от Мадрид и забранен от съда. Централното правителство също така призова за незабавни регионални избори за 21 декември, които сепаратистките партии спечелиха и отново получиха абсолютно мнозинство в парламента. По това време Пучддемон вече бе напуснал страната. Но оттогава всички кандидати, предложени от сепаратисткия лагер да водят Каталуния, отпаднаха, тъй като те са или в чужбина и са търсени от Испания, или вече в затвора, обвинени в бунт. Сега Пучдемон е в Германия, където е освободен от затвора, след като плати гаранция в размер 75 000 евро, определена от съда. Германския съд взе решението Пучдемон да бъде пуснат под гаранция, отхвърляйки искането на Мадрид той да бъде екстрадиран въз основа на главното обвинение за бунт. Въпреки това, германският съд съобщи, че не е отхвърлил искането за екстрадиране на Пучдемон в Мадрид въз основа на второ обвинение за злоупотреба с обществени средства и че Пучдемон ще бъде пуснат, докато съдът не разгледа това искане и не вземе решение за евентуалното му екстрадиране. Пучдемон беше задържан в Германия въз основа на испанска заповед за арест, когато се опита на 25 март да мине през страната. Той пътуваше от Финландия за Белгия, където избяга миналата година през октомври, за да избегне арестуване в Испания.", "date": "2018.05.11", "title": "Пучдемон сдаде фронта – отказа се да е премиер на Каталуния"}
{"url": "http://www.monitor.bg/bg/a/view/google-finasira-obuchenie-v-stanford-na-varnenski-studenti-2", "text": "Преподаватели и студенти на Варненския свободен университет ще се включат в Програмата по предприемачество и иновации на престижния Станфордски университет. Програмата на университета в Калифорния се финасира от фондацията „Български център по предприемачество“ и от Google. Тя беше представена във Варненския свободен университет в началото на седмицата. В две последователни срещи Хумера Фасихудин и Летициа Бригос Кавагнаро – ръководители на Програмата UIF (University Innovation Fellows), запознаха преподаватели и студенти с възможностите и условията за участие. Програмата е престижен курс по предприемачество, креативност и иновации на Университета Станфорд. В нея ще се включат един преподавател и четирима студенти от Варненския свободен университет „Черноризец Храбър“, които ще надградят своите знания и умения в областта на лидерството, креативността и предприемачеството и ще получат сертификат от един от най-престижните университети в света. Станфорд е лидер в иновациите и новите технологии. От там тръгват кариерите на хора като Илон Мъск (Tesla), Мариса Майер (Yahoo), Рийд Хейстингс (Netflix), Евън Шпигел (Snapchat) и много други. Таксата за обучението е 4000 долара на студент и ще се поеме от фондацията „Български център по предприемачество“ и от Google. Партньорството на Варненския свободен университет с фондацията стартира още през миналата година, когато във Варна гостуваха ментори от Силициевата долина. Срещата с тях събра повече от 200 студенти, преподаватели, представители на бизнеса, предприемачи и инвеститори, които коментираха широк кръг от теми. Събитията се провеждат по инициатива на стартиралия в университета Академичен акселератор, който има за цел да подпомага осъществяването на студентски предприемачески инициативи, както и формирането на екипи за реализация на нови бизнеси.", "date": "2018.05.11", "title": "Google финасира обучение в Станфорд на варненски студенти"}
{"url": "http://www.monitor.bg/bg/a/view/ns-zadylji-kabineta-da-zashtiti-transportnija-bransh-pred-bruksel", "text": "Министерски съвет  да излезе с позиция в подкрепа на българските превозвачи и техните интереси. Това задължи кабинета Народното събрание в нарочно решение по повод  спорния „пакет мобилност“ на ЕС. То бе подкрепено единодушно от всички групи в парламента със 140 гласа „за“ и нито един „против“ или „въздържал се“. Според депутатите това ще повлияе силно негативно върху транспортния сектор в Централна и Източна Европа, ще натовари операторите, а малките и средните предприятия ще бъдат изтласкани от пазара, на който ще останат само големите играчи. Новите правила целят да забранят на тираджиите да спят в кабините на камионите си. Това според депутатите означава повече разходи за хотел или мотел, както и за застраховки от страна на бранша.  Връщането на всеки три месеца ще доведе до още разходи за допълнителен транспорт и допълнително разпределение на работните часове и почивка. Така според НС ще се стигне вмешателство на свободния пазар. По време на дебатите Искрен Веселинов от Обединени патриоти изтъкна, че трябва да защитим националния си интерес  с всички възможни лостове. Според Станислав Иванов от ГЕРБ, ако този пакет бъде приет това ще смачка българския бизнес. Около 7000 са превозвачите с под 10 камиона. Тези с малко над 10 са около 8000. Това по думите му означава, че на над 10 000 превозвачи ще им бъде отнет достъпа до европейския пазар. Йордан Цонев от ДПС пък изтъкна, че това решение на ЕС е едно от тези, които създават проблеми в съвета и са повод за Брекзит. Не бива със законодателни актове да се намесваме там където действа пазара и конкурентоспособността. На свой ред Георги Свиленски от БСП изтъкна, че този пакет 1 относно транспортния бранш е вече почти финализиран, но не така стояло въпросът с пакет 2 за автобусните превози и призова още от сега България да излезе с позиция и в Европа да знаят, че страната ни е против такава намеса. Неговият колега Валери Жаблянов пък изтъкна, че над 190 000 БГ работници са заети в този бранш.", "date": "2018.05.11", "title": "НС задължи кабинета да защити транспортния бранш пред Брюксел "}
{"url": "http://www.monitor.bg/bg/a/view/visshite-etaji-shte-podavat-imotni-deklaracii-do-8-uni", "text": "Народното събрание удължи до 8 юни срока за подаване на декларация за имущество и конфликт на интереси на лицата на висши длъжности, както и на ключови длъжности в администрацията пред новата комисия „Антикорупция“. Това решиха депутатите с поправки в  Закона за противодействие на корупцията и за отнемане на незаконно придобито имущество, които приети със 133 гласа „за“. В мотивите си вносителите обясняват поправката с краткия срок за подаване на декларацията, който изтича след пет дни и и големият брой декларации. Това е втора поправка на антикорупционния закон от приемането му в началото на годината. Въпреки че подкрепиха поправките, от БСП определиха закона като „нескопосан“. \"И ако нашето законодателство е една матрица, антикорупционен закон, дава една постоянна грешка в законодателството ни. Това са вече вторите промени и се дължат именно на нескопосания закон, който беше изготвен и гласуван., заяви социалистът Тодор Байчев. На свой ред шефът на правната комисия Данаил Кирилов от ГЕРБ обясни – „Очевидно този закон ви плаши и по тази причина твърдите, че това е лошо или не знам какво  законодателство.\" Той заяви, че с 15 повече са новите категории лица на висши длъжности, които трябва да подават такива декларации. Увеличени и са висшите чиновници, които също трябва да подават такава декларация – с около 14 нови категории лица, сред които са и кметовете. Става дума за около 2500 лица на висши длъжности, обясни Кирилов. Йордан Цонев от ДПС пък  определи дебатите за безсмислени. По думите му поправката е обективно необходима, въпреки че самият закон не бил обективно нужен. „известни кръгове в България се опитват да налагат злощастния румънски модел“, заключи той.", "date": "2018.05.11", "title": "Висшите етажи ще подават имотни декларации до 8 юни"}
{"url": "http://www.monitor.bg/bg/a/view/djoben-komputyr-s-vyzmojnostite-na-nastolen-mi-mini-pc-raboti-s-windows-ili-android", "text": "Таблетите революционизират преносимите компютри, но за по-голяма мобилност, трябва да се правят жертви при мобилните устройства. Например, повечето имат само един съществуващ порт за свързване и предлаганото разширяване на пространството за съхранение може да бъде проблемно. Таблетите революционизират преносимите компютри, но за по-голяма мобилност, трябва да се правят жертви при мобилните устройства. Например, повечето имат само един съществуващ порт за свързване и предлаганото разширяване на пространството за съхранение може да бъде проблемно. И ако потребителя иска да стартира пълна операционна система Windows, може да се окаже невъзможно. Но Mi MiniPC, който сега събира средства в Indiegogo, е компютър с размерите на човешка длан предоставящ три възможности за USB свързаност, вградена батерия, 720p сензорен дисплей и опцията за инсталиране на Windows или Android. MiniPC всъщност е представян, като компютър с джобен размер, въпреки че едва ли, ще може да се постави в джоба на тесни дънки с размерите си от 135 х 90 х 16 мм.  Появявали са се, редица подобни, малки компютри през годините, които използват операционни системи Windows или Android. MiniPC може да работи с версията на Windows 10 за настолни компютри, както и мобилната система Android 5.1, разбира се не по едно и също време, но на потребителите им е даден избор при зареждане. Мобилният компютър има собствен 5-инчов сензорен дисплей с разделителна способност от 1280 x 720, захранван от процесор Atom x7-Z8750 с капацитет 2.56 GHz, поддържан от 8 GB RAM и 128 GB SSD памет, като също така предлага и добър избор от портове, включително USB-C, USB 3.0 и 2.0, Gigabit Ethernet и HDMI. Има и слот за microSD (TF) за разширение на пространството за съхранение. Предлаганата безжична се осигурява от Bluetooth 4.2 и двубандов Wi-Fi, докато с едно зареждане, 6000 mAh батерия е достатъчна за до 6 часа работа. Дизайнът без вентилатор прави работата на устройството много тиха, а алуминиевият корпус остава хладен при допир, както и придава стилен външен вид. MiniPC се предлага със сгъваема Bluetooth клавиатура, за да направи писането по-лесно и да не отнема от скъпоценното пространство на екранна с виртуална клавиатура. Устройството има стерео високоговорители, насочени напред, въпреки че потребителите вероятно ще трябва да използват наличния аудио жак, за да се насладят на приличен звук.", "date": "2018.05.11", "title": "Джобен компютър с възможностите на настолен"}
{"url": "http://www.monitor.bg/bg/a/view/garvan-otkradna-kreditna-karta-za-da-si-kupi-bilet-za-vlak", "text": "Гарван открадна кредитна карта до автоматите за билети за влаковете на гара в Токио, съобщи Сайънс алърт. Свидетел на кражбата засне птицата как разглежда автомат за билети на гара Киншичо, преди да подскочи до жената на съседната машина и да открадне картата й, когато тя излиза от отвора. След това гарванът обаче остава с картата в човката и не съобразява как да я използва. Затова жената успява да си я вземе. Възможно е птицата да е грабнала кредитната карта само заради лъскавата холограма. Известно е обаче, че гарваните са обиграни в бартерните сделки. Те разбират също причинно-следствени връзки и могат да планират действия и да предлагат размяна на неща, които ще им послужат да се сдобият с деликатеси. Американецът Джош Клайн изобрети автомат, който пуска фъстъци, когато гарван сложи в него монета. Идеята му е така диви птици да намират изгубени монети. Колкото и да е странно, те го правят. Други гарвани бяха наблюдавани да пускат орехи пред спрели на червен светофар автомобили, така че, когато те отново потеглят, да ги счупят.", "date": "2018.05.11", "title": "Гарван открадна кредитна карта, за да си купи билет за влак"}
{"url": "http://www.monitor.bg/bg/a/view/jasni-sa-vsichki-finalisti-na-evrovizija-2018", "text": "Станаха известни участниците от всички 26 страни, които ще се борят на финала на телевизионния песенен конкурс \"Евровизия 2018\" след вчерашния втори полуфинал, съобщи Асошиейтед прес.  Изпълнителите от Сърбия, Молдова, Унгария, Украйна, Швеция, Австралия, Норвегия, Дания, Словения и Холандия спечелиха достатъчно гласове, за да достигнат големия финал. Половината от гласовете бяха дадени от професионално жури, а другата половина от телевизионните зрители. На първия полуфинал във вторник бяха избрани 10 финалисти, сред които и България. Австрия, Естония, Кипър, Литва, Израел, Чехия, Албания, Финландия и Ирландия също се класираха за финала. Пет страни - Германия, Великобритания, Испания, Италия и Франция, и както и домакинът Португалия се класират автоматично за финала. Общо 43 страни участват в популярното музикално ежегодно събитие, което се провежда за 63-ти път. Тазгодишното издание е в португалската столица Лисабон. Организаторите развалиха договора си с китайската телевизия \"Манго\" и тя не можа да излъчи вчерашното събитие, защото е цензурирала две от изпълненията от първия полуфинал, съобщи БТА", "date": "2018.05.11", "title": "Ясни са всички финалисти на Евровизия 2018"}
{"url": "http://www.monitor.bg/bg/a/view/bank-of-america-veshtae-dogodina-skok-na-petrola-do-100-za-barel", "text": "Световните цени на петрола догодина може да скочат до 100 долара за барел, сочи прогноза на Bank of America, цитирана от Bloomberg и „Прайм”. Фючърсите за нефта сорт Brent, които в четвъртък бяха на ниво от 77 долара, още към средата на 2019 г. ще са на ниво от поне 90 долара за барел вещаят експертите на щатската банка и след това да продължат към психологическата граница от 100 долара. Според тях причина за шока на петролния пазар може да послужат санкциите срещу Иран и от страна на САЩ и възможното удължаване на договорката между ОПЕК и други страни износителки на петрол за намаляване на добивите, за което най-много настоява Русия. Съществуват рискове и от срив на доставките на нефт от Венецуела, което допълнително ще наруши баланса на световния петролен пазар.", "date": "2018.05.11", "title": "Bank of America вещае догодина скок на петрола до $100 за барел"}
{"url": "http://www.monitor.bg/bg/a/view/marija-grozdeva-razbi-konkurencijata-vyv-fort-bening", "text": "Само месец след преизбирането й за президент на Български стрелкови съюз, изключителната Мария Гроздева показа, че ни най-малко не смята да отстъпва позиции и като състезател. Тя спечели златен медал в дисциплината 25 метра спортен пистолет на състезанията за Световната купа във Форт Бенинг, САЩ. В квалификацията Мария постигна резултат от 583 т. и влезе трета на финала. Там обаче изтъкнатата ни състезателка показа, че няма да прави компромиси и безапелационно спечели финала с 35 т., съобщиха от съюза. Зад българката останаха Зорана Арунович от Сърбия и Анна Коракаки от Гърция.", "date": "2018.05.11", "title": "Мария Гроздева разби конкуренцията във Форт Бенинг"}
{"url": "http://www.monitor.bg/bg/a/view/pochitame-dnes-svetite-bratja-kiril-i-metodij", "text": "Още в най-старите български ръкописни книги, запазени до днес, е отбелязана паметта на светите братя - 14 февруари за св. Кирил и 6 април за св. Методий. За техния общ празник, 11 май, най-ранният запазен спомен е от XII век. Тази дата се чества и през следващите векове като църковна прослава, а през годините на българското възраждане се превръща и в гражданско тържество, изразяващо духовните въжделения на българите за църковна и политическа независимост, просвещение и национално въздигане. През 1857 година започва редовното отбелязване на празника на св.св. Кирил и Методий в Пловдив, Цариград, Шумен и Лом. Първото честване е организирано от Найден Геров през 1851 г. в Пловдив. Днес, 11 май се чества като църковен празник на двамата свети братя, докато 24 май се утвърждава като празник на българската просвета и на славянската култура. Светите братя Константин и Методий - създатели и разпространители на първата славянска азбука - глаголицата, са канонизирани като светци за превода и популяризирането на Библията на старославянски език и за разпространяване на християнството сред славяните. Обявени са за съпокровители на Европа заедно със св. Бенедикт от папа Йоан Павел II. Днес имен ден празнуват всички с имената Кирил, Кирилка, Киро, Кирчо, Методи и Методий.  ", "date": "2018.05.11", "title": "Почитаме днес светите братя Кирил и Методий"}
{"url": "http://www.monitor.bg/bg/a/view/djesika-chastejn-stava-007", "text": "Холивудската звезда Джесика Частейн ще влезе в ролята на шпионин ала Джеймс Бонд в продуцираното от нея заглавие „355“. Това стана ясно в рамките на филмовия фестивал в Кан. В промотирането на лентата във Франция се включиха още звезди, сред които Пенелопе Крус, Марион Котияр, Лупита Нионго и Фан Бинбин. Целта на проекта е да се преустанови порочната практика шпионските продукции да поставят в акцент единствено представителите на силния пол. За факта, че на пазара липсват екшъни с фокус върху дамите, Частейн говори в рамките и на миналогодишния фест в Кан. Тогава тя порица форума, че не дава достатъчна трибуна и на жените режисьори. Тази година статистиката не е много по-различна. Едва три от филмите, които ще се борят за „Златна палма“ са режисирани от жени. В конкурсната програма са селектирани общо 21 заглавия. Междувременно Кейт Бланшет, която тази година застава начело на журито, обясни, че ще оценява филмите според артистичните им качества, а не – според социалната им ангажираност.", "date": "2018.05.11", "title": "Джесика Частейн става 007"}
{"url": "http://www.monitor.bg/bg/a/view/nadal-schupi-34-godiien-rekord-na-makenrou", "text": "5-кратният победител в Откритото първенство на Мадрид с награден фонт от 7,191 млн. евро Рафаел Надал отнесе с 6:3, 6:4 Диего Шварцман и стигна топ 8 на турнира. Двата сета донесоха ново велико постижение в уникалната кариера на 31-годишния испанец от остров Майорка, пише tennis24.bg. Надал изпрати в историята 34-годишния рекорд на Джон Макенроу от 49 поредни спечелени сета, като го подобри на 50, засега. В Мадрид Рафа има серия от 7 поредни победи (титла 2017). Днес Надал ще излезе на централния корт не преди 18 ч. срещу друг голям борец – Доминик Тийм (шести в света) в повторение на миналогодишния финал.", "date": "2018.05.11", "title": "Надал счупи 34-годишен рекорд на Макенроу"}
{"url": "http://www.monitor.bg/bg/a/view/uristyt-ivelin-jeljazkov-rabotodateli-i-slujiteli-sami-shte-reshavat-dali-da-izpolzvat-e-dosie-uchilishtata-predlagat-prestijni-specialnosti-bez-realizacija-na-pazara-na-truda", "text": "    - Тази наредба по никакъв начин не урежда трудови правоотношения. Тя се отнася до съхраняването на документи в електронен вид, а не за такъв вид събития. За да има електронно досие обаче, работникът трябва предварително да е декларирал съгласието си за това. Ако той по някаква причина не иска да комуникира по този начин, тази наредба няма да се прилага в неговия случай. Текст „може да бъде уволнен работник по електронна поща“ в наредбата няма. - Несъмнено ще бъде полезно. Става дума за технологична новост, която е позната отдавна на света. Идеята е документите да бъдат съхранявани в електронен вид вместо на хартия.  - Това означава, че документите няма да са вече на хартиен носител. Важно е да отбележим, че не става дума за всички документи, а само за изрично упоменатите в наредбата. Работодателите и работникът сами ще решават дали да се възползват от тази възможност, никой никого не задължава да я използва. Затова и синдикатите се съгласиха с този вариант. - По абсолютно същия както и досега. Няма нищо ново, така че служителите няма от какво да се притесняват. - Да, но дори и да не са запознати, ако мислят, че нещо не е както трябва, се съветват с адвокати и в крайна сметка става ясно имат ли основание за тревога. Ако преценят, че притесненията им са основателни, винаги съществува възможността за съд. Освен това Кодексът на труда е така написан, че работникът е в максимална степен защитен. - Фирмите, които членуват в асоциацията ни, са изцяло в светлия сектор и не бих казал, че срещаме оплаквания за неизплатени заплати, забавени такива, каквито се изнасят често в публичното пространство. Няма подобни случаи при нас.  - Трябва да настояваме при сключване на трудово правоотношение, то да бъде регистрирано в НАП. Освен това е необходимо работникът да познава длъжностната си характеристика. - Основен проблем е липсата на хора с подходяща квалификация. Ще ви дам един пример - търси се машинен инженер и се оказва, че такъв няма. Има фирми, които търсят хора на подобни позиции вече 2 години, затова много разчитаме на промените, които бяха направени в закона за трудовата миграция и трудовата мобилност, за да се отпуши системата. Работа има, но достатъчно хора с подходяща квалификация няма. Това не се отнася само за висшисти, а и за хора на различни позиции, дори за по-ниско квалифицирани. Най-голям недостиг има при техническите специалности – машинни инженери, инженер-химици и т.н.  - Начините са няколко. Трайният е чрез промяна на нагласите в образователната система. Там обаче резултати могат да се търсят най-рано след 5 години. Имам предвид, че училищата масово предлагат „престижни“ специалности, които обаче впоследствие нямат реализация на пазара на труда. Всяка година завършващите висше образование от хуманитарните и икономическите дисциплини са повече от половината от всички дипломиращи се. Точно те обаче не са най-търсените. И обратно, за най-търсените специалности на пазара на труда приемът е в пъти по-малък от потребния. Ако това се промени, ще имаме дългосрочен резерв. Краткосрочното решение е свързано с промените в трудовата миграция и мобилност. Те ще дадат възможност за работа в България както на висококвалифицирани специалисти, така и на такива без висше образование. Друг резерв са двустранните споразумения. Имаме вече подписано такова с Армения, в процес на приключване са преговорите с Украйна и Молдова. - Като нямаме специалисти, какво да направим? Вие чули ли сте на някого да му е намалено възнаграждението, защото е дошъл друг специалист? Аз лично не съм чувал. Няма логика работодателят да предлага на българските работници по-лоши условия, отколкото на чужденците. По този начин ще загуби и тези, които има. Едно е сигурно, че работник от друга страна ще струва много по-скъпо на работодателя не заради предложената заплата, а заради разходите по пристигането му. Т.е. българският работодател е мотивиран да наеме работници от страната ни. За да дойде един човек от чужбина, му се плащат редица допълнителни разходи, свързани с идването му – транспорт, квартира, за членове на семейството. Отделно има и разходи по администрирането на подобна дейност за различни видове разрешения. Така че българският работник е предпочитан и ще продължава да бъде търсен от работодателите.", "date": "2018.05.11", "title": "Юристът Ивелин Желязков:  Работодатели и служители сами ще решават дали да използват е-досие"}
{"url": "http://www.monitor.bg/bg/a/view/hyrvatija-shte-si-pazi-granicite-s-bezpiloten-samolet", "text": "Хърватия ще се снабди с безпилотен самолет за контрол на морските граници и за защита от пожари, съобщиха местните медии. Цената му е около пет милиона евро. Тази доставка е най-голямата ставка в планираната модернизация на системата и засилването на капацитетите за надзор и контрол до 2020 г., каза държавният секретар в министерството на земеделието Желко Краличак. Той добави, че 70 процента от общата стойност на самолета ще бъде съфинансирана от фондовете на ЕС.", "date": "2018.05.11", "title": "Хърватия ще си пази границите с безпилотен самолет"}
{"url": "http://www.monitor.bg/bg/a/view/ochite-pred-temida-sled-zatvora-haresvam-myje-dimityr-jeljazkov-dade-pokazanija-sreshtu-streleca-si-dvamata-pochti-se-sbiha-v-syda", "text": "„Имам още торбичка в корема, но искам да кажа, че със секса нямам никакъв проблем. Много си падам по мъже, след като бях в затвора. Вече мъжете ми харесват повече от жените“. Това разкри пред спецсъда несебърският накробос Димитър Желязков – Митьо Очите. Той е със силиконова протеза на уретера след стрелбата на 8 юни 2016 г. в заведението 4YOU в курорта Слънчев бряг. Очите даде показания срещу основния си душманин Божидар Кузманов – Божо Кравата и групата му, които са обвинени за стрелбата срещу него. Напрежението в съдебната зала бе огромно, а единствено присъствието на дузина въоръжени съдебни охранители предотврати реален сблъсък между Очите и Кравата. Двамата постоянно си разменяха цветисти реплики, но съдия Стоян Тонев не посмя да ги глоби, а всеки път им отправяше „последно предупреждение“. Очите обясни, че облечен с бронежилетка и къси гащета заедно с още 5-6 момчета от офиса на фирма „Аркус“ отишли към заведението 4YOU, за да хапнат. само в дясната си ръка държах пура“, обясни несебърлията. „Лъжеш!“ - изкрещя в този момент Кравата. „Да стреляте човек в гръб, много ли е мъжко? Страхливци!“, отвърна пък Очите. „Лъжец. Имаше тейзър!“, провикна се друг от подсъдимите Георги Иванчев. Адвокатите му пък настояха, че за това оръжие се изисква разрешително и да каже имал ли е и ползвал ли го е. „Какво разрешително, бе? Даваш 2000 лева и го взимаш. То си има памет, това е електронен пистолет, може да се провери дали е стреляно“, сопна се Очите. „Ако съм носил оръжие, щях ли да се оставя да ме стрелят?“, иронично се обърна той към съдията. Последваха още реплики от подсъдимите, на което Очите отвърна към съда: Г-н съдия, дразня се така. Нали беше голям зор да дойда. Идвам, а те ме обиждат тука и ме прекъсват. Това са едни страхливци. настоя несебърлията. Включи се Кравата с реплика: „Я стига! Ти сам си си виновен! Защо дойде в ресторанта. Канил ли те е някой?“ Очите запази самообладание и продължи разказа си. Обясни, че стигнали до ресторанта пеша, защото е на 150 м от офиса на „Аркус“. Посрещнал ги викачът пред заведението и ги насочил към едно от сепаретата навътре. В него седели Божо Кравата и Георги Иванчев. На бара стоял Марчо Марков – Сървайвъра, а от другата страна бил Радослав Димитров и още няколко мъже с къси подстрижки – всичките подсъдими по делото. Очите се обърна и ги посочи с пръст. „В този момент Кузманов извади пистолет „Макаров“. Познавам го какъв е, защото съм ходил в казармата. От дясната ми страна се зареди още един пистолет. Погледнах натам. Беше Георги Иванчев. Той започна да стреля пръв. Уцели ме в ръката и раменете. Кузманов не го видях да стреля. Тръгнах назад и се обърнах, за да изляза навън. Проехтяха още няколко изстрела в гръб. Стреляше този човек“, каза Очите и посочи Радослав Димитров. Несебърлията обясни, че бил в компанията наубития при престрелката Александър Алексиев – Сашо Водолаза, който му носил чантичка тип „диагоналка“ с документи и пари. „Аз не носех оръжие. Нямах пистолет, нито нож. Държах в дясната си ръка пура“, обясни Очите. Той отрече да е ходил да рекетира Кравата. Обясни, че имал среща с Христо Широков – Ицо Широката и още един човек, който държал студиа за татуировки - Костадин Толев – Динко. Трябвало да се разберат да не ги закачат и да си работят спокойно през туристическия сезон. Последваха въпроси от адвокатите за т.нар. паркомясто и дали дъщеря му държи фирма за таксита и имали ли са спорове с управителя на заведението заради стоянка на таксита отпред. „Това са Не е нещо сериозно. Моля ви, не съм дошъл тук да ме питат глупави неща. Ако имате нещо съществено да ме питате, ако не да си ходя“, отвърна Очите, след което бе освободен от съдебната зала. Шведът Себастиян Новени и още около 120 човека ще бъдат разпитани по делото за престрелката в ресторант FOR4. Според обвинението Очите и хората му искали от бандата на Кравата да си плащат за охрана, но те им отказали. Несебърлията и аверите му, сред които убитият Александър Алексиев – Сашо Водолаза и тежко раненият Николай Маринов – Кольо Магарето, отишли в ресторанта, за да се разберат с Кравата. Тогава е открита стрелба по тях. Подсъдими са Кузманов като лидер на организирана престъпна група с членове Иван Терзийски, Димитър Николов, Данаил Петков, Николай Иванов, Силви Николаев, Радослав Димитров, Георги Иванчев, Тодор Славов и Марчо Марков – Сървайвъра.", "date": "2018.05.11", "title": "Очите пред Темида: След затвора харесвам мъже"}
{"url": "http://www.monitor.bg/bg/a/view/polskite-deputati-si-namaliha-zaplatite-s-edna-peta", "text": "Полският парламент гласува намаляване с 20 % на заплатите на депутатите, за да потуши скандал, породен от щедри бонуси, които консервативното правителство си отпусна, съобщи АФП. Законопроектът, който засяга както 460-те членове на долната камара (Сейм), така и сенаторите, бе одобрен от 240 депутати от консервативното мнозинство. Двама гласуваха против и петима се въздържаха, а депутатите от опозицията бойкотираха вота и скандираха \"крадци\". Мерките бяха обявени миналия месец от лидера на управляващата партия \"Право и справедливост\" Ярослав Качински. Това стана, след като медии разкриха, че министрите от ПиС са получили премии от 15 до 19 хиляди евро. Тези суми изглеждат големи за страна, където средната месечна заплата е около 1000 евро. Възнаграждението на един полски депутат е около 2350 евро.", "date": "2018.05.11", "title": "Полските депутати си намалиха заплатите с една пета"}
{"url": "http://www.monitor.bg/bg/a/view/do-500-leva-globa-za-roditelite-na-decata-ultrasi", "text": "Между 300 и 500 лева може да отнесат родителите на децата ултраси, които бяха заснети голи до кръста с нацистки символи по време на финала за Купата на България между „Славия“ и „Левски“. Това съобщи в сутрешния блок на Нова телевизия Стефка Илиева от Държавната агенция за защита на детето по повод снимката, заради която от агенцията са се самосезирали. Самоличността на родителите все още се изяснява, като държавните служители работят по версията, че те са оставили децата си без надзор по време на футболната среща. „Социалните работници имат правомощия да работят директно с децата и родителите. Следва консултиране на родителите, както и при необходимост, насочване на същите за оценка на техния родителски капацитет и предприемане на действия за повишаване на същия\", поясни старши-инспектор Илиева.", "date": "2018.05.11", "title": "До 500 лева глоба за родителите на децата ултраси"}
{"url": "http://www.monitor.bg/bg/a/view/7-dushi-sa-namereni-myrtvi-v-avstralija", "text": "Четири деца и трима възрастни бяха намерени мъртви в малко населено място в Австралия, съобщи полицията, цитирана от Франс прес.  Говорител на полицията в щата Западна Австралия каза, че там са намерени огнестрелни оръжия и че вероятно жертвите са загинали от прострелни рани. Той добави, че следователите не издирват заподозрян, което навежда на мисълта, че извършителят вероятно се е самоубил, отбеляза АФП.", "date": "2018.05.11", "title": "7 души са намерени мъртви в Австралия"}
{"url": "http://www.monitor.bg/bg/a/view/podnovjava-se-spasitelnata-akcija-za-bojan-petrov", "text": "Очаква се днес да бъде подновена спасителната операция за алпиниста Боян Петров, който от 3 май е в неизвестност в Хималаите. Вчера силен вятър не позволи на шерпите да тръгнат отново да го търсят, както и непалски хеликоптер да лети над района на връх Шиша Пангма. Четвърти ден спасителите се опитват да стигнат до някой от височинните лагери, където има надежда Петров да се е укрил от лошото време. Посолството на Република България в Пекин е информирано в телефонен разговор с управителя на Simrik Air Pvt. Ltd., че съгласно плана, два хеликоптера (пълно оборудвани за спасителни акции) са излетели от летище Катманду в 8.30 ч. местно време (Непал). Трети хеликоптер остава на непалска територия в близост до границата за снабдяване с гориво на двата хеликоптера, които ще извършват спасителната операция, съобщи БНТ. Посолството ни в Делхи е получило допълнителна информация, че хеликоптерите са стигнали в подножието на върха и изчакват намаляване на силата на вятъра, за да направят облитане на съответната височина. В екипите са включени опитни пилоти и опитни алпинисти, включително хора, запознати с терена на вр. Шиша Пангма от техни предишни изкачвания на върха. В хеликоптерите са се качили двама шерпи с изключителен опит, които познават планината и маршруите в детайли, за да насочват пилотите къде да облитат. Те носят инсулин и глюкоза, защото Боян Петров е диабетик и това е едно от основните притеснения - че дори и да бедства някъде, всяка минута е от значение, съобщи Нова тв. Финансов бонус за намирането на изчезналия алпинист Боян Петров е обещала жената, която живее с него на семейни начала - Радослава Ненова, на спасителния екип, който го издирва. Тя призна пред bTV, че е решила да даде бонусите, за да могат търсещите да имат по-сериозен стимул да го намерят, а не просто да вземат заложените в договора суми и подчерта, че няма да жали средства, за да намерят и спасят Петров. \"Има надежда. Тези хора са по-различни от градските, чувала съм за хора, които буквално са възкръснали след няколко дни. Боян също знае как да оцелее при подобни условия\", коментира Ненова.  „Всички в базовия лагер са излезли по маршрута. Имат и собствена организация кой, кога и как да тръгне. Надеждата на всички е Боян да е в Лагер 2“, заяви в предаването „Преди всички“ Деян Петков от екипа на експедицията на Боян Петров. Той обясни, че заради плътна облачна покривка не е направена сателитна снимка на района, но е поръчана нова снимка: „С нея можем да видим някакви обекти, които смятаме, че са неестествени за терена, който е там. Разчитаме на хората в планината, на хеликоптерите и снимката е още нещо, което да помогне в работата. Шансовете на Боян намаляват всеки ден, обаче ние сме оптимисти и се надяваме да добър завършек на всичко това“.", "date": "2018.05.11", "title": "Подновява се спасителната акция за Боян Петров (ОБНОВЕНА)"}
