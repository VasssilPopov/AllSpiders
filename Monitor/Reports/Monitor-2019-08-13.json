{"url": "https://www.monitor.bg/bg/a/view/sled-pojarite-objaviha-chastichno-bedstveno-polojenie-v-dupnica-172917", "text": "Частично бедствено положение за част от територията на общината обяви кметът инж. Методи Чимев. Решението е във връзка с възникнала усложнена обстановка, предизвикана от пожар в следствие на натрупани различни по вид отпадъци в района на фирма „Феникс Ресурс“– под мост на автомагистрала „Струма“ и в землището на село Грамаде. Срокът на частичното бедствено положение е до 14.08.2019 год. до 24.00 часа за провеждане необходимите  неотложни аварийно – възстановителни работи (НАВР). \"Във връзка с обявеното бедствено положение въвеждам в действие Общински план за защита при бедствия в частта “План за действие при възникване на пожари” считано от днес до 24.00 часа на 14.08.2019 год. За ръководител на операциите във връзка със създалата се обстановка определям Началника на РС ПБЗН – Дупница. Кметове и кметски наместници на засегнатите населени места от общината да започнат незабавно провеждане на планираните дейности за защита на живота и здравето на населението и опазването на околната среда. Щабът за изпълнение на Общинският план за защита при бедствие да премине при непрекъснат режим на работа. Информация за хода на НАВР да ми се предоставя през 1/един/ час. Същата да се предоставя и на РД ПБЗН- Кюстендил, Областен съвет по сигурност, Областен управител на област Кюстендил и на средствата за масово осведомяване\", се казва в заповедта на кмета, който е на място от възникването на пожара. Огънят е обхванал основите на Автомагистрала \"Струма\", а с огнената стихия се борят пожарни коли, цялата налична техника на ВиК и Община Дупница, десетки доброволци и полиция. В потушаването се включиха автомобили на \"Пожарната\" от Самоков и Благоевград, фирми, както и зърнопроизводители с техника. На място пристигнаха експертни групи от Областно пътно управление и Министерство на регионалното развитие, за да вземат отношение по участъка на магистралата и дали е компрометиран в следствие на огъня. Автомагистралата остава затворена за преминаване на автомобили, като те биват пропускани през Е 79. \"Засега нямаме информация за опасно високи нива на отровни газове. Очакваме резултати\", коментира и зам.-кметът Крум Милев.  ", "date": "2019.08.13", "title": "След пожарите обявиха частично бедствено положение в Дупница"}
{"url": "https://www.monitor.bg/bg/a/view/aresti-sled-pogrom-v-tuzarska-krychma-obzor-172911", "text": "Серия от арести последваха погрома на столично заведение на бул. „Тодор Каблешков“ в понеделник вечерта. Сред задържаните е и съдружник на собственика на бара, а трима се издирват. Според Нова тв задържани с обвинения са четирима мъже. Подробности за разследването даде главният секретар на МВР Ивайло Иванов, който направи изявление в Министерския съвет. Според Иванов причината за нападението се крие във финансови неуредици между бизнес партньори. Той заяви още, че не е бил подаван сигнал в МВР за инцидента, а органите на реда са се самосезирали от публикации в медиите. От думите на Иванов стана ясно, че премиерът Бойко Борисов е наредил да бъдат предприети всички нужни мерки за установяването на самоличността и задържането на извършителите на вандалския акт. Тези времена отдавна са отминали. Ние няма да допуснем такива действия, а поръчителите и извършителите ще понесат своите последствия съгласно закона”, категоричен беше Иванов. Преките извършители са шестима, като засега трима от тях са идентифицирани. Те били клиенти на заведението, след което започнали да извършват хулигански действия – чупели инвентара, обръщали маси и заплашвали с хладно оръжие. от присъстващите. Собствениците на заведението са разпитани. За инцидента се разбира часове по-късно, когато собственикът на заведението Емил Лазаров публикува в социалните мрежи записи от охранителните камери. Според неофициална информация пред разследващите Лазаров обяснил, че нападението е поръчано от негов бизнес партньор в строителна фирма на име Красен Кръстев. Между двамата имало финансов спор, който е довел до тази саморазправа. Главният секретар на МВР обясни, че случилото се няма общо със заведението, а по-скоро засяга други бизнес отношения. Най-вероятно става въпрос за обща строителна фирма, която наскоро е била поделена между двамата бивши съдружници. Проверка на „Монитор“ на място показа, че ден след инцидента заведението работи, както обикновено. Няма и следа от случилото се, засегнатите маси и столове са сменени. Служителите отказват коментар по случая. От съседните магазини също Очевидци описват собственика на ресторанта като „баровец“. Според слухове, които обаче не са потвърдени официално, е възможно в дъното на нападението да стои и преразпределение на наркопазара в столицата.", "date": "2019.08.13", "title": "Арести след погром в тузарска кръчма (ОБЗОР)"}
{"url": "https://www.monitor.bg/bg/a/view/grisho-be-blizo-do-chudo-no-otnovo-otstypi-pred-vavrinka-172916", "text": "Григор Димитров стигна почти до чудото, но отново отстъпи пред Стан Вавринка, този път в първия кръг на Мастърс 1000 турнира в Синсинати. Двубоят приключи с 5:7, 6:4, 7:6(4) за швейцареца след малко над 2 часа и половина игра. В първите два сета двамата си размениха по един пробив. В решителната трета част българинът сякаш рухна след множество непредизвикани грешки и позволи на съперника си да дръпне с 5:1. Когато всички очакваха, че мачът ще приключи, Григор направи пробив, а след това спечели и следващите 3 гейма за 5:5. После двамата си размениха по един пробив, за да се стигне до инфарктен тайбрек, развил се по подобие на сета. Въпреки загубата, Григор показа добър тенис и борбен дух и даде надежда на феновете си, че завръщането е близо. Иначе за статитсиката - това е пета поредна загуба на Гришо от добрия му приятел Стан и общо 7-а от швейцареца от 11-те им срещи. Предишната победа на Вавринка бе само преди седмица в първия кръг на турнира в Монреал – тогава с 6:4, 6:4. Поражението ще свали Гришо най-вероятно до номер 78 в световната ранглиста, където тази седмица изпадна от топ 70 за пръв път от 7 години насам и в момента е 74-ти.", "date": "2019.08.13", "title": "Гришо бе близо до чудо, но отново отстъпи пред Вавринка"}
{"url": "https://www.monitor.bg/bg/a/view/spasiteli-izdirvat-momiche-izcheznalo-v-moreto-na-centralnija-plaj-vyv-varna-172910", "text": "Спасителите на Централния плаж във Варна издирват 14-годишно момиче, изчезнало в бурното море, съобщиха очевидци в социалните мрежи, цитирани от Блиц. За инцидента, който е станал около 16.30 часа потвърди и д-р Иван Иванов, управляващ ДКЦ I \"Св.Климентина\". Момичето е било на плаж в района на Калните бани с група приятели. Въпреки червения флаг тийнейджърите влезли във водата при 4 бала вълнение. Спасителите са успели да спасят от опасната хватка на морето едно от момчетата от групата, но момичето е потънало и към момента продължава издирването му. \"От \"Златни пясъци\" до \"Аспарухово\" днес вълнението е огромно. Изпратихме две линейки в подкрепление към курортите, четирима младежи спасявахме днес и на Южен плаж, Слава Богу там всичко приключи благополучно\", коментира още д-р Иванов. В момента полицаи са на плажа, очаква се всеки момент да пристигне и майката на момичето, изчезнало сред вълните. Потърсено е съдействието и на водолази, все още не е ясно дали ще се включат в издирването.", "date": "2019.08.13", "title": "Спасители издирват момиче изчезнало в морето на Централния плаж във Варна"}
{"url": "https://www.monitor.bg/bg/a/view/germanski-profesor-slaga-12-stenta-na-bylgarin-172913", "text": "Германски професор ще сложи наведнъж до 12 стента на българин. Световноизвестният германски неврорентгенолог проф. Ханс Хенкес и председателят на Българското дружество по интервенционална рентгенология доц. Станимир Сираков ще оперират утре в УМБАЛ \"Св. Иван Рилски\" двама пациенти – 54-годишен мъж и 61-годишна жена, съобщиха от болницата. Двамата пациенти са с гигантски мозъчни аневризми, които крият огромен риск за живота им - както, ако не бъдат оперирани, така и по време на самата интервенция. Първият пациент отишъл в болницата преди малко повече от година, след като страдал дълго време от нетипично главоболие. Ядрено-магнитният резонанс показал, че има огромна фузиформена аневризма на базиларната артерия в мозъка (вретеновидно разширение по цялото протежение на мозъчния съд). Доц. Сираков му обяснил, че ако заболяването му не бъде третирано, има до края на годината, а ако бъде третирано - има 30% риск мъжът да почине по време на манипулацията или веднага след това. Решено било да се чака, докато операцията стане неизбежна. В последния месец състоянието на пациента се влошило толкова, че бил с нарушена походка и имал проблем с приема на вода и храна. 61-годишната жена също стига до страшната диагноза, след като дълго била с непрестанно главоболие. Потърсила помощ обаче след епилептичен припадък. Изследванията при нея установили гигантска аневризма на средната мозъчна артерия, която е в състояние на спешност, защото има известно кръвонатичане около нея - сигурен признак, че предстои голям кръвоизлив, който за жената ще бъде фатален. И двете аневризми са изключително редки и сложни за третиране. Те ще бъдат Чрез специални катетри, под рентгенов контрол се разширяват стесненията на съдовете и в тях се поставя стентът, който представлява миниатюрна метална тръбичка. При първия пациент методът, който ще бъде използван, е особено сложен поради огромния размер на аневризмата. Ако стандартно големите аневризми се третират с един стент, тук проф. Хенкес и доц. Сираков планират да сложат между 10 и 12 броя. Целта е да бъдат поставени така, че да се застъпват една друга и в центъра на фузиформената аневризма и съответно пациентът да бъде извън опасност за живота. От УМБАЛ \"Св. Иван Рилски\" са поискали финансиране от НЗОК в размер на 150 000 лв., което ще покрие три от скъпите медицински изделия за първия пациент. Останалите разходи, както и хонорарът на проф. Хенкес се поемат от производителя на въпросните изделия. Сумата, която трябваше да бъде платена от здравната каса за лечението на тези пациенти в чужбина, щеше да надхвърли 500 000 лв., при това само за единия, обясниха от \"Св. Иван Рилски\". От там добавиха, че двете интервенции ще се предават на живо, в реално време, в аулата на болницата. В България годишно се откриват около 250-300 аневризми.", "date": "2019.08.13", "title": "Германски професор слага 12 стента на българин"}
{"url": "https://www.monitor.bg/bg/a/view/bylgari-ne-uspjaha-da-izletjat-ot-frankfurt-zaradi-otmenen-polet-172918", "text": "Десетки българи не могат да се приберат след отказ за полет на Wizz Air. В групата във Франкфурт има малки деца и болни. 35 са българите, които остават на летището, след като не успяват да излетят с редовен полет на Wizz Air в 15 и 10 часа. Според тях, виновни за забавянето, предшествало ситуацията, са авиокомпанията и летищните власти, а Wizz Air им отказва да осигури нови билети. Българите са притеснени, че трябва да пренощуват във Франкфурт, а някои от тях нямат средства за тези допълнителни разходи.", "date": "2019.08.13", "title": "Българи не успяха да излетят от Франкфурт заради отменен полет"}
{"url": "https://www.monitor.bg/bg/a/view/lyjica-katran-za-peevski-v-kacata-s-med-ktb-172915", "text": "С опит за анализ по темата за КТБ един журналист в „Дума“ демонстрира напор да покаже, че още мърда. Похвално усилие във вестник, в който некролозите за съжаление преобладават пред авторските материали. Похвално, но и не съвсем. Защото в кацата с мед, от която банкерът беглец Цветан Василев бъркаше ежедневно, докато не я изпразни съвсем, се озова и журналистическа лъжица катран. А това прецака анализа кардинално, превръщайки го във фейк. Въпросният фейк – мъртвороден, но редовно възкресяван от псевдоанализатори от кръга „Капитал“ и манипулаторите на Стояна Георгиева от сайта „Медиапул“, приписва несъществуващи връзки на депутата и издател на „Телеграф медия“ Делян Пеевски с тютюневия холдинг „Булгартабак“. Опитите ни да преброим колко пъти е изричана и опровергавана тази лъжа, катастрофират. Защото Фабриката за фейкове не се нуждае от подканяне. Ако не е „Булгартабак“, то ще е нещо друго – опорни точки за бой по Пеевски винаги се намират. Оказва се обаче, че и колегите в „Дума“ колекционират фейкове, за да ги тиражират, когато решат да изплуват над некролозите, с които си запълват страниците и да поработят малко и като журналисти. Истината за КТБ се появи в „Монитор“ още през юни за петата годишнина от избухването на аферата. При това само с факти. Журналистът обаче реагира с темпо, достойно за годишник и успява да спастри своя „анализ“ с кански мъки чак сега. Явно в месеците, които са му били необходими, за да се справи с тази трудоемка за него задача, е събирал „сламки“. Но дори и това му е коствало много усилия, защото по най-елементарния начин е щипнал тъкмо от фейковете, вместо да си направи услуга и да види как професионалистите правят подобни анализи. Вероятно ще прозвучи нескромно, но бихме посъветвали журналистите в партийното издание да не се катерят по високите клони, ако не го умеят. Просто защото им лъсват голите червени задни части. А гледката не е приятна.", "date": "2019.08.13", "title": "Лъжица катран за Пеевски в кацата с мед КТБ"}
{"url": "https://www.monitor.bg/bg/a/view/bg-koprodukcija-bosijat-imperator-s-premiera-v-toronto-172912", "text": "Филмът с българско участие \"Босият император\" ще отбележи световна премиера в рамките на престижния кинофестивал в Торонто, който ще се състои от 5 до 15 септември, съобщиха от \"Арт фест\". Припомняме, че \"Босият император\" е продължение на комедията „Белгийският крал“, която обра овациите на няколко международни феста, сред които този във Венеция, и получи номинация за европейските оскари, раздавани от ЕФА. Сюжетът проследява премеждията на краля (Петер ван ден Бегин), лишен от короната си след разпадането на Белгия. Негово величество за малко не се разделя и с живота си по време на нещастен инцидент в Сараево. Събужда се в санаториум на острова на Тито в Хърватия. Там се налага да осъзнае сериозността на промените, довели до разпадането на ЕС. Той разчита на помощ от своя антураж (в ролите Люси Дебе, Бруно Жорис, Титус де Воогт), а и от една нова приятелка - гостенката Лейди Лиз (Джералдин Чаплин), за да се справи със собственото си объркване и с авторитарния директор на санаториума, доктор Ото Крол (Удо Киер). Джералдин Чаплин, подобно знаменития си баща Чарли Чаплин във \"Великият диктатор\", изпълнява две роли. Продуценти от българска страна са Мира Сталева и Стефан Китанов. Премиерата на \"Босият император\" у нас ще е по време на 24-ия \"София филм фест\" през март 2020 г..", "date": "2019.08.13", "title": "БГ копродукция „Босият император“ с премиера в Торонто"}
{"url": "https://www.monitor.bg:443/bg/a/view/tok-ubi-myj-dokato-sviri-na-el-kitara-172898", "text": "Ток уби мъж докато свири на електрическа китара. Трагичният инцидент станал на 11 август в частен дом във великотърновското село Габровци, където по това време се намирал 28-годишният мъж. Приятели на мъжа веднага потърсили медицинска помощ, но когато спешният екип пристигнал, могъл само да констатира смъртта на мъжа. Инцидентът станал в неделя в къща за гости, която компания била наела за уикенда. Младежът опъвал струните на инструмента, когато внезапно бил покосен от електричеството. На мястото веднага бил повикан екип на Спешна помощ, но лекарите само констатирали смъртта. Тялото е откарано за аутопсия във великотърновската болница. Образувано е досъдебно производство за изясняване на причините за трагедията.", "date": "2019.08.13", "title": "Ток уби мъж докато свири на елкитара"}
{"url": "https://www.monitor.bg/bg/a/view/ognen-ad-kraj-dupnica-zadimjavane-zatvori-am-struma-172908", "text": "Два огромни пожара бушуват в момента край Дупница. Ситуацията излиза извън контрол, като на огнеборците се притичат на  помощ доброволци от града и селата, както и горски служители. Малко след 15.30 часа пламна смесената хора, която се намира над жп-тунела край АМ „Струма“. В гасенето се включиха множество хора, но заради силният вятър пламъците продължават да се разрастват и влизат низово в смесената гора. Едва час по късно, малко след 17.30 часа пламна и склад на предприятието „Феникс – ресурс“. От ОДМВР – Кюстендил обявиха, че се затваря движението по магистралата в двете посоки. „Пътуващите се пренасочват от екипи на Пътна полиция по алтернативен маршрут по Е 79, съобщиха още от полицията. „Горят лесно запалими материали, предимно топове хартия. Има огромно задимяване в района, което се пренася и към съседните села. Очакваме помощ и от други региони“, обвиха участници в акцията. По техни думи силният огън под моста създава опасност и за колоните му. „Дупница е блокирана и обгазена. Всичко е в дим. Не знем дали горещините или човешка ръка са причината, но определено тук е страшно“, коментираха притеснени дупничани.  ", "date": "2019.08.13", "title": "Огнен ад край Дупница, задимяване затвори АМ „Струма“"}
{"url": "https://www.monitor.bg:443/bg/a/view/hotelite-s-unikalen-kod-za-registracija-172902", "text": "Местата за настаняване у нас вече ще работят с уникален идентификационен код, чрез който ще се постигне индивидуализация на туристическите обекти в страната. Кодът ще се генерира посредством Националния туристически регистър, с което вписването в него ще става и по-лесно, стана ясно след приет от правителството съвет Законопроект за изменение и допълнение на Закона за туризма (ЗТ). В документа се предвиждат множество промени, които целят по-добра регулация на туристическия сектор, както и повишаване качеството на предлаганите услуги в родните курорти. С измененията се предлага и възможност за създаване на за продуктово зониране. Така туристите, търсещи шумни партита няма да пречат на тези, които желаят по-спокойна почивка. Разделението ще става посредством наредби, приети от общинския съвет, в чиято територия попада и въпросният национален курорт. Освен това, с измененията ресорният министър Николина Ангелкова успя да оптимизира регистрацията на туроператори и туристически агенти като се облекчи редът за издаване на временни удостоверения и се намалиха сроковете за разглеждане на документи. С промените в закона ще се създаде и нов регистър за туристическите забележителности, фестивали и събития, които имат високи степен на привлекателност за туристите. Това обаче ще включва и повече които ще трябва да предприемат необходимите мерки за запазването им. Редът, както и условията да се впише даден фестивал или събитие в регистъра ще се уреди с наредба. Учителите по ски в българските училища вече няма да се явяват на изпит в министерството на туризма. Вместо това ски училищата ще упражняват дейността си чрез лица, притежаващи професионална правоспособност и квалификация (спортно-педагогическа кадри) за обучение по зимни спортове. Не на последно място, задачите и функциите на органите за управление на сектора на местно ниво ще бъдат допълнение като се предвиждат нови изисквания за програмата за развитие на туризма. Глобите за повторно нарушение на правилата пък се увеличават с цел нарушителите да бъдат спрени, уточняват от правителствената пресслужба.", "date": "2019.08.13", "title": "Хотелите с уникален код за регистрация "}
{"url": "https://www.monitor.bg/bg/a/view/rodni-hakeri-prodavat-kiberuslugi-ot-chujbina-172914", "text": "Български хакери, базирани в чужбина, продават услугите си онлайн в родината си. Анонимните „предприемачи“ предлагат сриване на сайтове, разбиване на пароли на пощи и на профили в социални мрежи, фирмено разузнаване и разпечатки на разговори с локация. Хакерите използват сайта www.hakerskiuslugi.com, на който се рекламират като единственото място в България, през което за „мокри поръчки онлайн“. „Ние можем да открием всеки по всяко време. Ние можем да направим невъзможното за вас възможно!“ Със слогана киберпрестъпниците се рекламират пред потенциалните си клиенти у нас. Сайтът предлага услугите си само в България. Проверка показва, че домейнът за хакерския портал е регистриран на чужд сървър съвсем скоро, на 20 юни тази година, но не става ясен реалният собственик заради въведения миналата година еврорегламент за защита на личните данни. Удобно скрити зад GDPR-а, хакерите предлагат разбиване на паролите и получаване на пълен достъп до профили в социални мрежи, като цената е в зависимост от защитата на профила на жертвата. Обещанието е за 100% успеваемост. От описанието на услугата става ясно, че хакването на профила става посредством софтуер, създаден специално от хакерите, който се конфигурира допълнително според нивото на защита на профила и дава бърз и сигурен резултат. между 300 и 500 лв. Достъп до лична кореспонденция също е възможен чрез хакване на Viber, Instagram, Telegram или WhatsAPP. Достъп до поща в български мейл сървър струва около половин бон. Разпечатки на разговорите ни и от трите телекома също се продават за около 500 лева. Освен с кого са проведени се обещава срещу сумата и опис на геолокация на всички проведени разговори. Хакерите се оприличават като детективи, но онлайн. На сайта признават, че България е една от малкото държави, където детективската дейност не е регламентирана по никакъв начин, ето защо и техните услуги са незаконни. Открито признават, че жертвите им са сайтове и форуми, както и медии и онлайн магазини. които имат за цел да спрат достъпа на целевите потребители до важна информация или до определен сайт. Този вид атаки са лесни за изпълнение, което ги превръща в страст за хакерите. При DdoS атаката диригентът на атаката задава команда на предварително подготвена бот-мрежа да атакуват. Бот-мрежата (bot-net) представлява десетки ботове върху компрометирани машини. Ботовете заливат целевата жертва с трафик или с информация, докато услугата спре да работи и стане недостъпна. На главната си страница са посочили, че не се намират в България, но това не пречи да извършват качествено услугите. „Сайтът позволява на заинтересуваните да намерят компетентни изпълнители на специфични задачи в ИТ сферата. Наема се професионален хакер за конкретна задача“, твърдят още създателите на портала. За своите услуги хакерите искат плащане в биткойни или паричен превод през „Изипей“. Предлагат предплащане на половината от сумата, преди да започнат работа, а останалата - след като вече имат резултат. Заплащането на всички услуги, включително и за DdoS, предоставяни от тях, е възможно и на части. Бонус за клиента е, че за услугите може да плаща абсолютно анонимно. Но комисионата, начислена от платежните системи за сделката, поема клиентът. Изтриване на статии и онлайн ресурси, изчистване на имидж и сриване на конкуренцията също са сред предложенията. Хакерите посочват, че биха увеличили предлаганите услуги за редовните си клиенти. Застраховат се, като подчертават, че не участват в изнудване и също така си запазват правото да откажат предоставяне на услуги. Няколко пъти уверяват клиентите си, че ще останат анонимни, а времето за изпълнение на задачата зависи от нейната сложност.", "date": "2019.08.13", "title": "Родни хакери продават киберуслуги от чужбина"}
{"url": "https://www.monitor.bg:443/bg/a/view/uspeh-za-pyrvoto-izdanie-na-rok-sybitieto-wolf-fest-172897", "text": "Огромен успех отчетоха организаторите на новия рок фестивал в Челопеч – Wolf Fest. Музикалното събитие надмина очакванията\"\", похвалиха се още те. Музикалният маратон, посветен на тежката музика се състоя на 9 и 10 август в местността „Вълчата пътека“ и парк „Корминеш“, а присъстващите в двата дни били около 3000 души. Първият ден на фестивала започнал с младата българска банда „Сакар“, следвана от пловдивчаните „Кросфайър“ и гърците Silked and Stained. Непосредствено преди хедлайнерите сцената завзели румънците Scarlet Aura, само за да нажежат обстановката за метъл звездите Cradle of Filth. За съжаление фронтменът Дани Филт не е успял да се появи в пълния си блясък, тъй като при пристигането на групата повече от половината им багаж и техника бел загубен, включително и емблематичните контактни лещи, без които не излиза на сцената. Организаторите успяли да спасят концерта, като го завели на шопинг разходка из София, където той си намерил всичко необходимо. Вторият ден с прогресив метъл подгряли местните Abstraction. Южната ни съседка Гърция се е представила достойно с хард рок бандата Wild Souls . След тях на сцената са излязли Конкурент, които разпяли цялата публика. След шоуто на нашата банда на сцената се качили малко познатите у нас немски рокери Axxis, които бързо спечелили феновете на своя страна. Певецът им Бернхард Вайс се бил подготвил предварително и поздравил всички на български език. Ескалиралата емоция се стоварила върху хедлайнерите на вечерта Pretty Maids. Датчаните с 38- годишна история, 15 албума и многобройни концерти и турнета на всички континенти, и начело с певеца Рони Аткинс се раздали на максимум. След като са слезли от сцената музикантите отделили внимание на феновете, подписвали тениски, давали автографи и се снимали с тях. „Всички групи са останаха много доволни от организацията и гостоприемството\", казват идеолозите на фестивала.", "date": "2019.08.13", "title": "Успех за първото издание на рок събитието Wolf Fest"}
{"url": "https://www.monitor.bg:443/bg/a/view/ek-zapochna-novo-antidympingovo-razsledvane-na-kitajskija-vnos-na-stomana-172909", "text": "Европейската комисия (ЕК) започна антидъмпингово разследване на стоманени продукти от Китай, Индонезия и Тайван на фона на напрежението на световния пазар за цените на стоманата, съобщи ДПА. Разследването на горещовалцуваните листи от неръждаема стомана и стоманените рулони започна след подадено оплакване от Европейската асоциация по стомана. Организацията обвинява тези страни, че продават стоманените продукти под пазарната има цена и нанасят щети на европейските конкуренти. Проучването е част от по-мащабните мерки на ЕС за защита на производителите от ЕС срещу нелоялна конкуренция. Европейските производители на стомана изпитват трудности през последните години заради свръхпредлагането на световния пазар. Мнозина от тях обвиняват Пекин, най-вече заради субсидирането на китайските производители, позволяващо им да наводняват световния пазар с евтина продукция. В момента ЕС има приети защитни мерки за 52 стоманени продукта, като много от тях са насочени срещу китайските производители. Според ЕС американските мита върху китайските стоманени продукти са довели до увеличаване на китайския внос в Общността. ЕС има 8 месеца, за да събере доказателства и да реши дали да наложи в отговор временни антидъмпингови мерки.", "date": "2019.08.13", "title": "ЕК започна ново антидъмпингово разследване на китайския внос на стомана"}
{"url": "https://www.monitor.bg:443/bg/a/view/prochutata-dolora-zadjik-pee-u-nas-v-pamet-na-gjaurov-172896", "text": "Долора Заджик – един от най-великите гласове в историята на белкантото, пристига в Софийската опера за грандиозния концерт на 20 септември, с който музикалната институция открива юбилейния си 130-и сезон. Тържественото събитие с диригент италианският маестро Елио Бонкомпани е посветено на 90-годишнината на легендарния бас Николай Гяуров. По този повод директорът акад. Пламен Карталов ще събере на сцената прочути световни и български артисти, които са били партньори на Николай Гяуров в спектакли у нас и в чужбина: Долора Заджик, Даниела Мадзукато, Макс Рене Козоти, Цветелина Василева, Орлин Анастасов, Калуди Калудов, Димитър Станчев, Петър Бучков, Светозар Рангелов, Радостина Николаева, Костадин Андреев, Александрина Стоянова-Андреева, Атанас Младенов, Ангел Христов, Давиде Риу от школата на Райна Кабаиванска... В празничната гала ще участват оркестърът и хорът на Софийска опера и балет с диригент Виолета Димитрова. Програмата е изградена от заглавия на оперни шедьоври, с които българският бас влиза в голямата изпълнителска традиция със своя индивидуален почерк: избрани сцени от руски, италиански, френски опери – „Борис Годунов“, „Хованщина“, „Дон Карлос“, „Фауст“. В сюжета на спектакъла ще са вплетени и откъси със записи от изпълнения на самия Гяуров. Идеята на директора на Софийската опера е да бъдат поканени значими имена от различни поколения артисти, които са градили, следвали и в момента развиват традициите на световния и националния оперен театър на България. българският бас Николай Гяуров е мощен и величествен пример за тях, като при това никога не е забравял, че е започнал творческия си път с първа роля именно на сцената на Софийската опера. По време на участие в международно жури акад. Пламен Карталов среща американското мецосопрано Долора Заджик, наречена от в. „Ню Йорк Таймс“ един от най-величавите гласове на операта. Поканва я да гостува в Софийската опера веднага, защото знае, че през 1991 г. в Сан Франциско тя е пяла заедно с Николай Гяуров в постановката на „Хованщина“ от Модест Мусоргски. За 90-годишнината на Гяуров у нас тя може би ще изпълни и пророческата ария на Марфа от същата опера. Така българските меломани ще чуят за първи път на живо опера и на други от най-големите оперни театри в света, включително Ла Скала, Чикагската опера, Арена ди Верона, Виенската опера, Парижката опера, Ковънт Гардън, Театро Реал в Мадрид и др. Огромният репертоар на Заджик обхваща различни композиторски школи: Верди, Вагнер, Маскани, Сен Санс, Мусоргски, Чайковски, Белини, Прокофиев, Масне, Дворжак, както и нова музика от съвременни автори. Тя самата композира и е написала една опера – „Път в Сион“, както и една голяма хорова творба – „Песента на птиците“. В дългогодишната си кариера работи с диригентите Джеймс Ливайн, Риакрдо Мути, Лорин Маазел, Зубин Мета и др. Долора Заджик посвещава част от времето си и на усъвършенстването на млади оперни певци. За да даде ценни съвети на най-младите артисти на Софийската опера, Пламен Карталов я е убедил да направи майсторски клас. Веднага след концерта десет избрани певци ще имат привилегията да се докоснат до голямото изкуство на Долора Заджик, смятана за един от най-великите оперни артисти на света. Билетите за мегаконцерта на цени от 20 до 80 лева вече са в продажба на касите на EasyPay в цялата страна, в мрежате на eventim.bg, както и на сайта на Софийската опера. Касата на Операта на ул. „Врабча“ 1 ще бъде отворена на 26 август.  ", "date": "2019.08.13", "title": "Прочутата Долора Заджик пее у нас в памет на Гяуров"}
{"url": "https://www.monitor.bg:443/bg/a/view/pevcite-sreshtu-mafijata-da-otyrvavat-zatvora-obzor-172907", "text": "Певците срещу мафията, които са били част от престъпните групи, но са се покаяли, да могат да отървават затвора. Това е една от идеите, разписани в концепцията за главен прокурор на Иван Гешев. Документът бе депозиран пред Висшия съдебен съвет от обвинителя в понеделник, а ден по-късно бе публикуван на интернет страницата на ВСС. В концепцията са засегнати големите предизвикателства пред държавното обвинение, както и възможностите за преструктуриране и по-добро използване на ресурса на прокуратурата. Гешев предлага и няколко законодателни промени, които според него драстично ще подобрят борбата с организираната престъпност и корупцията у нас. Едната предвижда въвеждането на статут на „сътрудничещ обвиняем“ – вътрешен човек за престъпната група, който обаче разкрива дейността й пред разследващите. В замяна този ключов свидетел ще има право или да отърве решетките за престъпленията, които той самият е вършил, или да получи доста по-малко наказание. В концепцията си Гешев посочва, че подобна фигура е внедрен в съответната мафиотска структура. „В правните системи на държавите - членки на ЕС, и САЩ „сътрудничещият обвиняем“ е основен източник на доказателствена информация за разкриване на участниците в групата, връзките между тях и структурата на организацията“, пише още в концепцията на зам. главния прокурор. В документа се посочва, че като цяло сега действащият НК се нуждае от сериозно обновяване и изготвяне на актуална наказателна политика на държавата. Сред другите важни промени, които Гешев предлага, са законодателни решения, с които да се улесни борбата с корупцията. Едното предложение е да отпадне наказателната отговорност за лице, дало подкуп, но сътрудничило на разследващите. Към момента дори при случаи на контролиран подкуп (т.е. с белязани пари) законът не предвижда отпадане на наказателната отговорност на изнудвания. Другата идея на Гешев е да се даде възможност дела за корупция за по-малко от една минимална заплата да могат да се приключват със споразумения. „Това би ускорило съществено разследванията на най-често извършваните корупционни престъпления по т.нар. ниски и средни етажи на властта и намаляване на финансовия ресурс и времето за приключване на съдебната фаза на процеса“, посочва още Гешев. В концепцията си той маркира и друг сериозен проблем в работата на прокуратурата – твърде дългите и подробни обвинителни актове, които се внасят в съда. „Обвинителните актове следва да бъдат по-опростени, като в тях във възможно най-кратка форма се излагат обстоятелствата, свързани с престъплението“, смята още Гешев. В концепцията обвинителят прави анализ на свършеното от прокуратурата и излага приоритетите си занапред. Той отчита въведения механизъм за по-голяма отчетност на главния прокурор за работата на прокуратурата пред ВСС, пред НС и пред гражданското общество чрез периодични доклади. Създаден е модел за оптимизиране на съдебната карта чрез преструктуриране на районните прокуратури. Утвърдена е система от чрез предвиждане на обучения и повишаване на квалификацията на магистрати и съдебни служители. Широко застъпена е дейността по методическо ръководство от страна на главния прокурор за точното и еднакво прилагане на законите и за защита на законните права и интереси на гражданите, юридическите лица и държавата, изрежда още свършената работа на прокуратурата заместникът на Сотир Цацаров. Посочва се още, че е изградена стабилна основа за междуинституционално и международно сътрудничество. Сред приоритетите му са създаване на база данни с положителни прокурорски и разследващи практики, както и приемане  и отработване на сигнали за корупция в реално време чрез въвеждане на \"гореща“ телефонна линия и електронен адрес.  ", "date": "2019.08.13", "title": "Певците срещу мафията да отървават затвора (ОБЗОР)"}
{"url": "https://www.monitor.bg:443/bg/a/view/dans-iska-24-7-dostyp-do-danni-na-uchenici-i-uchiteli-172903", "text": "Държавната агенция „Национална сигурност“ (ДАНС) ще има 24 часа 7 дни в седмицата достъп до данните на хлапета в детските градини, ученици, техните учители и студенти. Това става ясно от проекта за инструкция за достъпа на Държавна агенция „Национална сигурност“ до информационните фондове на Министерството на образованието и науката. Според него българското ФБР ще има достъп до пет бази данни на просветното ведомство. Първата е Национална електронна информационна система за предучилищното и училищното образование (НЕИСПУО), в която е включена информация за децата, които се обучават в детските градини, училищата или в центрове за подкрепа за личностно развитие, както и за преподавателите или помощния персонал в тях. Така при необходимост от ДАНС могат да проследят за всяко едно хлапе в каква паралелка е било, какъв учебен план е имало, дали се е обучавало в дневна или в нощна форма. С достъпа до регистъра за документите за завършено основно или средно образование и степен на професионална квалификация пък ще знаят успеха на учениците. От българското ФБР ще могат да получат и информация за движение на децата и учениците. Така за всеки малчуган те могат да разберат дали е сменял школото или детската градина. Студентите и докторантите също влизат в обсега на ДАНС. Те ще имат достъп до регистър на завършилите студенти и докторанти и до този на всички действащи и прекъснали студенти и докторанти по степени на обучение и по професионални направления. Информацията от фондовете на МОН ще бъде достъпна чрез виртуална частна мрежа (VPN защитена връзка). Инструкцията се издава на основание на Закона за Държавна агенция „Национална сигурност“, според който министерствата и ведомствата предоставят достъп до информационните си фондове на агенцията по ред, определен със съвместна инструкция на председателя на агенцията и съответния министър или ръководител на ведомство.", "date": "2019.08.13", "title": "ДАНС иска 24/7 достъп до  данни на ученици и учители"}
{"url": "https://www.monitor.bg:443/bg/a/view/skandalnijat-kupuvach-na-ch-ez-vkara-sdelkata-v-kzk-172906", "text": "Въпреки скандалните разкрития, поставящи въпроса с какви пари ще финансира закупуването на българските активи на ЧЕЗ, „Еврохолд“ е внесъл миналата седмица документите за одобрение на сделката в Комисията за защита на конкуренцията (КЗК). Новината беше съобщена от самата компания, откъдето дори заявиха, че планирали до края на годината да получат разрешение за приключването на сделката и да получат акциите от шестте дружества на ЧЕЗ. Холдингът смятал да финансира транзакцията със синдикиран заем за 300 млн. евро от германската Дойче банк и японската \"Номура\". Новината идва на фона на за това доколко холдингът изобщо е адекватен кандидат за активите у нас на ЧЕЗ, които бяха договорени на цена 335 млн. евро. Към момента купувачът не само че няма одобрението на Комисията за финансов надзор за проспекта за увеличение на капитала му на БФБ с 80 млн. евро, чрез които частично трябваше да финансира сделката, а още не е публично огласен резултатът и от самата проверка на КФН за състоянието му. Тя стартира през април, когато стана ясно и че „Еврохолд“ е преференциалният кандидат за ЧЕЗ. В края на юни от комисията изпратиха доклад с изводите си и установените факти на прокуратурата и на ДАНС, а също и на НАП, откъдето от своя страна започнаха проверка. Резултати от нея също няма. От КЕВР – втория регулатор, който по закон трябва да се произнесе по сделката, също още не са го направили. И докато се чакат резултатите от всички течащи проверки, в края на юни международната рейтингова агенция Fitch постави негативна оценка на три от дъщерните дружества в структурата на „Еврохолд“. Причината – авторитетната агенция оцени като рискова за състоянието им сделката за закупуването на българските активи на ЧЕЗ. Според съобщението, публикувано на сайта на Fitch, агенцията е поставила оценка RWN - „под наблюдение с негативна перспектива”, за дългосрочния рейтинг и рейтинга за финансова стабилност на две дружества, опериращи на българския пазар - „Евроинс“ и „ЕИГ Ре“, както и на дъщерната фирма на „Еврохолд“ в Румъния – „Евроинс Румъния - Застраховане и презастраховане“. Затова, под натиска на румънските регулатори, премина през двегодишна оздравителна програма. Именно заради тези проблеми и гръцката национална банка на три пъти - последния от които в началото на тази година - отказа на друга застрахователна фирма от структурата на „Еврохолд“ да придобие „Креди акрикол“, която в южната ни съседка оперира на животозастрахователния пазар.", "date": "2019.08.13", "title": "Скандалният купувач на ЧЕЗ вкара сделката в КЗК"}
{"url": "https://www.monitor.bg:443/bg/a/view/vuz-ovete-s-tyrgovski-drujestva-prodavat-nauchnata-si-produkcija-172904", "text": "Висшите училища ще могат да създават дружества с ограничена отговорност и акционерни дружества, както и да участва в капитала на такива. Така те ще могат да продават резултатите от извършените от тях научни изследвания и обекти на интелектуална собственост, става ясно от публикувания за обществено обсъждане проект за условията и реда за създаването им, внесен просветният министър Красимир Вълчев. Дружествата ще могат да се създават, преобразуват или прекратяват след решение на Академичния съвет на университетите. По негова инициатива ВУЗ-ът може да се включи с капитал ли да прекрати участието си във вече създадени търговски дружества. Те трябва да бъдат свързани с резултатите от дейността по професионалните направления и специалностите от регулирани професии, за които висшето училище е получило акредитация от Националната агенция за оценяване и акредитация, сочат мотивите към проекта. Това означава, че университет, който се обучават инженерни, ще може да има дружества само в тази сфера. Средствата от отчисленията, които постъпват към ВУЗ-вете, могат да се използват само за увеличаване на капитала на дружеството, регистриране и разпореждане с интелектуалната собственост или пък за оценка на пазарния потенциал на интелектуалната собственост, която е регистрирана или подлежи на регистрация. От 1.01 2017 г. Законът за висше образование дава възможност за създаването на такива дружества. Те са необходими за повишаване на нематериалните активи на българската икономика, става ясно от мотивите. България има едва 43,9 от 100 възможни точки по показателя на иновационна способност на България в глобалния индекс за конкурентоспособност.", "date": "2019.08.13", "title": "ВУЗ-овете с търговски дружества, продават научната си продукция"}
{"url": "https://www.monitor.bg:443/bg/a/view/alanis-moriset-rodi-momchence-172901", "text": "Поп певицата Аланис Морисет стана майка за трети път. Най-новото попълнение в семейството на изпълнителката и съпруга й - рапъра Марио Тредуей, е момченце. То се е появило се на бял свят на 8 август. 45-годишната звезда лично оповести радостната новина в социалните мрежи, публикувайки черно-бяла снимка на спящото бебе, сгушено в одеялце. От публикацията й става ясно, че родителите са избрали името Уинтър Мърси за сина си. Припомняме, че Морисет и Тредуей са семейство от 2010 г. Двойката възпитава още 8-годишния Евър Имре и 2-годишната Оникс Солас. След втората си бременност, певицата призна, че се бори с тежка следродилна депресия. Когато бях дете си мечтаех да имам деца и да съм с невероятен партньор. Но това е съвсем друг аспект, който не съм очаквала“, изповяда се пред сп. People тогава тя. Носителката на „Грами“ се сблъскала със заболяването веднага след раждането на сина си. Симптоми като дизориентация, болки, инсомния и видения как семейството й страда я повалили веднага, но лекар я диагностицирал година и половина по-късно.", "date": "2019.08.13", "title": "Аланис Морисет роди момченце"}
{"url": "https://www.monitor.bg:443/bg/a/view/davat-do-e25-hil-na-880-mladi-fermeri-172662", "text": "ДФ „Земеделие“ приключи обработката и ще финансира 880 проекта, подадени при втория прием по подмярка 6.1 “Стартова помощ за млади земеделски стопани” от ПРСР 2014-2020 г. Те попадат в 100-процентовия бюджет по подмярката, за чийто прием бяха разпределени 22 000 000 евро (43 027 600 лв.). Одобрените проекти ще бъдат подкрепени с до 25 хил. евро. Новото ръководството на ДФЗ – РА, в лицето на Васил Грудев, съвместно с работещия екип по подмярка 6.1, положиха максимални усилия и само за три седмици одобряването на проектите на младите фермери приключи, подчертаха от фонда. Фондът започва изпращането на писма до всички 880 кандидати, с които ги кани да подпишат договорите си по ПРСР 2014-2020. Техните проекти са получили до 40,36 точки ранкинг и попадат в разпределения 100% бюджет по подмярката.  Интересът на младите хора към финансовата подкрепа, насочена към създаването или модернизирането на жизнеспособни и устойчиви земеделски стопанства, беше огромен. В рамките на приема през ИСУН бяха подадени 1837 заявления с обща стойност на исканата помощ от 45 925 000 евро (89 820 115 лв.). От тях отпаднаха 178 проекта поради дублиране на бенефициентите. Назначена комисия разгледа оставащите 1659 предложения на стойност 41 475 000 евро. От тях след извършена предварителна оценка останаха 1146 проекта. Всички бяха проверени на място - част от процедурата за оценка на административно съответствие и допустимост. Общата стойност на заявената субсидия за тях възлиза на 28 650 000 млн. евро (56 033 670 лв.), което представлява 130% от разпределения бюджет за приема. До последния етап – за техническа и финансова оценка, стигнаха 1001 проекта, от които са одобрени 994. В рамките на отпуснатия бюджет по подмярката попадат 880 проекта, които ще получат финансиране по ПРСР 2014-2020 г. Оставащите 114 проекта, оценени с до 16 точки, ще бъдат договорени на по-късен етап. Екипите на МЗХГ и на ДФЗ – РА в момента работят върху изготвяне на нотификация, с която през септември да бъде осигурен допълнителен ресурс, необходим за тяхното финансово обезпечаване.", "date": "2019.08.13", "title": "Дават до €25 хил. на 880 млади фермери"}
{"url": "https://www.monitor.bg:443/bg/a/view/nishto-ne-splotjava-dve-jeni-taka-kakto-omrazata-kym-treta-172891", "text": "Мъжете се движат най-често по глутници. Ако се скарат – бият се, изтупват се и изглаждат отношенията на по бира. Цял екип от учени обаче не би могъл да разшифрова тайната на женското приятелство. Как да го създадем? Как да го запазим? Лицемерие или чиста доза любов? Модерна поговорка гласи, че нищо не сплотява две жени така, както омразата към трета. В тази мъдрост несъмнено се крие истина. Подводните камъни в реката на приятелството обаче са повече, отколкото притегателната сила между две дами. Ето какво може да удави дружбата ви: Красотата трудно ще спаси света, докато завистта е нейна постоянна спътница. Независимо дали го осъзнава, всяка жена понякога се поддава на това неприятно чувство. От къде намира пари за такива скъпи дрехи и бижута? Защо има толкова много обожатели? Как така е раждала, а е по-слаба от мен? ... Тези и още куп популярни въпроси терзаят мнозина жени. Завистта е основният проблем при приятелствата на представителките на нежния пол. Ако не се радвате истински на постиженията на своята bff, значи приятелството ви не е истинско и вината е във вас. Затова повечето жени се надушват със сродни по интелект, визия и финансово състояние дружки или търсят такива, които са под нивото им. Да обърнем палачинката. В случай, че най-доверената ви приятелка постоянно се съревновава с вас (може би защото ви завижда), на вас също ще ви писне. Понякога това се изразява в хапливи коментари от типа „Муцка, много си хубава, но си прекалила с червилото“ или „Супер си с тази рокля, но да не си качила някое килце?“. Веднъж в годината може да преглътнете подобни изказвания, но ако те са постоянни – отсрещната страна не ви мисли доброто. Дразнението обаче удря тавана, когато дружката ви започне да се състезава с вас. Купувате си нов телефон и след два дни тя също, но по-хубав от вашия. Споделите, че ще ходите на почивка в Созопол, тя ви съобщава, че ще стегне куфарите за Санторини. Решавате, че ще си направите нова прическа и след седмица тя тича при фризьорката. И така нататък. Когато един човек се опитва да се съревновава с вас без причина, по-добре го отпишете от списъка си с контакти за бързо реагиране при нужда от женска вечер с бутилка вино. Вие сте душата на компанията. Всеки се обръща към вас за съвет, шегите ви чупят смехометъра, а комуникацията ви с момчетата в групата върви по мед и масло. Изведнъж се появява момиче, което светкавично ви отмъква ролите на терапевт, комик и дружка по джойстик. Преходът от центъра на вниманието до поредното място в публиката е горчив. Но ако ви е трудно да споделяте славата, ще изгубите приятелството си с въпросния нов член, а може би и с цялата компания. „И той, муци, като ме погледна с тези големи сини очи... коленете ми се разтрепериха. Като онзи път, когато говедото – бившият ми – ме заведе в Париж. Той беше глупак, но пък в Париж си беше хубаво. Показах ли ти снимки? Ето, тук съм аз на фона на...“ Ако се опитвате да разкажете 10 истории наведнъж, а микрофона за речите е единствено във вас, то със сигурност няма скоро да можете да се похвалите с искрено приятелство с друга жена. Момичетата обикновено обичат да говорят, като често наблягат дори на несъществените подробности от преживяванията си. Ако споделянето е само едностранно обаче то със сигурност отношенията между вас и дружката ви куцат. Първо, защото ролята на слушател омръзва светкавично, особено когато „ораторът“ се самозабрави, а разказът му прерасне в самохвалство. Второ, имайте предвид, че ако не давате думата на отсрещната страна, а тя усмихнато кима срещу вас, то най-вероятно мислено се смее на вашето празнословие. Така че ако разказвате за говедото, новото теле със сини очи и екскурзията до Париж на приятелката си, то поне я попитайте дали и тя има някакви планове за лятото. Пък може и да се изненадате от това как звучи гласът й. „Защо ме мразите толкова?“ Този въпрос бе забит на група тийнейджърки от прясно прекрачилата прага на класната им стая нова съученичка. В отговор пък само една муха си позволи да бръмне, докато останалите момичета гледаха в тавана и си потриваха неловко главите. Факт е, че нито една представителка на женска компания не знае защо изпитва неприязън към „новото момиче“ в групата (в случая - класа). Вероятно се чувства застрашена. В конкретния случай поводът бе съмнение, че новата съученичка си пада по същото момче като пчелата-майка на групата. Но извън пубертетските неволи, новопридошлите приятелки към компанията почти винаги изпитват трудност да се сближат с нейните представителки независимо от възрастта. Може въпросното момиче да няма същите навици за излизане като останалите? Или се различава по лекотата, с която споделя интимни преживявания? Или пък често използва думаи като „всъщност“, „туй“, „онуй“, говори меко, косата й изглежда странно, а полите й са по-къси от разбиранията на другите за благоприличие. Това е неписан закон на женското царство - има ли неприязън, причини винаги ще се намерят... и никога няма да се изрекат. Шок! Ужас! Бомба! Момичетата обичат да клюкарстват (макар и категорично да отричат подобни „слухове“ по свой адрес). Заложено е в ДНК-то им и спасение засега – уви, учените все още не са измислили. Всяка от тях обаче остава истински шокирана, когато разбере, че „най-добрата й приятелка“ е разпространила информацията относно последните й креватни постижения..., които иначе й били споделени при пълна конфиденциалност. Всъщност, голямата ни уста е сред най-честите причини за развалянето на женски приятелства. Обвиняваме бившата си „сестра“ по душа, че се е възползвала от доверието ни. Дали обаче това ни служи като урок да си сложим цедка на подробностите, които споделяме за себе си? И ако го направим, способни ли сме всъщност да изградим подобно „сестринско“ приятелство с друга жена? Често пъти не.", "date": "2019.08.13", "title": "Нищо не сплотява две жени така, както омразата към трета"}
{"url": "https://www.monitor.bg:443/bg/a/view/postrada-i-dupnichanin-pritekyl-se-na-pomosht-172888", "text": "Поредно бездомно куче нападна дете, което е в тежко състояние. Инцидентът е станал в района на Социалните жилища в Дупница малко след 15 часа във вторник. Именно тогава е подаден сигнал на тел 112 за тежко пострадало 11-годишно дете и мъж на средна възраст. „Момченцето си е играело в района, когато срещу него изскача освирепялото куче. Само за секунди го е повалило на земята в опита на малчугана да избяга. Чуваха се силни писъци и видях, че има и пострадал човек, който се е опитал да помогне на детенцето“, коментираха дупничани, които сигнализират Спешен център. Само няколко минути след инцидента на място пристигнали медиците, които установили наранявания по детето и неговият спасител. Младият мъж имал голяма открита рана на крака. „Детето имаше ухапвания по дланите и дясното бедро. Решихме да го транспортираме за „Пирогов“, където има детска хирургия и ще могат да му окажат специализирана помощ. За момента не разполагаме с повече информация, не знаем и дали ще се наложи оперативна намеса“, обявиха лекари от Спешния център в града. Това е втори случай с нахапано от бездомни кучета дете в Дупница. Преди по-малко от месец майка и пеленачето й бяха нападнати от глутница кучета, като по чудо тогава нямаше пострадали. „Предприехме съответните действия и кучето е заловено. То ще бъде затворено в отделна клетка в общинския приют в града. Мога да уточня, че става въпрос за куче, което е чипирано, преминало е обработка и както е предписано в Закона, след това сме го пуснали на мястото, на което е заловено“, уточни говорителят на общинската администрация в Дупница Христо Апостолов. Дупничани пък негодуват срещу множеството кучета, които почти ежедневно ги стоварат с бусове от различни градове по спирките в Дупница. „Преди две седмици природозащитници скочиха срещу Общината, че избивала кучета. Пълен абсурд, спаха на палатки и какво сега? Кой ще облекчи болките на това дете и мъките на родителите му“, гневяха се дупничани.", "date": "2019.08.13", "title": "Улично куче нахапа жестоко 11-годишно дете в Дупница"}
{"url": "https://www.monitor.bg:443/bg/a/view/podhranvame-pchelite-s-med-ili-zaharen-raztvor-172671", "text": "Подхранване на пчелните семейства през август се прави в няколко случая – когато количеството на меда в пчелните гнезда е недостатъчно и при наличие на кристализирал или манов мед по питите. Когато количеството на меда в пчелните гнезда е недостатъчно съществено влияние върху нормалното презимуване на пчелните семейства оказва количеството на хранителните запаси. На всяко семейство е необходимо да се осигури по 2 кг мед на междурамие, плътно покрито с пчели. Пчелни семейства, в които количеството на меда е недостатъчно, се подхранват чрез даване на пити с мед, взети от други здрави семейства, или чрез захарен разтвор (захар : вода – 3:2). Разтворът се налива в хранилките в големи дози с цел за 1-2 седмици да се осигури необходимото за зимуване количество храна. Захарният разтвор може да се даде и налят в празни или маломедни пити, които се поставят в края на гнездото или зад преградната дъска. Подхранванията се извършват привечер, а разтворът трябва да е с температура 30-40°С. При наличие на кристализирал или манов мед по питите те се подменят с пити с нектарен мед. При липса на пити с мед за подмяна на пчелните семейства се дава центрофугиран мед или гъст захарен разтвор (3:2) в големи количества – 3-4 литра наведнъж на всяко семейство. При липса на късна паша в района на пчеларстване се налага подбудително подхранване на пчелните семейства в продължение на един месец. Когато за подхранване се използват пити с мед, непосредствено преди поставянето им в пчелното гнездо се разпечатват участъци от меда по тях, като големината на разпечатания участък зависи от силата на семейството. Друг начин на подхранване е със захарен разтвор с концентрация 1:1. Това се прави всеки ден или през ден, и то привечер. В хранилката на всяко семейство се наливат 200-250 куб. см, респективно 300-400 куб. см захарен разтвор. При подхранване на пчелите не трябва да се забравя, че: ·  замяната на нектарен със захарен мед над 50% е вредно за пчелите; ·  по-късното подхранване (краят на септември и октомври) изтощава пчелите и те масово измират през зимата; ·  пред този период (пашата е почти приключила или липсва) има опасност от възникване на пчелна кражба. През август времето е сухо и горещо; дъждовете са краткотрайни и поройни; в много райони на страната се засушава. Поради ниската влажност и високите температури през август пчелната паша намалява, с изключение на районите, където се отглеждат памук, слънчоглед, тютюн. През този месец цъфтят софора (японска акация), артишок, магарешки бодил, дяволска уста, маточина, мащерка, блатна мента, планинска чубрица. При подходящи условия тези растения осигуряват късна поддържаща паша. Намаленото нектароотделяне в природата води до промени в пчелните семейства. Пчелите хранят по-слабо пчелната майка, в резултат на което тя снася по-малко яйца за денонощие. Летателната активност на пчелите работнички намалява. По-ясно е изразен инстинктът за защита на хранителните запаси, при което охраната на кошерите се засилва и пчелите са с повишена склонност към жилене. Размножителният период е приключил, търтеите са нежелани и биват изхвърляни от кошерите. Измират пчелите работнички, взели активно участие в събирането и преработването на нектара. Посочените промени показват, че пчелите се подготвят за зимуване. Този важен за развитието на пчелните семейства период трябва да бъде подпомогнат от пчеларя. През месец август може да се наблюдава проявление на американски гнилец и аскосфероза.    ", "date": "2019.08.13", "title": "Подхранваме пчелите с мед или захарен разтвор"}
{"url": "https://www.monitor.bg:443/bg/a/view/grigor-dimitrov-ostana-bez-partnior-na-dvojki-v-sinsinati-172894", "text": "Италианецът Фабио Фонини се отказа от участие на турнира в Синсинати и така развали двойката с Григор Димитров. Най-добрият ни тенисист възнамеряваше да използва двойките за трупане на игрова практика, но му остана само шансът на сингъл. Фонини е с болки в крака и най-вероятно е решил да не рискува преди наближаващия US Open. Шотландецът пък Анди Мъри се завърна на корта на сингъл със загуба от Ришар Гаске с 4:6, 4:6 именно в Синсинати. След мача с Гаске бившият номер 1 разкри, че няма да играе на единично на Откритото първенство на САЩ. \"В края на мача краката ми натежаха, а това едва ли ще се промени за кратък период”, сподели Мъри.", "date": "2019.08.13", "title": "Григор Димитров без партньор на двойки в Синсинати"}
{"url": "https://www.monitor.bg:443/bg/a/view/liam-hemsuyrt-pojelavam-samo-zdrave-i-shtastie-na-majli-172869", "text": "Звездата от „Игрите на глада“ Лиам Хемсуърт наруши мълчанието си по повод раздялата със съпругата му Майли Сайръс. Това се случи чрез социалните мрежи, като екранният Гейл бе категоричен, че това е единственият коментар, който ще даде по темата. написа Хемсуърт в Инстаграм. Припомняме, че  . Оттогава певицата пък запечата устни с блогърката Кейтлин Картър. Неотдавна популярната с образа си на Хана Монтана звезда коментира, че не се вижда в ролята на типичната съпруга и домакиня. Все още проявявала интерес и към женския пол.", "date": "2019.08.13", "title": "Лиам Хемсуърт: Пожелавам само здраве и щастие на Майли"}
{"url": "https://www.monitor.bg:443/bg/a/view/kubrat-pulev-otkazal-mach-s-tajsyn-furi-172895", "text": "Българската звезда на професионалния ринг Кубрат Пулев е отказал да се бие с Тайсън Фюри, обяви треньорът на британския боксьор Бен Дейвисън. Кобрата е бил сред предпочитаните варианти за нов опонент на бившия шампион при свръхтежките, но крайна сметка \"Циганския крал\" ще се бие с шведа Ото Валин. Сблъсъкът между двамата бе потвърден и ще се състои на 14-и септември в Лас Вегас. Това ще е втори мач за Фюри в САЩ, като в първия си двубой там победи Том Шварц през юни. \"Имаше големи имена. Много предложения бяха направени, но всичко е прекалено сложно и трудно. Просто не мога да разбера какво става. Вероятно всички ги е страх от Тайсън \", обясни Дейвисън пред ВТ Sport. \"Кубрат Пулев иска да си запази мястото на официален претендент на международната боксова федерация (IBF) и не прие офертата\", разкри още треньорът на 31-годишния Фюри и добави: \"След това се обърнахме към Александър Поветкин. Той пък си избра Хюи Фюри. Тайсън искаше Джарел Милър, но на него няма да му върнат лиценза навреме след допинга.\"", "date": "2019.08.13", "title": "Кубрат Пулев отказал мач с Тайсън Фюри"}
{"url": "https://www.monitor.bg:443/bg/a/view/prandi-ostana-nachelo-na-nacionalite-172892", "text": "Националният селекционер на волейболистите ни Силвано Пранди остава начело на тима и за европейското първенство през септември, както и за втората олимпийска квалификация през януари 2020 г. Информацията бе потвърдена от ръководството на федерация. Италианският специалист си навлече доста критики с избора си на състава за квалификацията във Варна, а след изпуснатия златен шанс за квота срещу Бразилия, те се увеличиха. Появиха се слухове, че някои от по-опитните ни състезатели дори са отказали да играят на европейското след поражението от „селесао“. Под въпрос за континенталното първенство е и посрещачът Тодор Скримов, който получи тежка контузия в глезена във втория гейм на мача с Бразилия и не се знае дали ще успее да се възстанови напълно. Отпадналият от състава национал Николай Учиков пък ще се завърне за новия сезон в аржентинския УПЦН (Сан Хуан). 33-годишният диагонал стана любимец на феновете на отбора, за който игра в периода 2014-2017 г. и спечели две титли (през 2015 и 2016 г.). Миналия сезон Учиков започна в ПАОК (Солун), а през зимата премина в „Нефтохимик 2010“ и помогна на бургазлии да защитят титлата си в българското волейболно първенство.", "date": "2019.08.13", "title": "Пранди остава начело на националите"}
{"url": "https://www.monitor.bg:443/bg/a/view/pojar-izpepeli-nad-8000-dekara-kraj-haskovo-172893", "text": "Пожарът, който гори второ денонощие между хасковските села Любеново, Брягово и Родопи погълна над 8000 декара гори, сухи треви и храсти. Стихията е локализирана, но пламъците не са изгасени напълно. Екипи на противопожарната служба от Хасково, на военни, служители на Държавно горско стопанство и доброволци от трите села продължават борбата със стихията. На място има противопожарна и тежкотоварна техника, близо сто души участват в работата по гасенето на огнищата в силно пресечената и на места недостъпна местност. От изпепелените над 8 хиляди декара площ 4 300 декара са от горския фонд. Пожарът е приземен, което означава, че горите не са унищожени напълно, обясниха лесничеи. „Предстоят критичните часове с високи температури, във вторник привечер се очаква силен вятър в района. Ако ситуацията се усложни, има готовност в гасенето да се включи и хеликоптер“, казаха от щаба за борба с бедствието в село Любеново. Гасеното се ръководи лично от шефът на НС ПАБ главен комисар Николай Николов.      ", "date": "2019.08.13", "title": "Пожар изпепели над 8000 декара край Хасково"}
{"url": "https://www.monitor.bg:443/bg/a/view/lidl-s-neustoimi-predlojenija-za-vsichki-svejari-v-chas-i-tehnite-roditeli-172890", "text": "С наближаването на новата учебна година, родители и ученици изпадат в трескава подготовка за първия училищен звънец. И тази година Lidl предлага всичко необходимо за учениците и най-малките, все още посещаващи детска градина, под мотото “Свежари в час. Back То School!”. Цветни, удобни и красиви дрешки, разнообразни ученически пособия и всякакви принадлежности за училище с високо качество и на достъпни цени, очакват всяка седмица малчуганите и техните родители в магазините на веригата. А за да бъде още по-приятна подготовката за училище, на сайта www.lidl.bg/school децата и техните родители могат заедно да участват в забавна игра. Играта стартира на 15 август и ще продължи до 1 септември включително, а участниците имат шанса да спечелят ученически пособия, ваучери за пазаруване и още много атрактивни награди. Повече информация за текущите и предстоящи специални предложения на Lidl за училище и детската градина, е достъпна от 15 август на www.lidl.bg/school .", "date": "2019.08.13", "title": "Lidl с неустоими предложения за всички „свежари в час“ и техните родители"}
{"url": "https://www.monitor.bg:443/bg/a/view/uvelichavat-sys-440-mestata-za-kandidat-pravisti-172879", "text": "Увеличават със 440 местата за студенти в специалност „Право“ в държавните и частниците университет. Това реши Министерски съвет, след като отложи с една година въвеждането на само на редовна форма на обучение, което бе предвидено за настоящата учебна година. С промените общия брой на местата за прависти стават 2126, след като през май Кабинетът отпусна общо 1686 бройки в държавните и частните университети. За задочно обучение са предвидени 395 места. От тях 95 ще бъдат субсидирани от държавата. Срещу заплащане в държавни висши училища се утвърждават 100 места за прависти в задочна форма на обучение. С писмо от министъра на правосъдието пък се подкрепя направено искане от ректора на Югозападния университет „Неофит Рилски“ - Благоевград, 45 от местата да бъдат утвърдени в приема на студенти по специалност „Право“ в задочно обучение. В частните университет също са предвидени бройки за задочници. За кандидат-юристи в тях са предвидени 200 места. Така с вече утвърждение 440 бройки, в частните ВУЗ-ове в ще могат да се обучават до 640 прависти. Към държавните поръчки се добавят 45 места пък и така те стават 953. Към момента най-голям брой от тях са в СУ „Св. Климент Охридски“ - 380. С приетите промени не се увеличават местата за платена поръчка в специалност „Право“. Те остават 338.", "date": "2019.08.13", "title": "Увеличават със 440 местата за кандидат-прависти"}
{"url": "https://www.monitor.bg:443/bg/a/view/skubete-pri-kafjav-prysten-v-stebloto-172661", "text": "Пожълтяването и окапването на старите листа на доматите е често наблюдавано явление. Това е нормално и се дължи на физиологичното остаряване на растенията. В този случай няма място за притеснение. Понякога обаче пожълтяването обхваща не само старите листа, но и по-горните млади листа. Обикновено това по-често се случва, когато: - доматите са отглеждат върху лека, песъчлива почва; - при силно заплевляване на растенията; - при неправилен воден режим. Поливането е от основно значение. Стремете се да поддържате еднаква почвена влажност, без резки колебания, т.е. да не се редува период на засушаване с период на обилна влажност.  Ако след дълго засушаване полеете растенията обилно, то листата подгарят и окапват. Също така плодовете бързо нарастват, но се напукват. Причините за подобно свиване на доматените листа могат да бъдат няколко. Да се види в кои случаи какво е най-добре да предприемете, за да се справи своевременно с този проблем и да се спаси реколтата от полезни домашни домати. - Въшки по растенията: те са малки и почти незабележими, но могат да причинят свиване на листата. За да се преборите с тях, приложете същите средства, които използвате срещу колорадските бръмбари по картофите. Те ще ви бъдат от полза и в този случай. Засегнатите вече листа просто ще изсъхнат и трябва да бъдат отстранени, но новите ще растат вече нормални. - Времето: доматите обичат умерен климат и страдат при студени нощи и твърде горещи дни. Ако дневната температура се повиши над 35ºC, листата им се свиват. Положението се усложнява при липса на влага. Затова мулчирайте почвата със слама или стърготина. Също така може да подхраните растенията с компост или други естествени органични торове. - Бактериална инфекция или гниене: свиването на листата може да бъде симптом за по-сериозно заболяване по растенията, особено ако долните листа се свиват, потъмняват и по-късно изсъхват. За да сте сигурни, отрежете едно от стъблата. Ако на напречния разрез видите кафяв пръстен, отстранете корена на това растение, защото вероятно то е заразено с бактерия. Ако пръстенът не е налице, не бързайте да изкоренявате доматите. - Липса на минерали: завитите надолу листа на доматите показват липса на фосфор, бор, манган, калций и други микроелементи. В този случай просто е необходимо да наторите почвата с компост или натурални органични торове. - Липса на калий: свиването или накъдрянето на краищата на листата при много култури показва липса на калий. По-късно старите листа развиват некроза. Най-малките жилки избледняват, а ръбовете на листата потъмняват. В тези случаи е подходящо да наторявате почвата с картофени обелки, бананови кори или обелки от тиквички.  ", "date": "2019.08.13", "title": "Скубете при кафяв пръстен в стеблото"}
{"url": "https://www.monitor.bg:443/bg/a/view/stolichnoto-parno-chaka-10-mln-lv-ot-izravnitelni-smetki-172880", "text": "„Топлофикация София“ очаква 10 млн. лв. от изравнителните сметки на битовите си абонати. Това каза пред БНР изпълнителният директор на дружеството Кремен Георгиев във връзка със заведеното дело от \"Булгаргаз\" за неиздължени 35 млн. лв. Търсим парите, което означава, че най-вероятно ще ги намерим от продукцията, която произвеждаме - електрическа и топлинна енергия. Плащанията по това, което сме произвели, предстоят до края на месеца. Освен това изравнителните сметки излизат на 15 август на касите, което би трябвало да повиши входящия паричен поток. \"За последните месеци не е увеличено задължението, то е натрупано през първата половина на годината\", уточни Георгиев и добави, че не е вярно, че \"Топлофикация София\" е спряла да плаща задълженията си. Кремен Георгиев заяви още, че има визия как дружеството да изплати задълженията си, но отказа да я сподели. Той изрази очакване в следващата половин година да има реални резултати от управленската му концепция. \"Целта на \"Топлофикация София\" е да осигури отопление и топла вода на абонатите си, не само целта на \"Булгаргаз\" е да снабдява абонатите си с газ\", заяви Георгиев.", "date": "2019.08.13", "title": "Столичното парно чака 10 млн. лв. от изравнителни сметки"}
{"url": "https://www.monitor.bg:443/bg/a/view/drejk-postavi-rekord-172866", "text": "Рапърът Дрейк оглави за девети път в кариерата си престижната седмична класация Топ 200 на \"Билборд\" за албуми, съобщи сайтът на изданието. По данни на Нилсен Мюзик от новата компилация Care Package на изпълнителя са продадени 109 000 еквивалентни албумни единици, които му отреждат първенството. Освен това, канадската звезда попадна в класацията Хот 100 за сингли, с което поставя нов рекорд в класацията на \"Билборд\". С парчето Trust Issues, което заема 58-мо място, той става първият самостоятелен изпълнител, фигурирал над 200 пъти в чарта. Това е прецедент за 61-годишната история на „Билборд“. Само съставът на \"Клуб Веселие\" има повече попадения в Хот 100 - 207. Междувременно колегата му Lil Nas X продължава да държи върха на класацията за сингли с Old Town Road вече 19 седмици подред. Второто и третото място също остават непроменени спрямо предходната седмица и се заемат съответно от певицата Били Айлиш с Bad Guy и Шон Мендес и Камила Кабело с песента Senorita.", "date": "2019.08.13", "title": "Дрейк постави рекорд"}
{"url": "https://www.monitor.bg:443/bg/a/view/fandykova-za-4-g-vlojihme-55-mln-lv-v-razvitieto-na-zdraveopazvaneto-172881", "text": "От бюджета на Столична община за 4 г. инвестирахме 55 млн. лв. в развитие на общинското здравеопазване. Това обяви кметът на София Йорданка Фандъкова, която провери новото оборудване за отделението по физиотерапия в 14 ДКЦ. Сградата на заведението също е ремонтира - покрив, дограмата, обновени са кабинетите, тоалетните, сменена е подовата настилка и решетките на отводни канали. Закупени са ехокардиограф с два трансдюсера, ЕМГ апарат и два холтера, лазер за физиотерапия и принадлежности за кинезетерапия, както и апарати за офталмология. „Поздравявам екипа на д-р Димов, който с професионализъм, отношение и новата апаратура успя да удвои броя на пациентите за физиотерапия. На техните грижи се доверява и националният отбор по художествена гимнастика“, заяви Фандъкова. Градоначалникът изтъкна, че само за тази година кметството е инвестирало 400 хил. лв. в оборудване на кабинетите по физиотерапия в три поликлиники и една общинска болница.", "date": "2019.08.13", "title": "Фандъкова:  За 4 г. вложихме 55 млн. лв. в развитието на здравеопазването"}
{"url": "https://www.monitor.bg:443/bg/a/view/60-ot-investiciite-v-biznes-imoti-bylgarski-172885", "text": "Почти 60% от покупките през първото полугодие на бизнес имоти в България са направени от български предприемачи. Това сочи проучване на инвестиционния пазар на Colliers International. В него се отчита още, че за първи път от 2 години има обрат в тенденцията и като на тях се падат по-голямата част от транзакциите. Сделките с имоти, генериращи доход, са предпочитани (53%) пред тези, придобити със спекулативна цел (47%). Във вниманието на инвеститорите са основно парцели за строеж (близо 42% от всички транзакции) и офис площите (32%), следвани от хотели (19%) и други типове площи (8%). Нивата на възвръщаемост1 запазват стойностите си от 2018 г. - за офиси (8%), за търговски площи - 7.25% и 9.5% за индустриални. Прогнозите на експертите са, че инвестиционният обем в края на 2019 г. ще продължи да бъде по-нисък от този през последните две години, но да надвишава стойностите на годишна база, регистрирани в периода 2009 - 2016 г. Сегментите при които се наблюдава устойчиво развитие, висока заетост на проектите и стабилни наемни нива. Засиленото търсене и купуване на парцели ще се запази - сигнал, че пазарът се намира във фаза, подходяща за развитие на нови проекти, които в последствие могат да се превърнат в инвестиционен продукт. Предвижданията от края на 2018 г. за свиване на инвестиционните обеми се реализираха. Общата стойност на инвестиционните сделки към средата на годината е малко над 167 млн. евро. Сред причините за това е недостигът на нов готов продукт за придобиване. Пазарът на бизнес имоти в България е съсредоточен главно в големите градове на страната. В останалата част от страната интересът е повече към парцели за промишлено застрояване. Инвеститорите предпочитат подобен тип имоти и да имат осигурено захранване с електричество и възможност за газоснабдяване. По Черноморието и в другите курортни зони на страната се търсят готови хотели или терени, отредени за изграждането им.", "date": "2019.08.13", "title": "60% от инвестициите в бизнес имоти - български"}
{"url": "https://www.monitor.bg:443/bg/a/view/levski-chaka-1-5-mln-lv-za-stanislav-kostov-ot-italija-172882", "text": "Ръководството на „Левски“ е на път да уреди нов изходящ трансфер на свой офанзивен играч. След продажбата на Мариани в ОАЕ на път да напусне „сините“ е и голмайстора на първенството от миналия сезон – Станислав Костов. На „Герена“ са получили нова завишена оферта за закупуването на нападателя от италианския „Фрозиноне“ и ще опитат да вдигнат цената му до желаните 750 хил. евро. Според италианските медии, ръководството на бившия отбор на Александър Тонев е започнало нова офанзива за благоевградчанина и е исканите от 26-кратните шампиони пари. При предишния контакт със „сините“, представителите на Апенините опитаха да минат с доста занижено предложение от едва 250 хил. евро, докато от българския гранд очаква около 750 хил, или 1.5 млн. лв. Сега обаче нещата може да започнат от коренно различни позиции, тъй като „ Фрозиноне“ вече има спешна нужда от нов и доказан таран, защото се раздели с голямата си звезда Даниел Чиофани. 34-годишният таран премина в „Кремонезе“, а в касата на клуба влязоха 1.1 млн. евро. Именно свежите пари, постъпили във „Фрозиноне“, са позволили на ръководството да предприеме нова офанзива за привличането на Костов и да удовлетвори исканията на „Левски“. В момента Костов лекува травма в адукторите, която не му позволи но се очаква до 10 дни да е напълно възстановен. Във „Фрозиноне“ са наясно със състоянието на нападателя и то по никакъв начин не представлява пречка по осъществяването на трансфера. В същото време стана ясно, че лекарският щаб на „сините“ е получил за задача да вдигне на крака Хали Тиам за началото на септември, когато ще е първото издание на битките с ЦСКА за този сезон. Халфът получи мускулна травма в бедрото в реванша от втория квалификационен кръг на Лига Европа срещу АЕК (Ларнака). Тогава сенегалецът се строполи на тревата още в самото начало на двубоя и напусна терена накуцвайки. Индикациите бяха, че основният играч ще отсъства дълго от игра, но треньорът Петър Хубчев иска да разполага с него за битката с тима на Люпко Петрович.", "date": "2019.08.13", "title": "„Левски“ чака 1,5 млн. лв. за Станислав Костов от Италия"}
{"url": "https://www.monitor.bg:443/bg/a/view/discipyt-odrusa-grandovete-petrichev-blagodari-na-agitkata-na-cska-172887", "text": "Сериозни глоби наложи Дисциплинарната комисия към БФС на столичните грандове „Левски“ и ЦСКА. „Сините“ бяха одрусани с общо 4000 лева за провинения на агитката в мача с „Берое“. Интересното е, че 1000 лева от глобата са за използване от феновете на лазерни устройства за заслепяване. Останалата част е за традиционните хвърлени предмети към пистата, както и за нецензурни скандирания. По последните две провинения ЦСКА също ще трябва да плати 2000 лева. Интересното е, че след мача на „червените“ с „Лудогорец“ изнпълнителният директор на шампионите Ангел Петричев си позволи публично да похвали агитката на гостите. \"На мнение съм, че позитивните неща трябва да се казват винаги. Преди, по време и след мача в неделя се случи нещо безпрецедентно. Нито една счупена седалка, нито една потрошена тоалетна, нито един случай на тормозена касиерка или продавачка в кетъринг зоната. Нито един известен случай на конфликт между фенове на двата отбора. Това е за първи път и се надявам така да продължи\", написа Петричев във \"Фейсбук\".", "date": "2019.08.13", "title": "Дисципът одруса грандовете, Петричев благодари на агитката на ЦСКА"}
{"url": "https://www.monitor.bg:443/bg/a/view/italiavnec-pochina-ot-jega-v-gabrovnica-172883", "text": "Италианец, който живее в софийското село Габровница е първата жертва на големите горещини във Врачанско. Човекът починал в колата си в село Зверино, след като получил инфаркт вследствие на високите температури от над 35 градуса на сянка. Това съобщи БНТ Най-честата причина за колапса е получаването на топлинен удар. Рухва кръвното налягане, получават се ритъмни нарушения, при по-тежки случаи може и летален изход да се получи, заяви д-р Веселин Николаев, ЦСМП-Мездра. Въпреки предупрежденията на медиците, жегите не спират хората, които имат неотложна работа. Най-уязвими са възрастните хора, малките деца и хора с хронични сърдечно-съдови заболявания. Най-добре е те да не изличат в слдеобеднитечасове от 14 до 17 например, да се пият повече течности, да се носят светли дрехи, добави той.", "date": "2019.08.13", "title": "Италианец почина от жега в Зверино"}
{"url": "https://www.monitor.bg:443/bg/a/view/16-000-policai-ohranjavat-livyrpul-chelsi-v-istabul-172884", "text": "Внушителните 16 000 полицаи ще охраняват финала за Суперкупата на Европа между „Ливърпул“ и „Челси“. Английските грандове, които спечелиха съответно Шампионската лига и Лига Европа, излизат един срещу друг в сряда на стадион „Бешикташ парк“ в Истанбул от 22 ч. Мачът ще се предава пряко по bTV Action, като за първи път в историята ще се ръководи от жена съдия - французойката Стефани Фрапар. Засилените мерки за сигурност са заради омразата между английските и турските запалянковци, които в съперничеството си през последните години имат множество мелета, намушквания с нож и дори смъртни случаи. Според букмейкърите фаворит в сблъсъка е „Ливърпул“, като коефициентът за успех на водения от Юрген Клоп тим варира около 1.60 в различните заложни къщи. Гермнаският спец вече заяви, че иска трофея в клубния музей и мърсисайдци ще подходят максимално сериозно към сблъсъка. Идентичен бе и коментарът на новия мениджър на „Челси“ Франк Лампард, който ще пробва да се реваншира на феновете за разгромната загуба с 0:4 от „Манчестър Юнайтед“ на старта във Висшата лига в събота.", "date": "2019.08.13", "title": "16 000 полицаи охраняват „Ливърпул“ -  „Челси“ в Истанбул"}
{"url": "https://www.monitor.bg:443/bg/a/view/italianski-astronavt-stava-didjej-ot-kosmosa-172870", "text": "Италианският астронавт Лука Пармитано, който е на мисия на борда на Международната космическа станция /МКС/, ще се изяви като джиджей и ще миксира музика от околоземна орбита, съобщи АФП. Лука ще направи кратък диджей сет, като част на електро данс парти, което ще се проведе на круизен кораб на остров Ибиса. \"Това ще бъде световна премиера, първата по рода си\", коментира френският астронавт Жан-Франсоа Клервоа, който ще присъства на партито, предложено от организатор на музикални фестивали. Той специализира и в корабни круизи с електронна музика. \"Нашата цел е да приобщим космоса към масовата публика и да популяризираме работата на Европейската космическа агенция\", заяви нейният представител Емет Флетшер. Диджей програмата на Пармитано ще бъде с продължителност между 15 и 20 минути. Тя ще бъде предавана пряко на кораба, където ще присъстват около 3000 души. Четиридесет и две годишният Лука Пармитано се отправи към МКС на 20 юли на борда на космически кораб \"Союз\" за 6-месечна мисия. Той вече веднъж пребивава на орбиталната станция през 2013 година. Италианският космонавт тренирал за диджей изявата си с германски професионалист. Той ще използва таблет със специално качена диджей апликация.", "date": "2019.08.13", "title": "Италиански астронавт става диджей от космоса"}
{"url": "https://www.monitor.bg:443/bg/a/view/ronaldo-ima-edna-goljama-razlika-mejdu-men-i-mesi-172871", "text": "Португалската машина за голове на „Ювентус“ Кристиано Роналдо говори открито за голямото си съревнование с Лионел Меси. Звездата на „Старата госпожа“ демонстрира уважение към аржентинеца, но все пак не пропусна да се самоизтъкне и да заяви, че е по-велик. “Меси е отличен футболист, който ще бъде запомнен не само със “Златните топки”, а и с това, че остава на върха година след година, заяви CR7 в интервю за DAZN. - Разликата между мен и Меси е, че аз спечелих ШЛ с различни клубове. Станах голмайстор в Шампионската лига шест поредни сезона. Няма много футболисти в историята с пет Шампионски лиги”, довери 34-годишният португалец. Той разкри и любопитни подробности относно поддържането на форма и как успява на тази възраст да се опази от сериозни контузии. “Коства много усилия да поддържаш тялото си. Това атлетично тяло не пада от небето. Казвам го като шега, но е истина. Зад трофеите има много работа. Работя първо, за да печеля за отбора, защото индивидуалните отличия идват след това”, каза още Роналдо.", "date": "2019.08.13", "title": "Роналдо: Има една голяма разлика между мен и Меси"}
{"url": "https://www.monitor.bg:443/bg/a/view/otkriha-jiva-akula-po-stara-ot-shekspir-172867", "text": "Учени откриха във водите край Гренландия жива акула, родена през 1505 година, което я прави по-стара от гения на английската литература Уилям Шекспир, пише в. \"Сън\". Специалистите безпогрешно могат да определят възрастта на гренландската полярна акула, тъй като тя расте с по 1 сантиметър всяка година. Представителите на вида са истински рекордьори-дълголетници в животинския свят. Професор Ким Пребел отбеляза, че новооткритият екземпляр е най-старото живо гръбначно същество на планетата. Учените изучават неговата ДНК с надеждата да открият тайните на дългата продължителност на живота на този вид. Гренландската полярна акула се храни основно с риба, на биолозите никога не са наблюдавали как тя ловува. В стомасите на този морски хищник са откривани парчета от елен, дори от кон. Средната продължителност на живота на гренландската полярна акула е 272 години. Това са най-северните и най-студенолюбивите акули между всички останали. Най-големите екземпляри могат да достигнат до 7,3 метра. Но обикновено средната дължина на тези животни е 2,4.-4,8 метра, а теглото им не превишава 400 килограма. Месото на гренландската акула е считано за национално ястие в Исландия.", "date": "2019.08.13", "title": "Откриха жива акула, по-стара от Шекспир"}
{"url": "https://www.monitor.bg:443/bg/a/view/na-izplashtane-naj-chesto-kupuvame-smartfon-i-televizor-172874", "text": "На изплащане най-често купуваме смартфон и телевизор. Това сочат данни на проучване на една от банките у нас за първите 6 месеца на годината. За периода 56% от заявленията за финансиране на покупка на стоки на изплащане, подадени към „БНП Париба - Лични финанси“, са били за модерни смартустройства за комуникация и забавление. Интересна тенденция е, че най-търсеният смартфон през първото полугодие на тази година е на същата средна цена като победителя година по-рано, докато телевизорът е с 30% по-евтин от миналата година и е Той има голям Ultra HD 6,3-инчов екран и мощен процесор. Най-ценните му характеристики са двойна 20+2 MPX камера и предната 24+2 MPX камера. През първата половина на 2019 г. българите си купуваха най-често на изплащане 43' 4K Ultra HD телевизори с резолюция 3840 x 2160. Те са на средна цена 670 - 720 лв. Интересна тенденция е, че въпреки по-високите си характеристики най-търсеният телевизор през първото полугодие на 2019 г. е с 30% по-евтин в сравнение с победителя за същия период на 2018 г. В същото време инвестираме повече пари в бяла техника и мебели. За периода януари-юни 2019 г. хората са дали 26% повече за хладилници, перални и готварски печки и 20% повече за дивани и обзавеждане за спалня. Очевидно, тъй като тези покупки се използват по-дълго, клиентите са на живот, като вземат на изплащане съвременни, енергийно ефективни домакински уреди и по-голямо и по-удобно обзавеждане. Например най-търсеният хладилник през първата половина на 2019 г. е по-скъп с 47% в сравнение с победителя през първата половина на 2018 г. и средната му цена е 730 - 780 лв. Победителят е много по-голям - с общ обем от 343 литра срещу 295 литра през 2018 г. Тази година българите предпочитат да купуват хладилници с по-висок енергиен клас – А++, и полезни функции като система против замръзване и диспенсер за вода. Същото се отнася и за пералните машини. Най-търсеният модел за периода януари-юни е с 31% по-скъп, отколкото през първата половина на 2018 г. В същото време той има барабан от последно поколение, инверторен двигател, функция AddWash и защита за децата.", "date": "2019.08.13", "title": "На изплащане най-често купуваме смартфон и телевизор"}
{"url": "https://www.monitor.bg:443/bg/a/view/nejmar-kacna-v-barselona-za-podpis-172878", "text": "Точещата се почти два месеца трансферна сага около връщането на Неймар от ПСЖ в „Барселона“ върви към развръзка. Шефовете на двата клуба седнаха за финални преговори в Париж, а през това време бразилецът кацна в каталунската столица. За светкавичната развръзка испанските медии загатнаха още в понеделник вечерта, когато адвокатът на Неймар бе изловен да влиза в офисите на „Камп Ноу“. Малко след това френското издание „Паризиен“ разкри, че от феншопа на ПСЖ са били изтеглени всички екипи с името на бразилския нападател. Във вторник сутринта нещата ескалираха още повече. Делегация на „Барселона“ се качи на клубния самолет и пристигна в Париж за последни преговори. Двете страни седнаха на работен обяд в популярен хотел в сърцето на френската столица, където да бъдат уточнени детайлите. Ако от ПСЖ не искат Коутиньо, на масата са сложени още Иван Ракитич и Нелсон Семедо. Шансовете за постигане на съгласие са огромни, още повече, че на опашката за Неймар чака и „Реал“ (Мадрид). Тимът на Зидан обаче е резервен вариант и ще влезе в преговори, само ако тези между „Барса“ и ПСЖ пропаднат. И докато двете страни финализират сделката в Париж, играчът демонстрира, че няма търпение да се завърне на „Камп Ноу“. Бразилецът кацна на летището в каталунската столица, като бе посрещнат от Луис Суарес. Двамата са се качили на лимузина и отпрашили към тренировъчната база на „Барселона“, пише „Ел Мундо Депортиво“. По-късно към компанията се присъединил и Лео Меси, който вече няколко пъти публично заяви, че Неймар е добре дошъл отново в отбора.", "date": "2019.08.13", "title": "Неймар кацна в Барселона за подпис"}
{"url": "https://www.monitor.bg:443/bg/a/view/pusnaha-publichno-koncepcijata-za-upravlenie-na-prokuraturata-na-ivan-geshev-172872", "text": "Надграждане и промяна, така описва концепцията си кандидатът за главен прокурор Иван Гешев. Ден след като кандидатът за наследник на Сотир Цацаров внесе концепцията си за управление на прокуратурата във Висшия съдебен съвет (ВСС), тя може да бъде прочетена от всеки заинтересуван.  \"Вярвам, че работодател на магистратите са българските граждани и ние сме длъжни да им дадем \"продукта\", който те очакват от нас. Този продукт се нарича \"справедливост\", пише Гешев защо се е съгласил да бъде номиниран за главен прокурор. И добавя, че успешният модел на специализираните прокуратури, взаимодействието им с останалите части от правоохранителната система и възприетите от тях добри европейски практики трябва да се приложи и в другите структури на прокуратурата. ", "date": "2019.08.13", "title": "Пуснаха публично концепцията за управление на прокуратурата на Иван Гешев"}
{"url": "https://www.monitor.bg:443/bg/a/view/de-niro-se-bori-s-alkoholizym-sled-zatochenieto-172863", "text": "Холивудският ас Робърт де Ниро ще се бори с тежък алкохолизъм и чувство за вина след смъртта на съпругата си в следващия си професионален ангажимент. Актьорът грабна една от главните роли в независимата криминална драма \"След заточението\". Лентата разказва историята на Майк Делейни, в чиято кожа скача Шоя Лабъф. Героят е осъден за убийството на невинен човек по време на брутална кражба, който след излизането си от затвора се опитва да се върне към стария си начин на живот. Заедно с баща си, бившия престъпник Тед (Де Ниро), Майк се опитва да спаси по-малкия си брат от живот, белязан от наркотици и престъпления. На режисьорския стол за продукцията сяда Джошуа Майкъл Стърн. Сценарият е поверен на Антъни Торн и Майкъл Тово, върху събития от чийто живот е базиран филмът. Клапата за „След заточението“ ще щракне през октомври във Филаделфия.", "date": "2019.08.13", "title": "Де Ниро се бори с алкохолизъм „След заточението“"}
{"url": "https://www.monitor.bg:443/bg/a/view/car-lyv-i-narnija-grejnaha-na-lokomotiv-na-bdj-galeri-ja-172875", "text": "Изрисуван с графити локомотив на БДЖ отпътува за първи път от Централна гара София за Бургас, а довечера се връща обратно към столицата. От утре машината ще бъде включвана в съставите на различни композиции, които пътуват в страната, обясниха от железницата. Произведението на изкуството е на небезизвестния стрийт арт художник Станислав Трифонов – Nasimo и е част от маркетинговата стратегия на дружеството за отдаване на площи с рекламна цел. Художествената трансформация на локомотива е единствена по рода си, като в изображенията е направена препратка към няколко основни национални символа. Млади пътници на гарата обаче оприличиха лъвовете изрисувани върху машината на Муфаса от актуалния филм на Дисни „Цар Лъв“ и вълшебния Аслан от „Хрониките на Нарния“. Именно любими на младият машинист Красен Панев, управляващ изрисувания локомотив, са лъвовете. Електрическата машина е произведена през 1986 г. и обновена в Хърватия през 2006 г. Авторът на графитите е Станислав Трифонов “Nasimo”, който е приет за един от пионерите на източно-европейската графити и стрийт арт култура, както и един от най-популярните по света съвременни български художници. Във своето изкуство той успява да постига впечатляваща симбиоза между класическото рисуване и съвременните графити, като платната му често са фасадите на цели сгради.  Проектът е иновативна идея с послание към графит артистите, че контролираното рисуване може да има красив краен резултат, коментира Константин Азов от БДЖ, който отговаря за маркетинговата политика на холдинга. В своя пост в социалната мрежа Nassimo признава, че преди 25 години, когато започва да рисува графити, е влизал нелегално във влаковите депа и пишел името си със спрейове върху вагони и локомотиви.Артистът определя действията си като вандалски акт.  С изрисувания локомотив жп компанията иска да докаже на големите рекламодатели, че може да им продава визуализация върху подвижния състав, което да носи допълнителни приходи за БДЖ. Железницата вече води предварителни преговори с големи играчи в рекламата. През лятото БДЖ, в партньорство с голяма мебелна верига, обнови два от спалните си вагони.", "date": "2019.08.13", "title": "„Цар Лъв“ и „Нарния“ грейнаха на локомотив на БДЖ (ГАЛЕРИЯ)"}
{"url": "https://www.monitor.bg:443/bg/a/view/nap-pusna-svoj-softuer-kojto-da-pomaga-na-tyrgovcite-za-naredba-n-18-172877", "text": "От Националната агенция по приходите (НАП) пуснаха свой софтуер, който изцяло покрива изискванията на Наредба Н-18 за касовите апарати, и може да бъде използван от българския бизнес. Софтуерът служи за управление и отчитане на продажбите /сторно операциите/ в търговските обекти като може да се използва и от онлайн търговци. Нововъведението с име „НапЛинк“ е съвместен проект на две компании и може да помогне на собствениците на фирми да подобрят контрола на продажбите в своята компания, покривайки изцяло всички законови изисквания. който да определи дали фирмата им има нужда от СУПТО (Софтуер за управление на продажбите в търговски обект). „Нашият облачен софтуер ще осигури на Вашия бизнес надеждно средство за по-добра конкурентоспособност и растеж в дигиталната икономика“, пишат още в сайта на услугата.", "date": "2019.08.13", "title": "НАП пусна свой софтуер, който да помага на търговците за Наредба Н-18"}
{"url": "https://www.monitor.bg:443/bg/a/view/oficialno-ruis-i-djoshua-se-razbraha-za-mach-na-7-dekemvri-172876", "text": "Световният шампион в тежка категория в професионалния бокс Анди Руис-младши и Антъни Джошуа са подписали договора за реванш между двамата, който да се проведе на 7 декември в Саудитска Арабия. Това обяви топ промоутърът Еди Хърн на специална пресконференция в лондонски хотел днес. Двубоят бе потвърден от агенцията на Хърн още в събота, но в медийното пространство се появиха информации, че Руис не е доволен от условията в контракта и отказва да го подпише. Сега обаче Хърн опроверга тези твърдения и заяви: \"Мога да потвърдя, че и двамата боксьори са подписали договора за реванша. Ще има пресконференции в Саудитска Арабия, Лондон и Ню Йорк с участието на двамата преди двубоя. В скоро време ще има повече детайли“. По отношение на другите мачове за вечерта, Хърн даде да се разбере, че няма да има слаби и безинтересни двубои. „Толкова много боксьори искат да бъдат част от това емблематично събитие! За феновете на бокса това ще бъде вечер, която никога няма да забравят!\", каза Хърн пред медиите. Той коментира и спорното решение реваншът да се проведе в Саудитска Арабия, а не в САЩ, Мексико или Великобритания. \"Имаше много приказки за това къде може да се проведе този мач. Обсъждахме Великобритания, САЩ и други предложения. Искахме да отидем на място, което вярва в бокса и има визия за бъдещето на този спорт. Извън Кардиф и САЩ има и друг свят, в който ние искаме да популяризираме бокса\", обясни Хърн. Според слуховете саудитите са платили около 100 милиона долара за правото да бъдат домакини на реванша и затова именно тази дестинация е избрана. Мачът ще се проведе в Дириях на 7 декември на специално построен за събитието стадион с капацитет 15 хиляди души. Според първоначалните информации Руис не е искал да подписва договора за мача, докато не види сума, превишаваща $9 млн. На толкова е възлизал предвидения за него хонорар, договорен още преди първата им среща на 1 юни в САЩ, в която Анди сензационно отне поясите на британеца и стана първият мексиканец световен шампион в тежка категория.", "date": "2019.08.13", "title": "Официално: Руис и Джошуа се разбраха за мач на 7 декември"}
{"url": "https://www.monitor.bg:443/bg/a/view/v-jarkite-dni-ugozapadnoto-dyrjavno-predprijatie-predlaga-dyrva-za-ogrev-172858", "text": "Югозападното държавно предприятие е снабдило с дърва за огрев 6372 домакинства в Югозападна България досега, като най-ниската цена при закупуване от склад е 22 лева за кубик. До началото на август на населението са предоставени 48 000 пространствени кубически метра, което е близо два пъти повече в сравнение със същия период на миналата година. Общо 210 000 пр. кубични метра дърва за огрев има готовност да предложи на жителите в областите Благоевград, Кюстендил, Перник, Софийска и Пазарджишка Югозападното държавно предприятие тази година. При повишено търсене териториалните поделения могат да предложат допълнителни количества. Към момента снабдяването се осъществява ритмично, което е резултат от предприетите от ЮЗДП действия за изтегляне на сроковете за добив и доставка и активната комуникация с кметовете и кметските наместници по места. По-ранното запасяване ще спомогне дървата да изсъхнат преди новия отоплителен сезон. Минимум 6 месеца са необходими за изсушаването им, като се препоръчва дървата да са нацепени, подредени на проветриво и огряно от слънцето място и задължително да са покрити срещу валежи. Това ще доведе до по-малко вредни емисии, отделяни при горенето, както и ще намали разходите за отопление за хората. Според експертите на ЮЗДП по-високата енергийна ефективност и екологичност на добре изсушените дърва се дължи на това, че сухата дървесина (с влажност под 20%) е с два пъти по-висока калоричност от суровата (с влажност над 50%), изгаря по-ефективно и съответно отделя значително по-малко сажди и мръсни газове. Освен ограничаване замърсяването на въздуха, горенето на добре изсушени дърва с по-висока калоричност води и до спестяване на пари за отопление. Намалението на разходите е с около 25% или средно 100 лв. за един отоплителен сезон. През 2019 г. при директна продажба от склад цената на кубик иглолистни дърва варира от 22 до 31 лв., а на широколистните - от 40 до 60 лв. По-висока е тя единствено в Благоевград, където дървата се предлагат нацепени и нарязани. При закупуване на дърва по такса „на корен” цената на кубик иглолистни е в границите от 7 до 10 лв. за различните държавни горски и ловни стопанства, а на широколистните – от 15 до 30 лв. Тази възможност е за жителите на малките населени места, които желаят сами да си добият дърва, ако са включени в изготвените от кметовете списъци.  През настоящата година се наблюдава тенденция  към намаляване на желаещите да добиват сами дърва, за сметка на увеличаващия се брой домакинства, предпочитащи да ги закупят директно от склад.", "date": "2019.08.13", "title": "22 лева дърва за огрев от склад пусна Югозападното държавно предприятие"}
{"url": "https://www.monitor.bg:443/bg/a/view/ch-si-pogna-romka-jertva-na-domashno-nasilie-172857", "text": "Частен съдебен изпълнител погна млада ромка, която е била жертва на домашно насилие. Жената била принудена от мъжа си да изтегли кредит на свое име, след което биячът й наредил да напусне работа. Причината за това била огромната му ревност, поради която той не преставал да тормози половинката си. Това е само един от многото случаи, с които са се сблъскали експертите от фондация „Джендър алтернативи” през последните шест месеца. В този период те са имали изнесен офис в пловдивския квартал „Столипиново”, реализиран по проект „Знания за промяна”, съобщи координаторът на проекта юристът във фондацията Анна Главинова. Началото на проекта е било през февруари, а финалът през август. През тази половин година помощ от юристите и психолозите на фондацията, с помощта на медиатор, са потърсили десетки жени. На първата среща те са отишли, придружени от мъжете си, но след това са започнали да посещават приемната в квартала сами, разказа и Рада Еленкова, координатор на фондацията, която защитава правата на жертви на домашно насилие. Тя уточни, че младата ромка с кредита е потърсила информация от експертите на „Джендър алтернативи” заради това, че е погната от частен съдебен изпълнител. Чак след като е разказала тази си житейска драма, е станало ясно, че през седемте години съвместен живот с насилника си, е била тормозена и бита от него. Двамата не са имали деца поради здравословни проблеми. С парите от кредита той заминал на работа в чужбина. После й казал тя да напусне работа, защото той вече печелел достатъчно и за двамата. Истината била, че той много я ревнувал. По телефона и със есемеси я заплашвал, че ще прати хора да я убият. Когато се прибирал в „Столипиново” я биел с юмруци и шамари. Тя подавала жалби в полицията и звъняла на 112, но твърдяла, че оттам не й обърнали внимание. В момента срещу мъжа й има изкарана заповед за защита и предстои дело по Закона за домашното насилие. Според Рада Еленкова ромките в квартала имат патриархални вярвания, че жената е жена само тогава, когато е майка. Именно това ги спирало от добро образование и било причината за ранните бракове. Стереотипите, че момичето трябва да бъде спряно от училище, когато навърши 12 години, иначе ще я откраднат и омъжат насила, са още валидни. Така много жени под 18 години стават майки, въпреки че самите те са против ранните бракове. „Насилието е нормализирано сред тях и те не могат да го разпознаят. Съществуват драстични случаи, които показват необходимостта от безплатни консултации в квартала за гарантиране правата на ромските жени”, каза Еленкова. В рамките на проекта на жените от „Столипиново” са им били разяснени теми, като: устройството на съдебната система, къде могат да подават жалби, дискриминация, сексуално и домашно насилие, престъпления от омраза, ранни бракове.", "date": "2019.08.13", "title": "ЧСИ погна ромка, жертва на домашно насилие"}
{"url": "https://www.monitor.bg:443/bg/a/view/oficialno-alek-aleksiev-i-dimo-aleksiev-se-vryshtat-v-otkradnat-jivot-172859", "text": "Двамата „братя“ без общо ДНК, двете разменени бебета, от които започна цялата медицинска сага „Откраднат живот“ преди три години, се завръщат на малкия екран, за да завържат отново сюжета на поредицата тази есен. Алек Алексиев, който в началото на драмата влезе в обувките на доктор Александър Василев, и Димо Алексиев, който доста по-дълго носи престилката на доктор Калин Генадиев, ще заемат местата си на основни герои в осмия сезон на сериала, който ще премине под мотото „Кръвни връзки“. „Минали са около три години от напускането на доктор Василев и със сигурност са настъпили промени. Преди заминаването той получи колосална информация, която преобърна живота му. ще се появят поводи за изясняване и такива, които ще ни събират и разделят“, разказа Алек в Нова тв. Актьорът разкри, че завръщането му не е импулсивно, а е коментирано дълго време с продуцента на сериала Евтим Милошев. Просто сега се явява точният момент за появата на двама любими герои. Припомняме, че в основния сюжет доктор Василев, беше биологичният син на шефа на болница „Св. Кирил“ - проф. Иван Генадиев (Стоян Алексиев, който е баща на Алек Алексиев и в реалния живот). При раждането обаче се установява, че е със сърдечно заболяване и професорът взима тежкото решение да размени сина си със здраво дете, което в последствие пораства и става доктор Калин Генадиев (Димо Алексиев). В крайна сметка в края на първи сезон драмата се разплита и истината излиза на яве, а героя на Алек, заедно с любимата си (в ролята Радина Думанян) излизат от сюжета. Акцентът в новия сезон „Кръвни връзки“ ще е върху неразрушимите отношения, които могат да бъдат по-силни от личния избор. „В новия сезон ще разгърнем идеята за кръвните връзки и как те управляват живота ни. Дори и да не ги припознаваме като основен фактор, рано или късно те се намесват в решенията ни. Това ще се случи и с голяма част от лекарите в „Св.Анастасия“ в ситуации с нови герои и сериозни дилеми, които ще променят досегашния ход на събитията. разказва Христина Апостолова, главен сценарист на „Откраднат живот“. До момента драмата се е разгърнала в 7 сезона и общо 334 епизода в продължение на 3 години. През снимачни сет преминаха почти всички най-известни български кино и театрални актьори, достойно подкрепяни от бодрата смяна на по-младите си, но талантливи колеги. Екипът на поредицата, чийто серии ще бъдат подновени от есента загатва, че ще се появят и нови герои, които ще извадят на повърхността неподозирани връзки, предизвиквайки лакарите в „Св. Анастасия“ да преосмислят последните десетилетия. Със завръщането на Димо Алексиев и Алек Алексиев се очаква в сюжета да се върнат и двете им колежки Дария Симеонова и Радина Думанян, които играят техни съпруги.", "date": "2019.08.13", "title": "ОФИЦИАЛНО: Алек Алексиев и Димо Алексиев се връщат в „Откраднат живот“"}
{"url": "https://www.monitor.bg:443/bg/a/view/festivalyt-beglika-2019-sybira-do-nedelja-lubiteli-na-planinata-172861", "text": "Утре започва фестивалът „Беглика Хородея“, който ще продължи до 18 август в местността „Батлъбоаз“ на брега на язовир „ Голям Беглик“, а фестивалното градче ще изникне с помощта на над 70 доброволци и 400 сътворци. Артистичната програма включва два цирка и две музикални сцени, 39 тъпана, индиански темазкал, 7 геодом-купола, плаващо пиано и много други. В случай че посетителите на фестивала решат да се включат активно в програмата, те ще могат да вземат участие в създаването на беглишки песни, да се потопят в театър на сетивата на острова на Тишинавтите и да чуят каква музика може да произведе машина, „превеждаща” езика на цветята. В допълнение на новите форми на цирково, танцово и музикално изкуство, трите сцени и ексклузивните представления, създадени специално за събитието, тази година фестивалът акцентира и върху форум „Заедност”, който обединява съвременни български философи, икономисти и активисти в сферата на културата, образованието и екологията. На място те ще представят и дискутират своето послание – че е настанало време добрите намерения за промяна да се радикализират конструктивно, и как можем да постигнем това.Bъпpeĸи чe фecтивaлът ce пpoвeждa в paзгapa нa лятoтo, opгaнизaтopитe нaпoмнят, чe пoняĸoгa тeмпepaтypитe в Poдoпитe пaдaт пoд нyлaтa. Зa тoвa всеки, който желае дa ce пpиcъeдини ĸъм инициaтивaтa, да не забравя дa взeмe тoпли дpexи, ĸaĸтo и дъждoбpaн, чeлниĸ, плaнинcĸи oбyвĸи, шaпĸa и cлънцeзaщитeн ĸpeм. Bcичĸи yчacтници и пoceтитeли тъpcят xapмoниятa c пpиpoдaтa, зa ĸoятo ce гpижaт дa бъдe oпaзeнa, a пo тpaдиция cлeд ĸpaя нa фecтивaлa, paйoнът oĸoлo язoвиp „Гoлям Бeглиĸ“ щe бъдe пoчиcтeн.  ", "date": "2019.08.13", "title": "Два цирка и 39 тъпана на фестивала “Беглика 2019“ до неделя"}
{"url": "https://www.monitor.bg:443/bg/a/view/pochetoha-poslednite-jertvi-ot-chetata-na-hadji-dimityr-i-stefan-karadja-172860", "text": "Жители на Сливен и село Божевци сведоха глави пред паметника на мястото, където през лятото на 1868 година се е състоял последният бой на последните оцелели четници на Хаджи Димитър и Стефан Караджа с преследващите ги потери. На място загиват трима от хайдутите, четирима тежко ранени са обесени, сред тях е и старозагорският печатар Никола Вълев а други четирима доживяват освобождението след заточеничество в Диарбекир. Описанието на битката е записано от Захари Стоянов по разказа на Ангел Обретенов. Сред дошлите да се поклонят бе и сливенският градоначалник Стефан Радев, която след заупокойната молитва каза: „Хаджи Димитър е едно от най-славните имена в историята на Сливен. Неслучайно един от най-величествените паметници в България е именно на Хаджи Димитър. Също едно от най-красивите стихотворения в нашата литература е посветено на него. А днес тук ние отдаваме почит към последната група от четата. Нашата история е нещо, с което може не само да се гордеем, но трябва да познаваме и да я предаваме на следващите поколения, на нашите деца, така че паметта за подвига на тези хора да живее винаги в съзнанието на българския народ. Радвам се, че с този паметен знак можем да почетем тези, които са дали живота си за това днес да живеем в свободна България…“. Паметникът в прослава на героите бе поставен миналото лято по инициатива на кмета на селото Христо Стефанов с помощта на дарители.", "date": "2019.08.13", "title": "Почетоха  последните жертви от четата на Хаджи Димитър и Стефан Караджа"}
{"url": "https://www.monitor.bg:443/bg/a/view/ne-sprjal-na-znak-stop-udari-bakshish-172864", "text": "Отнето предимство и не спрял на знак “Стоп“ шофьор на лек автомобил “Мерцедес“ отнесе бронята на таксиметрова кола в Пазарджик. това съобщиха очевидци на катастрофата. Пътният инцидент е станал на кръстовището на улиците “Найчо Цанов“ и „Екзарх Йосиф“ пред сградата на местната областна дирекция по безопасност на храните, където са се сблъскали странично двата автомобила. „Мерцедес“-ът е идвал по „Екзарх Йосиф“ в посока театъра, а в това време по пътят с предимство откъм адвокатурата се е движело такси “Пежо“, управлявано от 60-годишен мъж. Зад волана на немското возило пък седял младеж на около 22-23 години. Момчето не спряло на знак“Стоп“ на кръстовището и „бакшишът“, бързал с клиент за жп гарата по път с предимство, буквално се врязал в него. В резултат на удара цялата предна броня на „Пежо“-то се е откачила, нанесени са щети на калника, на радиатора и на предния капак на колата, а „ Мерцедес“-ът е само леко ожулен, твърдят свидетели.", "date": "2019.08.13", "title": "Не спрял на знак “Стоп“ удари „бакшиш“"}
{"url": "https://www.monitor.bg:443/bg/a/view/devet-jeni-obviniha-plasido-domingo-v-seksualen-tormoz-172862", "text": "Десетилетия наред Пласидо Доминго - един от най-известните и влиятелни мъже в света на операта, се е опитвал да оказва сексуален натиск върху жени, примамвайки ги с предложения за работа, като понякога ги е наказвал професионално, когато са отхвърляли опитите му за сближаване, предаде АП. Считан за един от най-големите оперни певци на всички времена, 78-годишният Доминго е и виден диригент и директор на Лосанджелиската опера. Носителят на многобройни награди \"Грами\" е изключително уважавана фигура в оперния свят, описван от колегите си като човек с изумителен чар и енергия, който работи неуморно, за да промотира своята форма на изкуство. Обвинителките му и други представители на бранша обаче познават и \"смутната\" страна на Пласидо Доминго, за която казват, че е обществена тайна в света на операта. Осем певици и една танцьорка са разкрили за агенцията, че са били обект на сексуален тормоз от страна на отдавна женения тенор, роден в Испания, в продължение на три десетилетия от края на 80-те години на миналия век. Доминго се е опитвал да ги приканва към сексуални отношения на различни места. \"В един бизнес обяд няма нищо странно. Когато обаче някой се опитва да ти държи ръката по време на бизнес обяд, или да поставя ръката си върху коляното ти, това вече е странно. Той винаги гледа да ви докосне по някакъв начин и обезателно раздава целувки\", казва една от певиците. Освен деветте обвинителки, половин дузина други жени са споделили за АП, че непристойните опити за сближаване от страна на Пласидо Доминго са ги накарали да се чувстват неудобно. От агенцията са разговаряли и с десетки други представители на оперния свят - певци, танцьори, оркестранти, сценичен персонал, вокални педагози и администратори, които са споделили, че са били свидетели на непристойното поведение на легендарния оперен певец, който безнаказано е преследвал млади жени. Доминго не е отговорил на въпросите на АП относно конкретни инциденти, но е направил изявление, в което се казва: \"Твърденията на тези неназовани лица, датиращи от тридесет години, са дълбоко смущаващи, и така представени, неточни\". \"Все пак е болезнено да чуя, че вероятно съм разстроил някого или съм ги накарал да се чувстват неудобно, независимо колко отдавна е било това и въпреки най-добрите ми намерения. Вярвах, че всичките ми отношения и връзки са били приемани добре и са били по взаимно съгласие. Хората, които ме познават или които са работили с мен знаят, че не съм човек, който умишлено би навредил, обидил или смутил някого\", допълва оперната легенда. \"Въпреки това признавам, че днешните правила и стандарти, по които се преценяваме, са много различни, отколкото бяха в миналото. Благословен и привилегирован съм, че кариерата ми в операта продължи над 50 години и ще се придържам към най-високите стандарти\", казва още Доминго. Седем от деветте обвинителки са споделили за агенцията, че отказът да приемат ухажванията на Пласидо Доминго е повлиял неблагоприятно върху кариерата им. Някои казват, че така и не са получили ролите, които той им е обещал. Част от обвинителките отбелязват, че докато са работили с други компании, никога не са били наемани да работят отново с него. Само една от деветте жени е позволила да бъде назована по име - мецосопраното Патриша Улф, която е пяла с Доминго във Вашингтонската опера. Останалите са пожелали анонимност, казвайки, че или все още работят в бизнеса и се страхуват от репресии или се притесняват, че могат да бъдат унижавани публично и дори да бъдат тормозени. Историите на обвинителките следват сходни модели на поведение, включващи упорството на Пласидо Доминго да се свързва с тях. Тенорът често и нееднократно им е звънил у дома късно през нощта, проявявайки интерес към кариерата им и пришпорвайки ги да се срещнат с него насаме, твърдейки, че ще им даде професионални съвети. Обвинителките, които са били предимно млади и в началото на кариерите си, когато са станали обект на непристойните аванси на Пласидо Доминго, споделят, че са били окуражени да говорят от движението #Аз също.", "date": "2019.08.13", "title": "Девет жени обвиниха Пласидо Доминго в сексуален тормоз"}
{"url": "https://www.monitor.bg:443/bg/a/view/trima-novi-zastrahovateli-ot-es-iskat-da-rabotjat-v-bylgarija-172868", "text": "Комисията за финансов надзор е получила уведомления за 3 нови застрахователни дружества от Европейски съюз (ЕС), които искат да работят на територията на страната, стана ясно от публикация в сайта на регулатора. За периода 01.07.2019 г. – 31.07.2019 г. е постъпило и уведомление, че един застраховател ще преустанови извършването на дейност. В края на юли получените уведомления от надзорни институции на европейски страни за извършване на застрахователна дейност у нас са 3, а заявилите намерение да правят същото са цели 645. През същото време получените уведомления за застрахователно посредничество са 7, а 3-ма застрахователен посредници ще преустановят извършването на дейност. Общо посредниците със сходни намерения в края на предишния месец са 2559. От друга страна, родните застрахователи нямат интерес да заработят в държави-членки на ЕС. Броят им от 15 организации се запазва и до този момент. Положението при застрахователните посредници е същото като към края на периода броят на действащите посредници, които имат желание да извършват дейност на територията на държави-членки на ЕС, се запазва на 43.", "date": "2019.08.13", "title": "Трима нови застрахователи от ЕС искат да работят в България"}
{"url": "https://www.monitor.bg:443/bg/a/view/niki-iliev-progovori-za-bolestta-si-vitiligo-172856", "text": "Режисьорът Ники Илиев разчувства мнозина, като проговори за болестта си витилиго. Авторът на филми като „Живи легенди“ и „Нокаут, или всичко, което тя написа“ публикува своя снимка, на която скрива с длан част от лицето си. До това се стигна след спекулации, че заболяването се е разпространило и върху лицето му. написа бившият модел под снимката, а феновете побързаха да засвидетелстват подкрепата си към него в секцията за коментари. Витилиго е хронично кожно заболяване, проявяващо се при по-малко от 1% от човешкото население. Симптомите му се изразяват в появата на светли петна по кожата, като болестта се провокира обикновено от емоционални фактори или физически и химически травми върху кожата при хора, предразположени към развитието му. Междувременно към момента Илиев се е отдал на заслужена почивка, след като до скоро въртеше камерата на четвъртия си авторски филм „Завръщане“, трейлърът към който се появи на бял свят преди броени дни. Съвсем скоро ще се проведат и последните снимки на заглавието. Това ще се случи на 28 август, когато Орлин Павлов, който по традиция участва и в този филм на Илиев, ще изнесе първия плаващ концерт в Пловдив. Сред гостите на шоуто пък ще бъдат Белослава, Любо Киров, Графа и Бобо.", "date": "2019.08.13", "title": "Ники Илиев проговори за болестта си витилиго"}
{"url": "https://www.monitor.bg:443/bg/a/view/vtora-stancija-meri-ima-li-obgazjavane-ot-pojara-na-depoto-v-shishmanci-172865", "text": "Втора станция за контрол на въздуха мери чистотата на атмосферата и дали има обгазяване на селата Шишманци, Болярино и Белозем, които се намират най-близо до пожара на сметището край първото населено място. Това съобщи директорът на ГДПБЗН главен комисар Николай Николов, който във вторник лично отиде до сметището, за да се запознае как върви гасенето на огъня. „Продължават нашите усилия за овладяване на обстановката. Три са основните неща. На първо място – въздуха. От РИОСВ контролират въздуха предвид посоката на вятъра. В момента измервателната станция е в село Болярино, защото вятърът е в тази посока. Не са отчетени критични нива, опасни за живота  и здравето на хората. Въпреки това, обръщам се към гражданите – уважаеми граждани, уплътнете прозорците и затворете вратите, докато не се обърнем към Вас и не Ви кажем, че нещата са безопасни. Да не създаваме дискомфорт на хората”, заяви Николов. По думите му в следобедните часове във вторник се очаква смяна на посоката на вятъра – от северозападен да стане югоизточен. „Съответно – в другата посока очаквам до един – два часа да се включи нова мобилна станция за контрол на въздуха. С шефа на РИОСВ Стефан Шилев сме в непрекъснат контакт – това, което казах за затваряне на прозорците е предварително съгласувано с него”, уточни главният комисар. По думите му на второ място се контролира и пътният трафик на магистрала „Тракия”. „От двете страни в посоки София и Бургас, има колеги от Пътна полиция, чиято задача е да уведомят, ако видимостта на магистралата бъде ограничена. Говорим за ранно предупреждение още от Пловдив или от Стара Загора”, каза той от село Шишманци. „На трето място усилията по погасяване на самия пожар. Осигурено е достатъчно количество вода. Трудничко, но е осигурено. Земната маса, която се използва за запръстяване, тоест за изолиране горенето от кислорода, също е осигурена. Достатъчно техника работи. Ръководството на завода има готовност допълнително да привлече, ако е необходимо. За хората ,които втори ден работят тук, са осигурени храна, вода, дезинфектанти”, заяви още шефът на пожарната в страната. Пожарът в хасковско бил под контрол, но въпреки това усилията за пълното му погасяване щели да продължат, съвместно с доброволци и с модулни формирования от българската армия. „Намираме се в тежка пожароопасна ситуация в цялата страна. Кодът е висок. Предупрежденията са сериозни – всички трябва да бъдем внимателни и да не предизвикваме пожар”, заяви още комисар Николов.   Снимки мвр", "date": "2019.08.13", "title": "Втора станция мери има ли обгазяване от пожара на депото в Шишманци"}
{"url": "https://www.monitor.bg:443/bg/a/view/mladi-talanti-chakat-red-za-kasting-pri-mecosoprano-1-172852", "text": "Млади оперни певци от 13 държави на два континента са се записали за втория майсторски клас в България на Мецосопрано №1 в света Веселина Кацарова, който ще се проведе в Стара Загора от 24 август до 4 септември. Почти по същото време м.г. Кацарова, която е и артистичен директор на старозагорската оперна трупа проведе своя мастерклас в Града на липите , като в него взеха участие таланти от   България, Франция, Турция, Румъния и Китай. Това лято географията на записалите се за кастинга е разширен с Хърватия, Швейцария, Германия, Италия, Полша, Русия, Украйна, Австрия, Финландия, Гърция и Япония. За подготовката на младите изпълнители певицата ще разчита отново на баритона Николай Ханджиев, а музикалният съпровод е на Светлана Денева.На финала на подготовката меломаните от Града на липите ще бъдат поканени на гала-концерт с оркестъра на местната опера под диригентската палка на Владимир Бошнаков.По инициатива на маестра Кацарова един от участниците в класа й ще бъде поканен за солистично участие в някоя от предстоящите премиери. „Бъдете себе си, не ми подражавайте, вземете от това, което ви преподавам само най-важното! Не искам да ме копирате, на публиката няма да е интересно да слуша отново и отново Веселина Кацарова, тя вече я познава и очаква нещо ново, много по-интересно!“,многократно повтаряше на своите млади ученици Мецосопрано №1  миналото лято. „Истинско щастие е да работиш с млади и изключително талантливи изпълнители, покрай тях се чувствам като онази Веселина, която стъпи на голяма сцена преди 3 десетилетия!“, сподели по телефона от Швейцария, където се намира в момента Кацарова и където подготвя арията на Азучена от операта „Трубадур“ на Верди, с която ще дебютира догодина.", "date": "2019.08.13", "title": "Млади таланти чакат ред за кастинг при Мецосопрано №1"}
{"url": "https://www.monitor.bg:443/bg/a/view/livanec-bere-dusha-sled-zverska-katastrofa-na-am-trakija-172854", "text": "39-годишен ливански гражданин бере душа в старозагорската УМБАЛ „Проф. д-р Стоян Киркович“ след поредна зверска катастрофа по трасето на автомагистрала Тракия. Инцидентът е станал около 10,30 часа на 12 август на км 161+100 в землището на община Братя Даскалови, където лек автомобил „Рено“ е излетял от аварийното платнои след удар в дърво се преобръща в нива. При удара возещият се до водача чуженец е получил множество фрактури по цялото тяло, контузия на сърцето и черепно-мозъчна травма. Зад волана на реното е бил 42-годишен сънародник на пострадалия, причината е в несъобразената с пътните условия скорост, няма данни за употреба на алкохол от шофьора. В РУ „Полиция“ – Чирпан е образувано досъдебно производство за престъпление по чл.343 от НК.    ", "date": "2019.08.13", "title": "Ливанец бере душа след зверска катастрофа на АМ Тракия"}
{"url": "https://www.monitor.bg:443/bg/a/view/za-24-avgust-na-shipka-bez-sulejman-pasha-172853", "text": "Без образа на Сюлейман паша ще бъде тазгодишното пресъздаване на епичните битки за старопланинския проход Шипка по време на Руско-турската освободителна война преди 142 години. Решението е на сценариста Николай Байнов от Казанлък, който е решил да покаже събитията от третия ден на обсадата, когато действащо лице от страна на османската армия е Расим паша. Униформата на пашата ще облече Христо Календерски от град Априлци, който е отговорник за театрализованото представление с участието на 320 активисти на националното дружество „Традиция“. В района на някогашната Централна позиция ще проехтят над 5 200 пушечни изстрела , а разположението на силите е 2:1 в полза на османлиите. На позицията ще бъдат изкарани 4 реплики на оръдия от онази епоха, едното ще бъде докарано от старозагорци, а две от Търговище, обяснява Календерски, който очаква в битката да проехтят поне 50 оръдейни залпа. От екипа на националния парк-музей „Шипка Бузлуджа“, който оказва логистистичната подкрепа на „Традиция“ при възстановката на събитията напомнят, че в този кървав трети ден от отбраната на позицията излизат в помощ на руските воини и опълченците близо хиляда жители на Габрово, които са помагали за изнасянето на ранените, носели са вода и боеприпаси.За техния принос разказва военния кореспондент на английския вестник „Daily News“, Арчибалд Форбс пред руския дипломат граф Николай Игнатиев.Сражението на този ден е прикрючило чак към 22,00 часа ,когато турците се завръщат на изходните си позиции. Хилядите зрители от цялата страна, които по традиция пристигат от ранни зори в района на бъдещия военен театър ще видят в образа на генерал Столетов Станчо Джумалиев,прекия командващ на позицията , генерал Фьодор Радецки ще пресъздаде Мирослав Сланев от Велики Преслав, а командващият опълченците ще покаже Методи Навущанов от Панагюрище.Очаква се сред настъпващите „турци“ да бъде и пристигналият преди години в България от далечна Танзания Джоузеф Мелиса, който е сред най-нахъсените „актьори“ в различни възстановки. Промяна ще има и на мястото, където ще бъде официалната церемония по заупокойната литургия и приемането на гвардейския строй: за разлика от предходни години на 24 август е избрано мястото при т.нар. „Барелефи“ само на сто стъпала под Паметника на Свободата. Организаторите от областната администрация в Габрово все още не знаят кои официални лица ще се отзоват на поканата им за тържеството отбелязване на 142-та годишнина от отбраната на прохода и 85-та годишнина от тържественото освещаване на монумента, на което според историците през 1934 година са се стекли над 100 000 българи. Месец преди тържествата в Казанлък бе открита изложба, разказваща за епопеята около строителството на паметника, показан бе и златният ключ, използван от цар Борис ІІІ за отварянето на вратата към вътрешността му, припомни директорът на НПМ „Шипка Бузлуджа“ д-р Чавдар Ангелов. Ключът е притежание на националния военно-исторически музей и се вади от трезорите му в изключително редки случаи.  ", "date": "2019.08.13", "title": "За 24 август на Шипка – без Сюлейман паша"}
{"url": "https://www.monitor.bg:443/bg/a/view/naj-vajnoto-za-bezproblemna-ljatna-pochivka-172851", "text": "На всички се е случвало да отидем в хотел, който на снимка изглежда по един начин, а в реалността – по съвсем друг. По време на дългоочакваната лятна почивка със семейството може да възникнат всякакви въпроси и непредвидени ситуации, а невинаги знаем как да реагираме. Ето какво съветват експертите от Комисията за защита на потребителите (КЗП) в подобни случаи. По категорията на мястото, където ще се настаните, Вие можете да си изградите представа какво Ви очаква там. Категоризацията е в пряка връзка със съответствието на даден хотел с набор от критерии по отношение оборудването на стаите, прилежащите заведения и останалите допълнителни услуги. По отношение на ценоразписа, то хотелиерът е длъжен да го постави на рецепцията, преведен както на български, така и на английски език. Цените трябва да са в левове, ясно изписани и в еднакъв размер спрямо всички туристи. Ако един хотел се рекламира като СПА, то той има няколко задължителни елемента като закрит плувен басейн, басейн за възстановително и релаксиращо въздействие, масажна или класическа вана. „Можете да разчитате още на сауна и влажна високотемпературна секция (например парна/римска/турска баня), помещение за контрастни процедури и др.“, пишат още от КЗП. Когато сте избрали хотел на база ол инклузив, Вие можете да очаквате той да предлага поне минималния задължителен асортимент от храни и напитки в съответните часови пояси. По отношение на напитките задължително трябва да има топли (кафе, кафе с мляко, чай, мляко, мляко с какао, сметана), безалкохолни, алкохол (водка, бренди, джин, ликьор, мента, мастика, вино, бира) и коктейли. Храненията могат да бъдат в основния ресторант (закуска, обяд и вечеря), снекбар, лоби бар и/или пул бар (най-често следобедната закуска). Ако част от обещаните услуги бъдат отказани, то можете да поискате компенсация – други подходящи за Вас услуги или отбив от цената. Ако на място откриете сериозни разлики във вида и категорията на обекта, неговото местоположение и отдалеченост от плажа или обещаните допълнителни услуги с представените в рекламата в интернет, обърнете се към търговеца, на когото сте заплатили. Настоявайте за изясняване на ситуацията и за компенсация. Ако има по-голям проблем, то е редно да уведомите управителя на хотела или представителя на туроператора или турагента, от който сте закупили почивката. Това ще скъси времето, в което ще изпитате дискомфорт. Настоявайте да Ви бъде предоставено това, за което сте заплатили. Ако направите допълнителни плащания поради неизпълнените ангажименти, пазете платежните документи. Те ще са Ви необходими, за да Ви бъдат възстановени въпросните суми. Ако не успеете да решите проблема в диалог с търговеца на място или на по-късен етап, потърсете съдействие от Комисията за защита на потребителите. \"Попадаме на случаи, в които обектът е категоризиран като семеен хотел или като къща за гости, а се рекламира като хотел. Това не е коректно, тъй като неслучайно Наредбата въвежда различни видове обекти и степени на категоризация и съответните изисквания, за да може даден туристически обект да получи този вид и тази категория”, коментира председателят на КЗП Димитър Маргаритов. По думите му все по-рядко се среща предоставянето на туристическа услуга в некатегоризирани обекти, за разлика от минали години, когато това е било честа практика. „Независимо от това кога отиват на море – в средата на юни, началото на август или в края на септември, туристите трябва да получат едно и също качество на обслужването”, категоричен е Маргаритов. Шефът на КЗП завърши с апел към търговците да не се изкушават да свалят качеството на предлаганите от тях туристически услуги и да държат летвата високо до самия край на сезона.", "date": "2019.08.13", "title": "Най-важното за безпроблемна лятна почивка"}
{"url": "https://www.monitor.bg:443/bg/a/view/es-iska-da-zabrani-na-avstralija-da-izpolzva-bylgarsko-rozovo-maslo-172848", "text": "Европейският съюз (ЕС) иска да забрани на Австралия да използва термина „българско розово масло“. Освен него, наименованията „фета“ и „горгонзола“ също няма да може да се поставят върху етикетите на продукти. Причина за това е, че всички те са защитени европейски имена. ЕС е изпратил на австралийското правителство документ с 408 наименования на храни и напитки, които нарушават авторското право, предават световните агенции. Сега съюзът иска този пропуск да се поправи като част от търговското споразумение между блока и Австралия. Според eвpoпeйcĸoтo зaĸoнoдaтeлcтвo cepтифициpaнитe пpoдyĸти oт Eвpoпeйcĸия peгиcтъp пo xpaнитe пoлyчaвaт cтaтyт в три категории - cпopeд тpaдициoннo-cпeцифичния cи xapaĸтep (ТЅG), cпeцифичнoтo мяcтo, ĸъдeтo ce пpoизвeждaт (РGІ) или cпopeд нaимeнoвaниeтo нa пpoизxoд, ĸaтo тe мoгaт дa бъдaт пpoизвeждaни в конкретен peгиoн (РDО). Във въпросния списък храните, които са попадат в първата категория като ЕС не забранява да се използва цялото наименование, а само част от него. Например наименованието „Camembert de Normandie“ не може да се използва в този си вид, но ако е написано само „camembert“ то няма да има проблем, пише още в документа. С българското розово масло положението е същото и „българско“ не може да бъде използвано. Гръцката фета и моцарелата също попадат в списъка, който австралийските търговци трябва да прегледат внимателно. Освен маслото, Това включва Бургаска Мускатова ракия, Карловска гроздова ракия, Ловешка сливова ракия, Троянска сливова ракия и още. Към тях се присъединяват и пива от Хърватия, Франция, Естония, Германия, Гърция, Италия, Ирландия, Литва, Белгия, Португалия, Румъния, Словения, Испания и др. „Използването на част от наименованието е разрешено, стига то да не заблуждава потребителите относно истинския произход или качество на продукта“, поясняват от ЕС.", "date": "2019.08.13", "title": "ЕС иска да забрани на Австралия да използва „българско розово масло“"}
{"url": "https://www.monitor.bg:443/bg/a/view/mrrb-kani-fondacii-da-razrabotjat-zaedno-programa-za-podkrepa-na-regionite-172845", "text": "Министерството на регионалното развитие и благоустройството (МРРБ) кани представители на юридически лица с нестопанска цел за общественополезна дейност да участват в работна група за разработване на оперативна програма за подкрепа на регионите за периода 2021-2027 г. В нея могат да се включат организации, работещи в сферата на равенството между мъжете и жените, недискриминацията и равните възможности, на социалното включване и интегрирането на маргинализираните групи, на образованието, науката и културата, на регионалното, териториалното или градското развитие и екологични организации. Желаещите да се включат трябва да подадат заявление до министъра на регионалното развитие и благоустройството в срок до 2 септември (включително), придружено от документ за регистрация, списък с изпълнявани проекти и документи, доказващи изпълнението им, както и декларация. Поканата и образците на изисквани документи са публикувани на интернет страниците на МРРБ и на ОПРР. Кандидатите трябва да са регистрирани по реда на Закона за юридическите лица с нестопанска цел за осъществяване на общественополезна дейност, действащи и активно осъществяващи целите си за участие в процедурата за избор. Необходимо е да притежават опит в разработването, изпълнението, мониторинга или оценката на стратегии, програми или политики, както и на Националната стратегическа референтна рамка, Споразумението за партньорство, програми или проекти, финансирани със средства от Европейския съюз. Те също така и на работниците и служителите на национално равнище, както и в национално представителните организации на и за хората с увреждания. Всяко заинтересовано юридическо лице с нестопанска цел може да подаде само едно заявление. Тези, които са подали такова в срок и отговарят на посочените критерии, ще бъдат уведомени и ще бъдат поканени да излъчат един основен и до трима резервни членове за участие в състава на работна група за разработване на оперативна програма за подкрепа на регионите за периода 2021-2027 г.", "date": "2019.08.13", "title": "МРРБ кани фондации да разработят заедно програма за подкрепа на регионите"}
{"url": "https://www.monitor.bg:443/bg/a/view/dostoen-konkurent-na-germanskata-trojka-172821", "text": "Първото поколение на Infiniti QX50 се появи през 2013 г. като актуализирана версия на модела Infiniti EX. Той беше премиум кросоувър със среден размер, дебютирал през 2008 г. Старото Infiniti QX50 трудно можеше да се нарече силен конкурент на тогавашните Audi Q5, BMW X3 или Mercedes GLK, тъй като не блестеше с качества и оставаше в сянката на германските модели. Новото Infiniti QX50 обаче е сериозна заплаха за германската тройка, тъй като японският кросоувър изпъква с хармоничен дизайн, луксозен интериор, иновативен бензинов турбодвигател и множество нови технологии и асистенти, които го превръщат в достоен конкурент на новите модели. Новото Infiniti QX50 въплъщава в себе си перфектните пропорции за средноразмерен кросоувър и пленява с излъчване на величествена катедрала на колела. Най-могъща е предната част с новата радиаторна решетка с по-широка двойна арка, която придава на колата по-изразителна и мускулеста визия. Страничните линии на QX50 плавно, но отчетливо преливат от предните фарове до ярките и разпознаваеми задни светлини с нов дизайн. Увеличеният до 220 мм пътен просвет, големите колела и иновативните I-LED светлини превръщат QX50 в най-яркото и дръзко Infiniti досега. Интериорът на новото Infiniti QX50 продължава в изискания дух на екстериора и допълва общия характер на автомобила. Всичко в салона е просторно, меко и красиво. Детайлите са изпълнени с възможно най-високото качество, като всеки шев е направен точно и всички елементи са сглобени прецизно. Уникалното съчетание от естествена кожа, дърво, алуминий и изкуствен велур създава цялостен външен вид, който подчертава високия статус на автомобила. Седенето на меките седалки е удобно, а малките странични опори поддържат отлично тялото на водача. Пред очите му са красивите инструменти на таблото и проекционния дисплей, който показва скоростта на движение и дава съвети за навигацията директно на предното стъкло. На централната конзола има два мултифункционални сензорни екрана, като на горния 8-инчов се показва картата на навигацията или картина от четирите камери за 360-градусов обзор от птичи поглед, а долният 7-инчов показва приложения и осигурява достъп до повечето функции като регулирането на климата например. Дясната ръка на водача интуитивно намира въртящия се джойстик, от който се управляват функциите без да се налага да се отклонява вниманието от пътя. Отзад е просторно, има много място над главите и за коленете на пътниците, седалките се регулират напред-назад, както се променя и ъгълът на облегалката, има подлакътник и сенници на прозорците, осигурена е отделна климатична зона и вентилационни дефлектори. Багажникът е голям и с правилна правоъгълна форма, като обемът му може да се увеличава от 565 до 1048 литра. Ако това не е достатъчно, задните седалки могат да се пуснат надолу и обемът за багаж се увеличава до 1699 литра. В багажника има и скрита зона под кората, в която могат да се поберат още предмети извън видимата зона или мокър чадър и кални обувки. Капакът е със електрическо задвижване и се отваря сензорно с размахване на крак под бронята. Второто поколение на Infiniti QX50 е изцяло ново, а под дългия му преден капак е скрит най-големият коз на модела. Новият кросоувър се задвижва от първия в света двигател с вътрешно горене с променлив коефициент на компресия, наречен VC-Turbo. Той e 2,0-литров 4-цилиндров бензинов турбомотор с напречно разположение. Съчетан е с безстепенна автоматична скоростна кутия CVT, която може да симулира превключване на предавките чрез фиксирани предавателни отношения и пера за смяна зад волана. Бензиновият турбомотор с променлив коефициент на компресия използва сложен механизъм за промяна на съотношението на сгъстяване. Двигателят предоставя променлива степен на сгъстяване с коефициент между 8:1 за моментите, когато е необходима повече мощност и 14:1 за максимална ефективност при шофиране, за максимален контрол и удоволствие от шофирането. Иновативният агрегат използва за първи път в света система и електрически мотор с хармонично намаляване на предавките, чрез който се постига промяна в позицията за горна мъртва точка на буталата и съответно промяна в степента за сгъстяване на горивото. Като резултат от това, обемът на двигателя варира между 1970 и 1997 куб.см, а максималната мощността от 249 к.с. се достига при 5600 об/мин. Новият агрегат VC-Turbo настройва степента на сгъстяване на горивото според стила на шофиране, комбинирайки мощта на 2,0-литров турбиниран бензинов двигател с въртящия момент и ефективността на 4-цилиндров турбодизел в едно. Благодарение на тази комбинация, новият агрегат демонстрира двойствен характер и показва наистина смайващи резултати. Благодарение на новия 2,0-литров 4-цилиндров бензинов турбодвигател с променлив коефициент на компресия, новото Infiniti QX50 демонстрира двойствен характер. Ако водачът желае, японският кросоувър може да бъде смайващо динамичен, но ако иска да пътува лежерно и икономично, автомобилът се преобразява и става съвсем различен. След рязко натискане на педала на газта вариаторът първо леко се замисля и колата започва плавно да ускорява. Истинското ускорение идва при около 2500 об/мин, когато турбината се включва активно, моторът преминава в силов режим на работа и кросоувърът уверено набира скорост. При плавно ускорение или при шофиране по планински пътища, Infiniti QX50 се движи много тихо. Шумовете стават ясно изразени само при скорост над 140 км/ч. В режим на задвижване Sport на селектора Drive Mode воланът става по-тежък, двигателят и скоростната кутия са по-отзивчиви, а моторът работи постоянно във високите обороти, където е налична максималната мощност от 249 к.с. В режим Eco двигателят реагира по-лежерно на натискането на газта и е най-икономичен. В града разходът на гориво от 10,5 л/100 км е напълно постижим, но само през уикенда, с плавно каране и без наличието на задръствания. С динамичен стил на шофиране и множество задръствания, потреблението в града достига 13 л/100 км. Консумацията при скорост 90 км/ч е около 6-7 л/100 км, а на магистралата при скорост 130 км/ч е около 8-9 л/100 км. На пътя Infiniti QX50 вози меко, като дори с 20-инчовите колела колата успешно поглъща малките и средни неравности. Освен това окачването работи тихо и се справя добре дори с изрязан асфалт. Единствено големите дупки по разбитите пътища понякога могат да предадат осезаем удар към каросерията. Комфортното окачване е комбинирано с електрически сервоусилвател на волана, така че QX50 се управлява с лекота. Интелигентното задвижване на четирите колела е стандартно за Infiniti QX50, с което осигурява спокойствие по време на пътешествие през всички сезони. Системата за електронно разпределение на натоварването може да прехвърли усилие не само между предните и задни колела в съотношение до 50:50, но също така разпределя натоварването между лявата и дясна част на окачването, съобразявайки се с пътната обстановка. Новото Infiniti QX50 впечатлява с величествения си външен вид, предлага просторен и удобен салон с усещане за високо качество, има богато оборудване от системи и технологии, задвижва се от мощен и ефективен иновативен двигател. Всичко това го превръща в достоен конкурент на германските премиум кросоувъри.", "date": "2019.08.13", "title": "Достоен конкурент на германската тройка"}
{"url": "https://www.monitor.bg:443/bg/a/view/spipaha-uvolnen-benzindjija-da-krade-lotarijni-bileti-172855", "text": "40-годишен старозагорец се озова зад решетките с постоянна мярка за неотклонение „задържане под стража“, след като бивши негови колеги видели на записите от охранителната камера как бърка в касата и задига пари и лотарийни билети. Янко П., който наскоро бил уволнен от собственика на бензиностанцията, където работел след излизането си от затвора е привлечен като обвиняем по досъдебно производство за това, че на 3 и 4 август , в условията на продължавано престъпление задигнал 320 лв и 17 билета от Националната лотария от оставена без надзор метална каса.Престъплението е било извършено в условията на опасен рецидив след освобождаването му от затвора през септември 2016-та година.Кражбата е била извършена докато доскорошните му колеги обслужвали клиентите, а Янко бил оставен сам в помещението при незаключения метален трезор. Кражбата лъснала след като вечерта на 3 август сборът за налични пари в касата не излязъл, тогава служителите прегледали записите и с удивление видели как доскорошният  авер „щипва“ част от оборота и преспокойно го прибира в джоба на панталона си. Районен съд - Стара Загора е преценил, че от събраните по делото доказателства може да се направи обосновано предположение, че Янчо П.  е извършил престъплението, за което е привлечен като обвиняем и съществува реална опасност да се укрие или да извърши друго престъпление. Взетата мярка за неотклонение може да се обжалва и протестира пред Окръжен съд – Стара Загора.  ", "date": "2019.08.13", "title": "Спипаха уволнен бензинджия да краде лотарийни билети"}
{"url": "https://www.monitor.bg:443/bg/a/view/amerikanskata-kompanija-syshto-shte-prodava-e-vinetki-172873", "text": "Още една компания се включва в продажбата на електронни винетки в България от 14 август. Това съобщиха от Агенция „Пътна инфраструктура“ (АПИ). Става дума за българското дружество „Конкорд Смарт Инфраструктура“ АД. Фирмата е учредена на 20 март тази година и е с мажоритарен собственик американската Concord Smart Infrastructure Inc. Договорът за Национален доставчик на услуги между компанията и АПИ бе сключен в началото на юли, а  „Конкорд Смарт Инфраструктура“ трябваше да постигне на оперативна съвместимост със системата на АПИ в рамките на 10 дни. „Конкорд Смарт Инфраструктура“ АД възнамерява да стартира продажбата на електронни винетки от 00:00 часа на 14 август 2019 г. под търговската марка DigiToll – както на специално разработената онлайн платформа www.digitoll.bg, така и в партньорската мрежа на „Интеркапитал груп“, позната с услугата „Cashterminal”, която разполага с над 1500 платежни терминални устройства в страната.  До момента сключени договори три компании имат сключен договор с пътната агенция за Национален доставчик на услуги - „Интелигентни Трафик Системи“ ЕАД, с „Телетол“ АД и с „Конкорд Смарт Инфраструктура“ АД. „Телетол“ АД обаче все още не е постигнала оперативна съвместимост със системата на АПИ и не може да продава електронни винетки. На практика към днешна дата само „Интелигентни трафик системи“ продава електронните стикери и посредничи при събирането на пътните такси за камионите. В първата фаза от процедурата за регистрация на Национален доставчик на услуги е „Иком“ АД. Дружеството иска да партнира само в събирането на тол такси. ", "date": "2019.08.13", "title": "Американската компания също ще продава е-винетки"}
{"url": "https://www.monitor.bg:443/bg/a/view/shampionite-ot-balkan-zapochnaha-podgotovka-za-novija-sezon-172850", "text": "Шампионът на България по баскетбол при мъжете \"Балкан\" започна подготовка за новия сезон 2019/2020. Осем състезатели се включиха в първата тренировка на състава в \"Арена Ботевград\" под ръководството на новия старши треньор Йовица Арсич. Това са Здравко Христов, Крис Минков, Митко Димитров, Марин Маринов, Ивко Ивков, Марко Радонич, Николай Вангелов и Михайло Секулович, както и някои от юношите на клуба. Очаква се отборът да се събере в пълен състав в четвъртък, когато ще пристигнат всички играчи. Тимът на \"Балкан\" ще играе за първи път квалификации за влизане в Шампионска лига тази година. Първият мач е на 17 септември в Швеция срещу \"Сьодертеле Кингс\". Реваншът е три дни по-късно на 20 септември в \"Арена Ботевград\".", "date": "2019.08.13", "title": "Шампионите от \"Балкан\" започнаха подготовка за новия сезон"}
{"url": "https://www.monitor.bg:443/bg/a/view/trymp-komentira-incidenta-v-arhangelsk-sa-sht-imat-po-dobri-oryjija-172841", "text": "Научихме много от провалилия се опит с ракета в Русия. САЩ притежават подобна, но по-добра технология, написа в Туитър американският президент Доналд Тръмп. Така той коментира трагичния инцидент в руския Архангелск, който породи много спекулации, сред които и за опасно изтичане на радиация. Тръмп не пропусна и страховете на хората след смъртта на петима учени и породилите се спекулации за екокатастрофа в района. Оръжието, което се тества миналат аседмица в Архангелск, е SSC-X-9 Skyfall, известен в Русия като \"Буревестник\" - ядрена крилата ракета, която президентът Путин представи на света в кратък анимационен сегмент по време на свое обръщение към нацията миналата година. Военноморските сили на Русия претърпяха многобройни големи аварии през годините. През юли 14 моряци загинаха при пожар на борда на ядрена подводница в Баренцово море в инцидент, който първоначално официалните власти отказаха да коментират.", "date": "2019.08.13", "title": "Тръмп коментира инцидента в Архангелск: САЩ имат по-добри оръжия"}
{"url": "https://www.monitor.bg:443/bg/a/view/megan-i-hari-pusnaha-nepokazvani-dosega-tehni-snimki-172844", "text": "Меган и Хари пуснаха невиждани до момента техни снимки в Инстаграм. Серията е от пътуването им в Африка през 2017 г. Двамата са в компания на слонове сред дивата природа. Постът им и посветен на световния ден на слоновете.", "date": "2019.08.13", "title": "Меган и Хари пуснаха непоказвани досега техни снимки "}
{"url": "https://www.monitor.bg:443/bg/a/view/9-jeni-obviniha-plasido-domingo-v-seksualen-tormoz-172846", "text": "Прочутият тенор Пласидо Доминго бе обвинен от девет жени в сексуално посегателство. Осем оперни певици и една танцьорка са проговорили за първи път, окуражени от възхода на движението #MeToo, пред The Associated Press относно похожденията на смятания за един от най-влиятелните мъже в тази сфера на изкуството. Въпреки, че е женен от 1962 г. насам, случаите, описани от агенцията, датират от 80-те години на миналия век. Всички дами, с изключение на пенсионираната вече оперна певица Патриша Улф са пожелали анонимност, като посочват, че се чувстват застрашени – най-вече заради кариерите си. Моделът на поведение на 78-годишния Доминго бил сходен с всички обвинителки. Директорът на Лосанджелиската опера обещавал на жените, които по това време правили първите си стъпки на сцената, съвети и помощ в професионалното им развитие. „В един бизнес обяд няма нищо странно. Когато обаче някой се опитва да ти държи ръката или да поставя ръката си върху коляното ти, това вече е странно. Той винаги гледа да ви докосне по някакъв начин и винаги раздава целувки\", споделя една от певиците. Друга обвинителка твърди, че диригентът е пъхнал ръката си под полата й, а други три казват, че въпреки нежеланието им Доминго им е лепнал „влажни целувки по устните“ в съблекалня, хотелска стая и на среща за обяд. По време на разследването си The Associated Press разгоравя с над 30 други оперни служители – певци, танцьори, музиканти, бекстейдж кадри и т.н., които потвърждават, че са ставали свидетели на неприемливото поведение на Доминго. Болезнено за мен да чуя, че вероятно съм разстроил някого или съм накарал някого да се чувства неудобно независимо от изминалото време от тогава и въпреки най-добрите ми намерения. Вярвах, че всяка моя среща и всяка моя връзка са били приемани добре и са били по взаимно съгласие. Хората, които ме познават или са работили с мен, знаят, че не съм човек, който би унижил или навредил на някого нарочно. Въпреки всичко това, разбирам, че правилата и стандартите, по които биваме – и трябва да сме – оценявани днес са коренно различни от тези, с които си служихме в миналото. Благословен съм, че имах над 50-годишна кариера в операта и ще се придържам към най-високите стандарти“, гласи цялото изявление на Доминго по повода. Въпреки това испанецът е отказал да отговори пряко на въпросите на The Associated Press. Агенцията, от своя страна, признава, че не разполага с документи, с които да подкрепи твърденията на деветте жени. Въпреки това са направени необходимите проучвания относно историите, разказани от тях относно места и дати на засичане на работното място с Доминго.", "date": "2019.08.13", "title": "9 жени обвиниха Пласидо Доминго в сексуален тормоз"}
{"url": "https://www.monitor.bg:443/bg/a/view/trymp-prashta-v-moskva-svoja-glaven-pregovarjasht-sys-severna-koreja-172843", "text": "Президентът на САЩ Доналд Тръмп обмисля да назначи за нов посланик в Русия американския специален представител за Северна Корея Стивън Бигън, съобщи Ройтерс, цитирайки източници, запознати с въпроса. Бигън знае руски език, по-рано е работил в концерна \"Форд\" и е отговарял за връзките му с властите на други държави. Сегашният руски посланик в Москва Джон Хънтсман неочаквано подаде оставка миналата седмица и ще се оттегли през октомври след само две години на поста. Преди няколко дни информационният портал \"Вокс нюз\" първи съобщи, че Бигън е вероятният избор на Тръмп за овакантеното от Хънтсман място. Самият Бигън, запитан за твърдението на \"Вокс\", отклони въпроса. Според Ройтерс, ако Бигън, който е смятан за експерт по Русия, отиде посланик там, това би оставило очевидна празнина в усилията на Вашингтон да поднови преговорите със Северна Корея с цел да я убеди да се откаже от ядрения си арсенал, което е политически приоритет за Тръмп. Сред другите евентуални имена, спрягани за ключовия посланически пост в Москва, е и сегашният посланик на САЩ в Германия Ричард Гренел, но вестник \"Уолстрийт джърнъл\", цитирайки \"лице, приближено до него\", писа, че Гренел не бил заинтересован от тази дъжност.", "date": "2019.08.13", "title": "Тръмп праща в Москва своя главен преговарящ със Северна Корея"}
{"url": "https://www.monitor.bg:443/bg/a/view/britanska-firma-shte-prodava-kubinski-rom-po-sveta-172842", "text": "Представители на британския производител на луксозни алкохолни напитки Diageo и кубинската дестилерия Cuba Ron се споразумяха за създаването на смесено предприятие за продажба по света на рома Santiago de Cuba. Този ром, който се прави в източната част на острова е втори след Havana Club по произведено количество от скъпите марки от тази напитка. Британската Diageo е основана през 1997 г. след сливането на Guinness Grand Metropolitan и Guinness. Основни нейни търговски марки са уискито Johnnie Walker, Crown Royal, JB, Buchanan\"s, Windsor, The Singleton, Bulleit, Bell\"s, водките Smirnoff, Croc и Ketel One, а също и брандовете Captain Morgan, Baileys, Don Julio, Tanqueray и Guinness.", "date": "2019.08.13", "title": "Британска фирма ще продава кубински ром по света"}
{"url": "https://www.monitor.bg:443/bg/a/view/zapochvat-proverkite-v-pazardjishko-dali-stopanite-sami-sa-umyrtvili-domashnite-si-praseta-172825", "text": "Екипи на Агенцията по безопасност на храните се очаква да започнат проверки в личните стопанства в Пазарджишка област за това дали стопаните сами са умъртвили домашните си прасета като мярка за овладяване на заразата от африканска чума по свинете. Продължава блокадата на пътя Сливен - Ямбол при село Крушаре от недоволни от предприетите мерки за овладяване на заболяването. От дни протестиращите подават сигнали за незагробени животински отпадъци в района на село Гавраилово, в река Тунджа и напоителния канал край село Тополчане. Кметът на село Тополчане Петър Илиев заяви, че няма как да се установи кой е хвърлил биологичните отпадъци, открити късно вчера в напоителния канал до сливенското село. \"Това е по селата, които са след ДЗС „Диньо Дачев“ и нататък „Речица“ и може да идват даже от селата, които са след язовир „Жребчево“. Предстои да се вземат проби от водата, за да се установи дали е тя е годна за поливане, каза директорът на „Напоителни системи“ Пламен Иванов. Предприятието стопанисва канала. \"Зависи, нали, дали има разлагане. Може би ще се обърнем към специалисти, които ще го кажат това нещо\". Д-р Яков от Областната дирекция по безопасност на храните отказа да коментира ситуацията. Предстои извадените животински отпадъци да бъдат загробени. Здравните власти в Сърбия проверяват четири лични стопанства в страната за предполагаеми случаи на африканска чума по свинете. Босна,Черна гора и Северна Македония забраниха вноса от Сърбия на прасета и свинско месо,за да не допуснат разпространение на заразата.", "date": "2019.08.13", "title": "Започват проверките в Пазарджишко дали стопаните сами са умъртвили домашните си прасета"}
{"url": "https://www.monitor.bg:443/bg/a/view/sprjagat-ikardi-otiva-za-uventus-172833", "text": "Нападателят на \"Интер\" Мауро Икарди вероятно ще продължи кариерата си в \"Ювентус\", съобщи в. \"Гадзета дело Спорт\". Аржентинецът е отхвърлил предложенията на \"Наполи\", \"Рома\" и \"Монако\". Очаква се той да подпише петгодишен договор със \"Старата госпожа\" и в Торино да заработва по 8 млн. евро годишно плюс бонуси. Трансферът може да се осъществи, след като \"Ювентус\" получи средства от продажбите на Пауло Дибала и Марио Манджукич. 26-годишният Икарди по време на кариерата си игра в Сампдория и Интер. По-рано този месец се появиха информации, че звездата на Юве Кристиано Роналдо е дал \"зелена светлина\" за неговото привличане. 34-годишният португалец е изразил мнение, че 26-годишният Икарди може да стане идеален партньор за него в атаката на тима.", "date": "2019.08.13", "title": "Спрягат Икарди отива за \"Ювентус\""}
{"url": "https://www.monitor.bg:443/bg/a/view/sreden-pryst-umruci-i-boj-pred-supermarket-v-shumen-172847", "text": "Досъдебно производство за непристойни действия, грубо нарушаващи обществения ред при управление на моторно превозно средство е образувано в полицейското управление в Шумен в понеделник вечерта, съобщи вчера говорителят на ОДМВР Ася Йорданова. МВР разследва брутален случай на агресия пред паркинга на един от супемаркетите в града, при който има пострадал шофьор. Първа за инцидента съобщи потребителка на фейсбук, която качи видеоклип от конфликта в една от шуменските групи в социалната мрежа. На видеото се вижда как яки мъже са наобиколили лек автомобил, единият от тях налага през отворения прозорец шофьора, а от репликите може да се предположи, че скандалът, прераснал в бой е тръгнал от показан среден пръст. Според информация от полицията към 18:20 часа в понеделник е прието съобщение, че на паркинг на хипермаркет на бул.“Симеон Велики“ в Шумен е възникнал скандал. Неизвестни, които се придвижвали с лек автомобил Опел „Мерива“ с шуменски номер препречили пътя на водач на лек автомобил Фолксваген „Пасат“. Започнали саморазправа с 43-годишния водач на пасата, нанесли удари с юмрук в областта на лицето и повредили предното панорамно стъкло на автомобила. Работата по изясняване на случая продължава, коментираха от ОДМВР. Прави впечатление, че никой от случайните минувачи не се намесва и не търси полицейска намеса за да бъде прекратена саморазправата. По коментари под клипа става ясно, че автомобилът е с пукнато предно стъкло, а водачът му е бил освидетелстван от съдебен лекар и смятал да съди също нападателите.", "date": "2019.08.13", "title": "Среден пръст, юмруци и бой пред супермаркет в Шумен"}
{"url": "https://www.monitor.bg:443/bg/a/view/grigor-dimitrov-sreshtu-stan-vavrinka-v-mach-nomer-4-za-poslednite-13-meseca-172829", "text": "Григор Димитров и швейцарецът Стан Вавринка ще открият програмата на тенис турнира от сериите „Мастърс“ в Синсинати днес. Мачът трябва да започне в 18, 00 часа българско време на централния корт и ще е повторение на срещата от турнира в Монреал преди седмица, когато българинът отстъпи с 4:6, 4:6. Роденият в Хасково тенисист, който в последното издание на световната ранглиста заема 74-о място, влезе в схемата след оттеглянето от надпреварата поради контузия на Милош Раонич. Григор Димитров, който е шампион в Синсинати от 2017 година, ще се изправи срещу Вавринка в първи кръг за четвърти път в последните 13 месеца. Двамата вече играха в тази фаза през миналия сезон на Уимбълдън и US Open, както и тази година в Монреал. Вавринка води срещу Димитров с 6:4 победи в преките сблъсъци, като последните четири мача са в негова полза. Последната победа за Григор над швейцареца е именно в Синсинати – на осминафиналите през 2016 година.", "date": "2019.08.13", "title": "Григор Димитров срещу Стан Вавринка в мач номер 4 за последните 13 месеца"}
{"url": "https://www.monitor.bg:443/bg/a/view/lili-ivanova-objavi-treti-koncert-v-ndk-172849", "text": "Лили Иванова ще се поклони общо три пъти пред 15 000 души в НДК тази зима. Такава ще е равносметката за естрадната ни прима, след като големият интерес, който предизвика турнето й, вмъкна още една концертна дата в графика й. Вместо първоначалните два спектакъла, Иванова ще даде тон за песен три пъти в три поредни дни – 8, 9 и 10 декември. Това не е първият път, в който Иванова вкарва хеттрик в зала 1. Още през 2017 г. тя излезе на бис в две поредни вечери. Миналата година пък увеличи концертите си с още един, като и тази година насладата за почитателите й ще е тройна. Преди да излезе в зала 1, на Иванова й предстои и друг концерт – на 17 септември в Пловдив, като билетите за него са вече само мираж. Феновете, които все още не са успели да си подсигурят достъп до концертите й тази година могат да си отдъхнат обаче – към момента все още има пропуски и за трите й изяви в НДК.", "date": "2019.08.13", "title": "Лили Иванова обяви трети концерт в НДК"}
{"url": "https://www.monitor.bg:443/bg/a/view/pari-v-dynoto-na-izpochupenoto-zavedenie-sofija-172839", "text": "Финансови неуредици са причината за изпочупването на известно столично заведание на бул. “Тодор Каблешков” в понеделник вечерта. Това съобщи главният секретар на МВР Ивайло Иванов в Министерски съвет, където запозна премиера Бойко Борисов и главния прокурор Сотир Цацаров със случая. От думите му стана ясно, че лично Борисов е разпоредил да се предприемат всички действия за разкритието на случая, както и да се заловят виновните за вандалския акт. Той обясни, че сигнал в МВР за инцидента не е подаван, а органите на реда са се самосезирали от публикации в медиите. “Недопустимо е това да се случва през 2019г. Тези времена отдавна са отминали. Ние няма да допуснем такива действия, а поръчителите и извършителите ще понесат своите последсвия съгласно закона”, категоричен бе Иванов. Преките извършители на вандалския акт са шестима, от тях на трима е установена самоличността, а засега един е арестуван. \"Те са били клиенти на заведанието, след което започват да чупят инвентара, обръщали са маси и столове, използвали са хладно оръжие като заплаха\", разказа Иванов и допълни, че по време на инцидента няма пострадали хора. Полицията е прибрала и един от собствениците на заведението, другия също е разпитан. Иванов обясни, че инцидента няма общо със заведението, а става въпрос за други бизнес отношения, но не разкри повече подробности. Главният секретар на МВР каза също, че полицията е в непрекъснат контакт с прокуратурата и очакват до края на деня да има и повдигнати обвинения.", "date": "2019.08.13", "title": "Пари в дъното на изпочупеното заведение в София"}
{"url": "https://www.monitor.bg:443/bg/a/view/bivsh-shef-na-pojarnata-v-pazardjik-e-kandidatyt-za-kmet-ot-gerb-172838", "text": "Общинската организация на ПП“ГЕРБ“ в Пазарджик издигна кандидатурата на бившия шеф на Регионалната дирекция „ Пожарна безопасност и защита на населението“ в Пазарджик комисар Иван Панайотов за кмет на община Пазарджик. Това информираха от пресцентъра на организацията в града. Кандидатурата е била одобрена от конференцията на ГЕРБ, проведена в петък и предстои да бъде утвърдена от Изпълнителната комисия на партията. Комисар Панайотов се пенсионира на 7 август т.г., след като навърши 60 години и е много уважаван не само в града, но и в региона. Многократно е награждаван от МВР за 36-годишната му служба в системата на силовото ведомство. Любопитна подробност е, че е завършил Висшата специална школа „ Г.Димитров“/днес-Академията на МВР/ с профил „ Противопожарна охрана“ заедно с Бойко Борисов. Преминал е  през всички изпълнителски и ръководни нива в структурите на пожарната. От 2000 г. е началник на ОУПБЗН-Пазарджик, а в последствие и директор на РДПБЗН-Пазарджик. За професионализма и постиженията в работата си е награждаван многократно от ръководството на МВР и ГДПБЗН. Тази година той беше отличен с приза  „Пожарникар на годината”, а по повод професионалния празник на Министерството на вътрешните работи и с почетно отличие „За доблест и заслуга” – 1 степен. В битката за кметския стол в Пазарджик засега ще участват досегашният кмет Тодор Попов, който има зад гърба си 3 мандата, бизнесменът и общински съветник Благо Солов и бившия шеф на Националната служба за сигурност и ексдепутат Арлин Антонов.  ", "date": "2019.08.13", "title": "Бивш шеф на пожарната в Пазарджик е кандидатът за кмет от ГЕРБ"}
{"url": "https://www.monitor.bg:443/bg/a/view/fas-podpalil-smetishteto-v-shishmanci-172832", "text": "Захвърлена в боклуците недобре загасена цигара е най-вероятната причина за възникването на пожара в сметището на завода за преработка на отпадъци край раковското село Шишманци. Почти невъзможно е боклуците, които горят от неделната нощ, да са се самозапалили. Най-вероятно става дума за човешка небрежност, съобщи за Агенция Монитор Димитър Бришимов от аварийния отряд към Пожарната в Пловдив. Пожарът на сметището край еко завода до раковското село Шишманци е на площ от около един декар. Горенето е от 10 метра дълбочина, което прави изключително трудна работата на огнеборците. Това съобщи зам.-директорът на Регионалната служба за пожарна и аварийна безопасност Петър Тосков. Той уточни, че през нощта на пожара са били дежурни три екипа огнеборци. Във вторник те са били увеличени до пет екипа. „На мястото ще бъде изпратена и инженерна техника – багери, камиони и булдозери, за да засипват горящата част. Най-ефективно ще бъде по този начин”, каза Бришимов. По думите му работата на пловдивските огнеборци е затруднена и от честите аварии на техниката на място, както и заради това, че от пожарните в Пловдив са били изпратени техника и хора в помощ на колегите им от хасковско.  „Трудно е да се каже колко време ще продължи гасенето, но практиката сочи, че подобни пожари продължават около седмица”, каза още Петър Тосков за Агенция Монитор. По думите му пожарът е локализиран, което означава, че е ограничен в първоначалния периметър от около един декар и че не се допуска разрастването му. Огънят на сметището край еко завода в село Шишманци възникна един час след полунощ този понеделник. „Когато се запали в 1 часа през нощта, беше ад. Миришеше на пластмаса, пушек и мръсотии. Не се дишаше”, се оплакаха живеещи в селото, което е най-близко разположеното до новия завод за преработка на отпадъци там. По думите на местните хора всяка година по едно и също време през лятото сметището пламвало и били нужни седмици, за да бъдат напълно потушени пожарите. ОТ РИОСВ Пловдив от понеделник правят измервания на чистотата на въздуха в най-близките населени места, като успокояват хората, че няма превишаване на нормите. „Проследени бяха стойностите на 26 показателя, а именно: азотни и серни оксиди, въглероден диоксид, въглероден оксид, метан, амоняк, хлороводород, толуен, формалдехид, флуороводород, фенол, метилмеркаптан, флоран, стирен, пропан, хлороформ, фозген, бензен, серовъглерод, циановодород и други. Експертите периодично следяха движението на въздушните маси и дима и позиционираха техниката според него, за да следят показателите на въздуха в близките села Шишманци и Болярино”, съобщиха от еко инспекцията. Оттам препоръчаха на жителите на околните населени места да избягват дейности на открито, да затварят прозорците на жилищата си и да не пускат малки деца и възрастни хора навън, докато пожарът не бъде окончателно овладян.   Снимки авторът и Чавдар Манчев", "date": "2019.08.13", "title": "Фас подпалил сметището в Шишманци"}
{"url": "https://www.monitor.bg:443/bg/a/view/razbiha-banda-trafikanti-na-jeni-za-prostitutki-v-gyrcija-172837", "text": "Гръцките власти са разбили престъпна банда, която експлоатирала сексуално чужденки от Източна Европа, най-вече Молдова, съобщава в. \"Катимерини\". Групата е фалшифицирала разрешителни за пребиваване и работа за жените, така че те да могат да бъдат наемани в публични домове. Според полицията бандата се насочвала към нищо неподозиращи жени в интернет и ги примамвала с обещания за законни и примамливи възможности за работа. При пристигането си в Гърция обаче те първоначално били заключвани в къщи в областта Атика, а после чрез употреба на психологическо насилие и заплахи принуждавани да работят в публични домове, собственост на бандата. Разследването е разкрило, че престъпната група действа най-малко от септември м.г. Арестувани по случая са шестима души, включително четирима чужденци, при полицейски акции, извършени в събота в два публични дома в центъра на Атина.", "date": "2019.08.13", "title": "Разбиха банда трафиканти на жени за проститутки в Гърция"}
{"url": "https://www.monitor.bg:443/bg/a/view/more-i-planina-v-letnite-akcenti-na-nuans-172810", "text": "Столичната галерия „Нюанс“ на ул. „Денкоглу“ 42 представя до 8 септември традиционната си експозиция „Летни акценти“. Това е четвъртото издание на изложбата в този формат, събрала богато разнообразие от жанрове, стилове и изобразителни похвати. В експозицията присъстват 27 произведения на емблематични автори в широкия период между 20-те и 30-те години на XX век до днес. Сред творбите фигурират морски пейзажи от Балчик и Созопол на едни от най-добрите ни маринисти - Марио Жеков и Дион Дионисиев. Като техен антипод са поставени прекрасни планински пейзажи, дело на Атанас Михов. Селекцията се допълва от летни сюжети на Карл Йорданов, Борис Данков, Борис Стефчев, Борис Денев, Стоян Василев, Иван Миланов, Даниел Дечев и Петър Дочев. Сред акцентите се открояват работата на Никола Танев „Филипопол“, изобразяваща Стария Пловдив от 1931 г. в летните, топли тонове на червено, оранжево и жълто, „Композиция“ на Димитър Казаков - Нерон, портрети от Тома Трифоновски и Ари Калъчев, две фигури на Светлин Русев... Колекцията е фокусирана върху лятна живопис и благодарение на широкия спектър от автори успява да обхване всеки аспект от този любим сезон - през морето и планината, до градските сюжети и очарователния селски бит. По традиция изложбата живее свой живот и се променя, като освен гореспоменатите автори към селекцията постепенно се добавят нови имена и произведения.", "date": "2019.08.13", "title": "Море и планина в летните акценти на „Нюанс“"}
{"url": "https://www.monitor.bg:443/bg/a/view/borisov-japonija-e-prioriteten-partnior-172840", "text": "Министър-председателят Бойко Борисов се срещна с министъра на външните работи на Япония Таро Коно.  В рамките на разговора им в Министерския съвет премиерът Борисов отбеляза, че Япония е приоритетен партньор и традиционен приятел на нашата страна. Българският министър-председател определи като положително активизирането на двустранния политически диалог на високо равнище и предаде своите искрени поздрави на премиера Шиндзо Абе, който през януари 2018 г. осъществи първата визита на японски министър-председател в България. Премиерът Борисов изрази увереност, че срещите на високо ниво ще дадат допълнителен импулс на икономическите връзки, което от своя страна е предпоставка за увеличаването на обема и обхвата на японските инвестиции, както и на броя на японските туристи в България. Борисов подчерта, че страната ни се е доказала като стабилен и предсказуем партньор с голям потенциал за сътрудничество. Българският министър-председател акцентира върху интереса на България да увеличи износа си за Япония, както и да се засилят бизнес контактите в области като информационни и комуникационни технологии и автоматизация, машиностроене, производство на автомобилни части, строителство.   Премиерът Борисов приветства обявената от японския министър-председател Абе инициатива за сътрудничество със Западните Балкани. Борисов изрази готовността на страната ни да продължим доброто взаимодействие по линия на официалната помощ за развитие в региона, след успешното провеждане в София на Съвместния семинар по управлението на риска при наводнения в Западните Балкани, който се проведе в началото на настоящата година. Българският министър-председател отбеляза също така, че Западните Балкани са били приоритетна тема в рамките на Българското председателство на Съвета на ЕС.   В рамките на разговора министър-председателят Бойко Борисов акцентира и върху влизането в сила на споразуменията между ЕС и Япония за стратегическо и икономическо партньорство. Според премиера това ще окаже допълнително благоприятно влияние и на българо-японското сътрудничество.", "date": "2019.08.13", "title": "Борисов: Япония е приоритетен партньор"}
{"url": "https://www.monitor.bg:443/bg/a/view/myj-opita-da-koli-hora-v-sidni-s-vikove-allah-akbar-172834", "text": "Австралийската полиция арестува нападател, намушкал жена с голям кухненски нож и викал \"Аллах акбар\" в Сидни, предаде АФП. Мъжът се опитал да атакува и други хора в центъра на най-големия австралийски град. Полицията потвърди, че той е задържан и че намушканата жена е откарана в болница и е в стабилно състояние. На разпространени от австралийски медии кадри се вижда как скочилият върху покрива на автомобил нападател размахва кухненския нож и крещи \"Аллах акбар\" (Бог е най-велик), като в същото време приканва полицаите да го застрелят. По време на операцията по задържането на мъжа властите отцепиха центъра на Сидни. Според полицията опасността за обществената сигурност е отминала.", "date": "2019.08.13", "title": "Мъж опита да коли хора в Сидни с викове \"Аллах акбар\""}
{"url": "https://www.monitor.bg:443/bg/a/view/koronata-se-zavryshta-prez-noemvri-trejlyr-172813", "text": "Стрийминг платформата Netflix зарадва феновете на хитовия сериал „Короната“ с първи трейлър за предстоящия трети сезон и обяви премиерната дата.  В краткото видео за първи път виждаме актрисата Оливия Коулман в одеждите на кралица Елизабет II \"на средна възраст\", след като Клеър Фой се пенсионира от поста. От надписите става ясно, че премиерата на новата порция епизоди е насрочена за 17 ноември. Припомняме, че Джош О' Конър ще седне на трона на принц Чарлз, а Марион Бейли ще наследи Виктория Хамилтън в образа на Кралицата-майка. Актьорският състав включва още Хелена Бонам Картър като принцеса Маргарет, сестрата на кралица Елизабет II, и Бен Даниълс като съпруга й Антъни Армстронг-Джоунс.", "date": "2019.08.13", "title": "\"Короната“ се завръща през ноември (ТРЕЙЛЪР)"}
{"url": "https://www.monitor.bg:443/bg/a/view/pribirat-zelenite-karti-poluchavashtite-socialni-pomoshti-v-sa-sht-172835", "text": "Правителството на САЩ обяви, че предприема една от най-драстичните стъпки за ограничаване на законната имиграция, предаде АП. Ще бъдат отнемани зелените карти на много имигранти, които използват федералната и щатска програма за подпомагане на хората с ниски доходи в сферата на здравеопазването (\"Медикейд\"), купони за храна, ваучери за жилище и други форми на социални помощи. Федералният закон и сега задължава лицата, искащи да получат постоянно жителство или да легален статут, да докажат, че няма да бъдат в тежест за САЩ или \"обществено бреме\", както е използваният от правителството термин. Но новите правила могат да включат по-широк набор от програми, които могат да дисквалифицират имигрантите. Въпреки че повечето внимание е насочено към усилията на президента Доналд Тръмп да ограничи нелегалната имиграция, новите правила се отнасят за хората, които влизат в САЩ законно и опитват да получат постоянен статут. Тръмп се опитва да въведе в САЩ система, отдаваща преимущество на способностите на имигрантите, вместо такава с фокус върху събирането на семейства. Съгласно новите правила Службата по гражданство и имиграция на САЩ ще прави оценка дали кандидатите са получавали социални помощи, наред с други фактори като образование, доходи и здравословно състояние, за да определи дали да им даде статут на законно пребиваващи. Мерките ще влязат в сила в средата на октомври. Няма да се прилагат за американски граждани, но могат да засегнат имигранти, имащи роднинска връзка с граждани. \"Искаме в тази страна да идват хора, които са самостоятелни\", каза и.д. директор на службата Кен Кучинели. \"Това е ключов принцип на американската мечта. Той е твърдо залегнал в нашата история\", добави той. Имигрантите са малък процент от получаващите помощи. Всъщност мнозина от тях не отговарят на критериите за получаване на такива помощи заради имиграционния им статут, отбеляза АП.", "date": "2019.08.13", "title": "Прибират зелените карти на получаващите социални помощи в САЩ"}
{"url": "https://www.monitor.bg:443/bg/a/view/nova-moda-s-potrebitelski-krediti-pogasjavat-ipoteki-172836", "text": "В повечето случаи целта е да се спестят лихвени разходи в дългосрочен план. Възможно е да погасите стария си заем, за да изтеглите нов, на същата стойност, но за по-дълъг срок (ако искате да намалите месечната си вноска) или пък за по-кратък (ако целта е да го погасите по-бързо). Има и случаи, в които даден кредит с фиксирана лихва се рефинансира с такъв с плаваща, или пък обратното. С увеличаването на инфлацията обаче, регулаторите обикновено започват да \"затягат\" лихвената си политика, което води и до оскъпяване на повечето кредитни продукти. В такава ситуация физическите лица и фирмите, които изплащат заеми с плаваща лихва, обвързана с основния лихвен процент, могат да очакват повишение на месечната си вноска. Кредитът може да бъде рефинансиран по няколко начина, които зависят най-вече от целите и нуждите на кредитополучателя. Най-популярният вариант е тегленето на нов заем, с който се погасява стария и се договаря погасителен план с по-ниски вноски или за по-кратък срок. Друга възможна опция е т. нар. кешаут (от англ. - cash out) рефинансиране, което се използва при ипотечните кредити, когато стойността на обезпечението се е повишила. Ако например изплащате кредит за 100 000 лева, обезпечен с имот, който струва 200 000 лева, вие можете да използвате същото обезпечение и да получите по-голям заем. Средствата могат да се използват за ремонти, текущи нужди и т. н. Предимството е, че можете да получите тези средства без да осигурявате допълнително обезпечение, тъй като пазарната стойност на старото се е повишила с годините. Друг вариант е кешин (cash-in) рефинансирането, което дава възможност на кредитополучателия да погаси наведнъж част от оставащото задължение, като по този начин намалява месечната си вноска в дългосрочен план.", "date": "2019.08.13", "title": "Нова мода: С потребителски кредити погасяват ипотеки"}
{"url": "https://www.monitor.bg:443/bg/a/view/uristyt-marin-kirov-ne-trjabva-npo-ta-s-nejasno-finansirane-da-mogat-da-nominirat-glaven-prokuror-172811", "text": "- От гледна точка на процедурата, да - достатъчно е, защото няма изискване за повече от една кандидатура, за да е валидна. Има възможност за номиниране от трима членове на прокурорската колегия или от министъра на правосъдието. Цялата колегия излезе с обща кандидатура, което изразява и волята им само един човек, излъчен от тях, да продължи нататък в процедурата. Нормално е членовете на ВСС, ангажирани с въпросите на прокуратурата, да я познават най-добре и сякаш това, че единодушно номинираха прокурор за кандидат за главен прокурор съответства на посланията от срещите при президента и на анализите на експертните организации – прокурор от кариерата да оглави прокуратурата. Това е само началото на процедурата обаче, след номинирането предстои представяне на концепция, изслушване и гласуване от пленума на Висшия съдебен съвет. Имам особено мнение по въпроса защо за пореден път министърът на правосъдието не номинира кандидат и не се възползва от конституционното си правомощие. Според мен това е бягство от отговорност на много високо ниво и тук не визирам конкретната ситуация, защото ние не знаем – министърът можеше също да номинира г-н Гешев. Говоря по принцип – политиците са склонни да не следват смисъла на конституцията, ако това няма да се разбере или хареса от опозицията и избирателите. Не може да се обяснява за пореден път, че не се номинира кандидат от министъра, защото ще е политическа номинация и после ще има намеци, че главният прокурор не е независим. Такива подмятания и при най-чистата процедура винаги ще има, особено в тази наша отровена политическа среда. Но това е предвидено в конституцията – министърът също да има право да номинира. И това не е проява на зависимост, а поемане на отговорност - да, аз номинирах този човек, защото считам, че той ще се справи, а ако не се, аз ще споделям отговорността. Също така номинацията не означава автоматичен избор. От своя страна прокурорската колегия направи именно това – пое отговорност за единна кандидатура. И сега след като колегията номинира този човек с пълно мнозинство, не трябва да се поддава на натиск, а да продължава да убеждава хората в качествата на кандидата. Това е смисълът от тези процедури. Очевидно е, че колегията познава и подкрепя Иван Гешев, идеята оттук нататък е останалите членове на ВСС да харесат концепцията му и също да го подкрепят, а дали това ще се случи, ще разберем през октомври.   - Безспорно се създава усещане за недоволство, но това показва връзката между медии и политически и икономически процеси и кръгове в по-общ план. И това е една дългосрочна стратегия за противопоставяне, която наблюдаваме от години. Според същите кръгове има правилни и неправилни медии, добри съдии и лоши прокурори, сред съдиите има добри и лоши по признак в коя неправителствена организация членуват, има добри и лоши юристи според това към коя партия и НПО гравитират, те по неясни признаци определят и кой е съпричастен или не към някакво престъпление. Забележете, че същите кръгове през годините призоваваха за румънски модел за борба с корупцията, характерен с шумни арести, с използване на разузнавателни средства, секретни споразумения между прокуратурата и специалните служби, а сега изведнъж се загрижиха за правата на конкретни обвиняеми олигарси или политици в България. - Всеки има право на глас да каже „аз харесвам или не харесвам“ професионалните качества на даден кандидат, да изложи аргументи в едната или другата посока, включително и процедурата предвижда представяне на становища преди изслушването и гласуването от Пленума на ВСС. Но тук мисля, че наблюдаваме друго – политически сценарий, който като замисъл е доста печеливш за тях. Политически натиск и протест (по изявлението на един партиен лидер) се оформя и представя като гражданско недоволство в опит да се покаже, че сред гражданите в един надпартиен формат (в голяма критична маса) има брожение по темата кандидат за главен прокурор. Създава се и се нагнетява усещането за проблем, за да се предложи решение именно от този кръг, те дори се опитват да диктуват правилата – казват оттеглете кандидата, прекратете процедурата и номинирайте друг кандидат по друг начин. Наблюдаваме неравностойна дискусия. От едната страна, имаме кандидатура на цялата колегия, зад която се обединява и професионалната общност, а от другата, на улицата излизат политически лидери и представители на НПО сектора. Протестиращите дори не са единни, имат различни виждания – едните директно предлагат друг кандидат с подписка, но другите сякаш не го подкрепят и искат изцяло нова процедура, някой друг да предложи трети кандидат. На този етап това, че не са единни, не им пречи, защото за тях е важно количеството. Залага се на това, че по-шумният ще победи. Независимо дали кандидатът се казва Иван Гешев или по друг начин, щом не е от техния кръг, се рисува образ на вълк, от който всички трябва да се страхуват и да се пазят и да потърсят закрила при тях, при тези, които не го харесват. Тяхната цел е да накарат премиера Борисов да се изплаши от тези протести и да се намеси в процедурата и в този смисъл от тях не виждаме нещо ново - за пореден път наблюдаваме този „печеливш сценарий“.   - Според мен е полезно неправителствени организации, които работят в сектор съдебна реформа и противодействие на корупцията, например да изразяват становища, да правят анализи, които да улесняват и да подпомагат решенията на компетентните органи. Това предвиждат и процедурните правила – след номинацията, преди изслушването и гласуването, гражданските организации да изразят мнение. Защото прокурорската колегия е от 11 човека, но за избор са нужни 17, т.е. може да се формира мнение до края на самата процедура. Няма как няколкостотин или няколко хиляди човека на протест да са представителни за цялото общество. А и процедурата не е такава. Нямаме пряк избор на главен прокурор от народа, за да слизаме на нивото кой го харесва и кой не и това да е определящо. Процедурата за избор на главен прокурор е експертна в голяма степен. Ако пък организаторите на протестите искат това – пряк избор, знаят какви са предпоставките затова, да организират промяна в конституцията, референдум и т.н., но те и тогава няма да са доволни. - Не би следвало неправителствени организации, с неясно или пък с чуждестранно финансиране да имат право да издигат кандидатури за главен прокурор. Пак споделям, ако искат да принизят дебата на ниво пряк избор от народа, да го правят, но ще останат изненадани от това, че по-голямата част от обикновените хора харесват действията на номинирания за кандидат, независимо от това дали протестиращите или ние с вас го харесваме. В настоящия момент конституцията много ясно казва кой и как може да номинира, кой избира, кой издава указа, а ние сме в началото на процедурата. Не в това е проблемът, проблемът е, че конкретни хора си представяха как подреждат свой състав на ВСС, как посочват конкретни магистрати за висши длъжности, а това не се случи. И от там идва неприемането на всеки друг.   - Оставям настрана защитните тези на адвокатите и обвиняемите – тяхно право е да твърдят и докажат, че не са виновни, въпреки че и те спекулират с това право, през изминалите седмици доста надълго и нашироко обясниха на хората, че няма нищо срещу клиентите им и едва ли не всичко е една измислица и заговор. За пореден път медии и кръгове представиха пред обществото готова гледна точка и „неоспорима истина“ – няма престъпление, няма доказателства, всичко е изрядно, а прокуратурата действа по поръчка и с репресия. Това показва, че отвъд самото неправомерно деяние има по-голям замисъл и той е да се използва ситуацията за нагнетяване на недоверие към институциите, за напрежение, защо не и за протести, за формиране на подкрепа към конкретни партии, които са извън парламента. С особен интерес и внимание наблюдавам внушението, че прокуратурата не знае какво прави, че нямат други доказателства или че показването на част от доказателствата противоречи на закона и това щяло да попречи на делото. Забележете, от една страна, се твърди, че няма доказателства, от друга, са се загрижили за делото. Оповестените доказателства не са държавна тайна и гражданите имат интерес и право на информация по случая. Казва се, че по този начин се нарушава презумпцията за невиновност. Прокуратурата не произнася присъда, не казва тези хора са виновни или невинни, а обосновава своите действия, обосновава нуждата от наказателно преследване, защото се направи обратното внушение – че няма нужда от разследване едва ли не и че всичко е изрядно. По закон е допустимо оповестяването на доказателствата с разрешение на наблюдаващия прокурор.   - Да, разбира се, всички електронни системи са уязвими, но и всички институции могат да затегнат контрола и мерките за противодействие. Това, че кибертероризмът набира скорост, не означава, че ние като общество трябва да се откажем от електронните услуги. - На дневен ред продължават да са промените относно отговорността и наказателното преследване на тримата големи в съдебната власт. Може би е важно те да бъдат изчистени и да бъдат финализирани. Законът претърпя радикални промени в последните няколко години, в изпълнение на препоръките на ЕК и след промените в конституцията и за момента мисля, че по-скоро трябва да бъдат оставени да заработят, да бъде надграждан, ако има нужда, но не и да се сменя посоката, защото положителните доклади показват, че тя е правилна.   - Оставки след скандала подадоха хора, които счетоха, че е нарушен балансът между обществения интерес, общественото мнение и техния личен морал и разбиране за ситуацията. Те последваха реакцията и възмущението на обществото и макар да считат, че са прави за себе си, решиха да не „спорят“ с недоволството на гражданите. В тази връзка г-н Панов и по време на скандала не е реагирал като замесен в него, не е показал, че е съпричастен към тази ситуация. За него случаят приключи с това, че е замесена съпругата му, а не той самият. Мисля, че вече никой няма никакви очаквания към него от гледна точка на институцията ВКС, на отговорността, на това той да е двигател на някаква позитивна промяна като председател на този съд, той сякаш изпусна момента, в който беше интересен като магистрат. Сега единственият въпрос е дали и кога ще прояви смелост да се впусне в политиката официално и след като има виждания за промяна в обществото, да ги сподели и да работи за тях, ако получи подкрепа.", "date": "2019.08.13", "title": " Юристът Марин Киров: Не трябва НПО-та с неясно финансиране  да могат да номинират главен прокурор"}
{"url": "https://www.monitor.bg:443/bg/a/view/polovinata-ot-jilishtata-v-gyrcija-s-danyk-do-10-evro-na-mesec-172830", "text": "Около половината от собствениците на жилищата в Гърция ще получат за 2019-та данъчно известие, което ще е под 10 евро на месец, пише в. „Катимерини”. Става дума за 3 милиона притежатели на такива имоти. Общо гърците ще платят за жилищата си данък в размер на 2,07 млрд. евро, което е доста по-малко в сравнение миналогодишните 2,64 милиарда. Милиард и половина от сумата за 2019 г. ще бъде внесена от около 1,4 млн. собственици, чиито годишни данъци ще са над 500 евро. Около 650 000 пък са притежателите на жилища, които плащат сега между 50 и 100 евро годишно. Предвижда те да получат ще получат до 30 евро облекчение заради промяна в категорията на имота им. Около три милиона собственици ще платят между 100 и 500 евро. Тази група също ще се разшири по брой и те ще икономисат между 120 и 150 евро. Броят на плащащите между 500 и 2000 евро се очаква да намалее, от 1,3 милиона през 2018 г. до близо един милион. Около 120 000 собственици обаче все още ще плащат повече от 2000 евро годишно за основен и допълнителен данък на имота. Не се очаква броят им да се промени, но тежестта ще бъде по-ниска от миналата година. До края на август или първите дни на септември, ще се появи новата карта за плащанията на имотните данъци, уточнява изданието.", "date": "2019.08.13", "title": "Половината от жилищата в Гърция с данък до 10 евро на месец"}
{"url": "https://www.monitor.bg:443/bg/a/view/ogromna-dupka-zejna-v-amien-172828", "text": "Пропадане с диаметър 10 и дълбочина 5 метра внезапно се образува на улица в центъра на френския град Амиен, съобщава местното издание Courrier Picard.   Всичко се е случило пред верандата на ресторант \"La Bonne humeur“ в непосредствена близост до кметството. Аварийният участък е ограден от съображения за сигурност. Трима жители са били евакуирани от близка къща и временно настанени в сградата на градската администрация.   По предварителни данни става дума за срутване на естествена кухина.   Отбелязва се, че в центъра на града има до 200 пещери, които някога са били инфраструктура на средновековна крепост на мястото на Амиен.   В района на инцидента бяха изключени водопреносните, газопреносните и електрическите мрежи.", "date": "2019.08.13", "title": "Огромна дупка зейна в Амиен "}
{"url": "https://www.monitor.bg:443/bg/a/view/dido-si-napravi-domashno-studio-sys-stote-bona-ot-fermata-172775", "text": "Оборудване на мечтаното домашно студио и комфорта на близките си хора – в това инвестира стоте хиляди лева от победата си във „Фермата IV“ Дидо от D2. Десет месеца след участието си в шоуто на bTV обаче рок певецът още има болки в коляното от работата с животните и особено им, тъй като бил прекалено висок, за да издържи в приведена позиция цялата манипулация. Това обаче е единственият негатив, който Деян Каменов пази от престоя си на село и битката за оцеляване под открито небе. „Да занулиш емоционално е супер здравословно преживяване. Лягаш да спиш на земята, нямаш даже слама за изолация, и се разделяш се с цялата мисловна плява в главата ти. Осъзнаваш колко разказва Дидо. Престоя си във „Фермата“ той сравнява с маратон, в който колкото повече се натовараиш, толкова по-бързо се възстановяваш. „Когато си на въздух и не хабиш нерви за пътен трафик и други дразнители, свързани с градската среда, имаш много по-високо КПД на почивка. Едно е да се напрегнеш за битките, в които тичаш, скачаш и се раздаваш няколко часа, друго е да имаш тежки физически задължения, да се справяш с тях педантично по цял ден, после дремваш и всичко започва отначало, ден след ден“, казва фронтменът на D2. Един от уроците, който научава между куизовете по история и усвояването на занаяти, е, че На финала на риалитито Дидо заявява, че се е чувствал презареден и лек във всеки възможен смисъл, тъй като свалил и излишните си килограми. Към участниците в новия сезон Дидо има едно пожелание - да оставят егото си пред вратата на „Фермата“ и да не залагат на стратегията „Прецакай другите“. „Каквото и да си мислят, както и да се подготвят, ще се окаже, че не са готови за нищо от този сорт. Оцеляването във „Фермата“ е екипна работа, и то много пипкава. Хем трябва да играеш за всички, хем да знаеш кога да покажеш възможностите си и да изпъкнеш. Не трябва да се доказваш всяка секунда, а да забравиш суетата и да гледаш да бъдеш полезен“, категоричен е музикантът.", "date": "2019.08.13", "title": "Дидо си направи домашно студио със стоте бона от „Фермата“"}
{"url": "https://www.monitor.bg:443/bg/a/view/bylgari-blokirani-ot-pojar-na-samotraki-172827", "text": "Пожар избухна на гръцкия остров Самотраки. Поради възникналия преди дни проблем с фериботния транспорт обаче хиляди туристи се оказаха в огнения капан. Сред блокираните на острова има и стотици българи. Припомняме, трети ден туристите не могат да напуснат Самотраки заради повреда в единствения ферибот, който свързва острова с пристанищния град Александруполис. Лошото време и силният вятър допълнително усложняват ситуацията. Хората, чиито резервации са приключили, е трябвало да напуснат хотелите си. По тази причина се оказали, че много от туристите трябва да спят на улицата, а други - в автомобилите си. Властите все още търсят вариант за решаване на проблема.", "date": "2019.08.13", "title": "Българи блокирани от пожар на Самотраки "}
{"url": "https://www.monitor.bg:443/bg/a/view/119-7-mlrd-deficit-otchete-haznata-na-sa-sht-prez-uli-172826", "text": "Бюджетният дефицит на САЩ през юли е бил 119,696 млрд. долара сочат данни на финансовото министерство на страната, цитирани „Ройтерс”. Експерти, анкетирани от агенцията са очаквали дупката в държавната хазна за миналия месец да достигне 120 милиарда. Преди година дефицитът за юли бе доста по-малък от сегашния и бе на ниво 76,865 млрд. долара. През седмия месец на 2019-та държавните разходи на Щатите отчитат ръст от почти 23% на годишна база и достигнаха 371,044 млрд. долара. Приходите в американската хазна се увеличават с 11,6% - до 251,348 млрд. долара, пише в отчета на финансовото министерство на САЩ.", "date": "2019.08.13", "title": "$119,7 млрд. дефицит отчете хазната на САЩ през юли"}
{"url": "https://www.monitor.bg:443/bg/a/view/opasno-goreshto-i-dnes-172822", "text": "Днес отново ще бъде слънчево, около и след обяд - горещо. Ще духа слаб до умерен източен вятър. Преобладаващите максимални температури ще са между 33 и 38 градуса, по-ниски по морския бряг. Предупреждение за опасно високи температури и горещини е издадено в част от страната.   Оранжев код е обявен в Благоевград. След обяд в ниската част на областта температурите ще достигнат и надхвърлят 38 градуса. В 14 области е обявенжълт предупредителен код: Видин, Монтана, Враца, Плевен, Ловеч, Велико Търново, Русе, Стара Загора, Пловдив, Пазарджик, София-област, София-град, Перник и Кюстендил. В по-голямата част от обявените области дневните температури ще надвишат 35 градуса. Над Черноморието отново ще е слънчево. Ще духа умерен източен вятър. Максимални температури на въздуха: 27-30 градуса. Температурата на морската вода е 26-27 градуса. Вълнението на морето ще е 3-4 бала.   Над планините ще е слънчево. Ще духа слаб, по високите и открити части до умерен източен вятър. Остава топло с максимална температура на височина 1200 метра - около 28 градуса, на 2000 метра - около 21 градуса. И в сряда ще бъде слънчево, около и след обяд - горещо. Ще духа слаб до умерен източен вятър. Преобладаващите максимални температури ще са между 34 и 39 градуса, по-ниски, около 30 градуса, по Черноморието.   Привечер от северозапад ще се заоблачи и до полунощ на места в крайните западни райони ще превали и прегърми. В четвъртък с до умерен северозападен вятър през страната ще преминава студен атмосферен фронт. Температурите, главно в северозападната й половина, ще се понижат и максималните ще бъдат между 28 и 33 градуса; по Черноморието дневните температури ще се повишат и ще надхвърлят 30-32 градуса. На места от северозапад на югоизток ще превали и прегърми.   В отделни райони, по преминаващия фронт, през нощта срещу четвъртък и в четвъртък са възможни и по-интензивни явления и градушки.", "date": "2019.08.13", "title": "Опасно горещо и днес"}
{"url": "https://www.monitor.bg:443/bg/a/view/zasileni-proverki-za-skorostta-na-pytja-172823", "text": "В разгара на туристическия сезон акция „Скорост“ по пътищата на страната.Събитието е част от европейска инициатива за контрол на скоростните режими. Тя започна в понеделник и ще продължи до края на седмицата.   От полицията казват, че около 30% от катастрофите стават именно заради висока скорост. Такива операции се провеждат през няколко месеца, като обикновено регистрираните нарушения са хиляди.  През първите шест месеца на този година катастрофите в страната са почти 3000. Загиналите над 250, а ранените повече от 3600.   Санкциите за превишената скорост могат да стигнат до стотици левове и отнемане на шофьорска книжка за срок от три месеца. „Фокусът на операцията е насочен към установяване на нарушения, свързани с превишаването на скоростта. Такава операция беше проведена в началото на април. По време на първата такава бяха установени около 37 000 нарушители”, обясни пред NOVA главен инспектор Илия Георгиев от „Пътна полиция“.  Предишната седмица институциите във Варна се събраха, за да обсъдят мерки за намаляване на катастрофите в района. Търсят се мерки за намаляване на тежки инциденти. Като основна причина за тях беше посочена именно несъобразената скорост. А според цифрите загиналите при пътнотранспортни произшествия във Варненския район за първото шестмесечие са със 75% повече спрямо същия период на миналата година. Пострадалите пък са двойно повече.  ", "date": "2019.08.13", "title": "Засилени проверки за скоростта на пътя"}
{"url": "https://www.monitor.bg:443/bg/a/view/s-500-hil-t-namaliha-prognozite-za-ruskija-iznos-na-pshenica-172831", "text": "Износът на пшеница от Русия през реколтната 2019-2020 ще достигне 34 млн. т, прогнозират от министерството на селското стопанство на САЩ. По сегашните сметки на американските експерти експортът ще е с половин милион тона по-малък. В проучването се прогнозира още, че потреблението на пшеница в Русия за периода ще се понижи от 40,5 млн. т. на 40 млн. т, но запасите от жито ще се увеличат от 7,428 на 7,463 млн. тона. През изминалата реколтна 2018-2019 година руснаците са продали зад граница 43,3 млн т зърно, в това число 35,2 млн. т пшеница. За предходната кампания В 2017-2018 Русия е изнесла 53,2 млн. т зърно, от които на житото се падат 40,4 млн. т. Прогнозите на руското аграрно министерство сочат за новата реколтна година общ зърнен износ в размер на 45 млн. т, като експортът на пшеница ще достигне 36 млн. т.", "date": "2019.08.13", "title": "С 500 хил. т намалиха прогнозите за руския износ на пшеница"}
{"url": "https://www.monitor.bg:443/bg/a/view/uefa-udari-loko-pd-zaradi-rasizym-zatvori-sektor-v-na-lauta-172824", "text": "\"Локомотив\" (Пловдив) трябва да затвори за публика \"Трибуна Спортклуб\", както се нарича сектор \"В\" на стадиона в парк \"Лаута\", за следващия си домакински мач в Европа заради расистко поведение на публиката по време на мача със \"Страсбург\" миналата седмица, реши Дисциплинарната комисия на УЕФА. Пловдивчани загубиха с 0:1 от френския отбор в първи мач от третия квалификационен кръг в Лига Европа, а санкцията е заради расистки обиди към играчи на Страсбург. Така за следващото си домакинство в евротурнирите вместо зрители, трибуната трябва да бъде покрита с банер с надпис #EqualGame и логото на УЕФА. Сръбският гранд \"Партизан\" отнесе наказание от УЕФА с два мача в Европа пред празни трибуни заради расистко отношение на публиката по време на мача с \"Малатияспор\" (3:1) миналата седмица. \"Гробарите\" са санкционирани и с 24 250 евро заради лоша организация на мача и запалени факли по трибуните.  ", "date": "2019.08.13", "title": "УЕФА удари \"Локо\" (Пд) заради расизъм – затвори сектор \"В\" на \"Лаута\""}
{"url": "https://www.monitor.bg:443/bg/a/view/nad-1000-jalbi-za-nasilie-nad-deca-172816", "text": "1131 сигнала и жалби за насилие над деца са постъпили от началото на годината до момента в Държавната агенция за закрила на детето. „По тях се образуват преписки, по които работят експертите на Главна дирекция „Контрол по правата на детето“, заявиха пред „Монитор“ от ДАЗД. От всички постъпили сигнали 404 са от физически лица, 189 са от юридически, а 176 са по самосезиране. Над 350 обаждания са приети и на Националната телефонна линия за деца 116 111. Случаите, в които инспекторите от ДАЗД са се самосезирали, касаят деца, жертви на насилие; неглижиране от страна на лицата, полагащи грижи за тях; участие на деца в медийни продукти с неподходящо съдържание. е за оказвано насилие – физическо, психическо, сексуално и неглижиране (недостатъчна грижа). На второ място по брой са тези за деца в риск и необходимост от предприемане на мярка за закрила за тях. Изложени са и проблеми, свързани с влошени отношения между родителите и въвличане на детето в конфликта между тях, ограничаване на контактите с децата от единия или другия родител и спор за родителски права спрямо тях. През 2018 г. са постъпили 1106 сигнала за насилие над деца, сочат данните на Агенцията за социално подпомагане, цитирани от министъра на труда и социалната политика Бисер Петков. По данни на прокуратурата за 2018 г. 2379 непълнолетни и 1941 малолетни са пострадали от престъпления. За превенция на насилието и работата с жертвите трябва разширяване и създаване на допълнителните услуги. Важна част от процеса е изграждането на добра мрежа от специалисти, които да поемат случаите и на местно ниво.", "date": "2019.08.13", "title": "Над 1000 жалби за насилие над деца"}
