{"url": "https://www.monitor.bg/bg/a/view/dvama-voenni-zaginaha-pri-incident-s-helikopter-mi-17-102312", "text": "Катастрофиралият в нивата край летище Пловдив хеликоптер Ми-17 е изпълнявал тренировъчен полет със задача \"бързо въже\" - т.е. спускане на парашутисти към земята. Парашутисти обаче на борда не е имало, като на вертолета са били само трима души - двамата загинали пилоти и бордният техник, който е оцелял и в момента е в болница. Според очевидци към 20.30 часа хеликоптерът изведнъж се е наклонил, разлюлял се е и е паднал от височина 45-50 метра. От пресцентъра на МО засега отказват да съобщят имената на загиналите и оцелелия борден техник. Той е със счупвания,но е контактен и е бил закаран в Университетската болница „Св. Георги” в Пловдив. В момента военният министър Красимир Каракачанов пътува към летището. От МО обявиха,че загиналите са капитан Пламен Пантелеев и капитан Стоян Неделчев. Хеликоптерът е паднал в непосредствена близост с летище Пловдив. Военната машина е единствената, която е оборудвана да гаси горски пожари. Изпълнявала е дневно-нощни учебни полети. Шест линейки и шест пожарни коли са се отзовали на сигнала за произшествието. Според очевидци машината е летяла на около 20 метра над земята, след което пилотът е загубил управление, вертолетът се е завъртял за част от секундата и е паднал на земята. При удара със земната повърхност се е възпламенил.  \"Двама загинали и един ранен. Техникът, който е бил с тях е оцелял\", заяви военният министър Красимир Каракачанов пред Нова телевизия. Той обясни, че в този момент пътува към авиобаза Крумово. \"Всичко е станало мигновено. Станало е много бързо и пилотите не са имали възможност да подадат информация за бедствие\", каза още Каракачанов. По думите му Ми-17 е руска машина, която е на въоръжение у нас отпреди 1990г. \"Пилотите са били опитни, фаталният инцидент е вследствие на авария на машината. Никой не е застрахован\", каза още министър Каракачанов.", "date": "2018.06.11", "title": "Хеликоптерът Ми-17 паднал от 50 метра (ОБНОВЕНА+СНИМКИ) "}
{"url": "https://www.monitor.bg:443/bg/a/view/vijte-razlichnite-gledni-tochki-na-kultovata-snimka-ot-g-7-v-kanada-102306", "text": "Участниците на срещата на Г-7 в Шарлебоа пуснаха различни снимки от една и съща ситуация, съобщава Юронюз. Главните действащи лица на фотоса са президентът на Франция Еманюел Макрон, канцлерът на Германия Ангела Меркел и американският президент Доналд Тръмп. Интересен факт е, че само САЩ пуснаха черно-бяло изображение. Вижте снимките в галерията.", "date": "2018.06.11", "title": "Култовата снимка от Г-7 от всички гледни точки (ГАЛЕРИЯ)"}
{"url": "https://www.monitor.bg:443/bg/a/view/gotvjat-denica-sacheva-za-socialen-ministyr-102311", "text": "Новият социален министър вероятно ще бъде Деница Сачева, която в момента е зам.-министър на образованието, съобщи bTV,  цитирайки свои източници.   Преди няколко часа, непосредствено преди края на работния ден, стана ясно, че социалният министър Бисер Петков е подал оставка, като премиерът Бойко Борисов я е приел. Новината за това дойде от прессъобщение на Министерския съвет, като от социалното ведомство, както и депутати, в това число от ГЕРБ, коментираха, че са изненадани от оттеглянето на Петков. Според прессъобщението на МС той е подал оставка, тъй като считал, че не може да овладее създалото се напрежение във връзка с протестите на родителите на деца с увреждания и исканията им статутът на подрастващите да бъде уреден със специален закон. ", "date": "2018.06.11", "title": "Готвят Деница Сачева за социален министър"}
{"url": "https://www.monitor.bg:443/bg/a/view/borisov-obsyjda-s-netanjahu-merkite-sreshtu-terorizma-102303", "text": "Борбата с тероризма и сигурността. Това са двете теми, които ще засегнат по време на срещата си премиерът Бойко Борисов и неговият израелски колега Бенямин Нeтаняху. Министър-председателят ще замине днес на тридневна визита, като първо ще посети Наред с Нeтаняху в Ерусалим Борисов ще разговаря и с президента Реувен Ривлин, както и с лидера на местната опозиция Исаак Херцог. Срещите са предвидени за 13 юни, като на тях освен сигурността ще се обсъдят международни и регионални теми. По всяка вероятност Натаняху ще повдигне и въпроса за Иран и намесата в Сирия, както направи преди няколко седмици по време на европейската си обиколка и срещите си с германския канцлер Ангела Меркел, британския премиер Тереза Мей и френския президент Еманюел Макрон. Ден по-рано на път за Ерусалим Борисов ще се отбие за кратко в Измир. Там той ще разговаря с турския премиер Бенали Йълдъръм, като се очаква двамата да обсъдят доставките на газ за хъба „Балкан“, както и „Турски поток“. Тази визита е очаквана, особено след посещението на Борисов в Москва, където стана ясно, че след разговори между Кремъл и Анкара „Турски поток“ може да премине през България и страната ни да печели в бъдеще от транзита на руски газ към Европа, превръщайки се в чрез хъба „Балкан“. Двамата премиери ще се срещнат в офиса на Йълдъръм в Измир и ще разговарят за икономиката, енергетиката, културата и турския етнос в България, съобщиха междувременно медиите в южната ни съседка. Срещата е в отговор на поканата на Йълдъръм Борисов да бъде гост на церемонията за откриването на трансанадолския газопровод ТАНАП. Заради натоварената програма на премиера обаче той няма да може да присъства на самата церемония, която трябва да се проведе в Ескишехир. В делегацията на Борисов за Израел пък са включени трима членове на кабинета – вицепремиерът Томислав Дончев, образователният министър Красимир Вълчев и зам. външният министър Георг Георгиев, който е и национален координатор по антисемитизъм. Заедно с тях ще пътува и кметът на София Йорданка Фандъкова, както и представители на църквата и еврейската общност у нас. По време на визитата си в Израел премиерът Теофилос Трети. Навръх рождения си ден, на 13 юни, вечерта, Борисов ще се срещне и с българската общност в Тел Авив, за която концерт ще изнесе ансамбълът на Николина Чакърдъкова. Във вторник следобед пък премиерът ще един от говорителите на пленарната сесия на Глобалната конференция на Американския еврейски комитет, в синхрон с отбелязването на 75-годишнина от спасяването на българските евреи. След това той ще успее да се види и с шефа на Световния еврейски конгрес Роналд Лаудер. В четвъртък, преди да отлети обратно за София, в Рамала Борисов ще обсъди със своя палестински колега Рами Хамдала възможностите за разширяване на двустранното сътрудничество и за близкоизточния мирен процес.", "date": "2018.06.11", "title": "Борисов обсъжда с Нeтаняху  мерките срещу тероризма"}
{"url": "https://www.monitor.bg:443/bg/a/view/pytuvane-bez-kraj-102297", "text": "    Обикновено повечето хора си правят планове, когато решат да пътуват. В реда на нещата е да си купиш предварително билет, да резервираш хотел и да обмислиш какво и къде искаш да видиш. Когато обаче ти се развалят плановете, и то не по твоя вина, тогава е в реда на нещата всеки човек да си търси правата. Така и трябва да направят всички 200 пътници, които в неделя са се оказали блокирани на летище в Берлин на път за София. Проблемът обаче е, че това не е първия случай, в който хора се оказват блокирани на някое летище и то от същата авиокомпания. Подобна бе и драмата, когато стотина нашенци бяха изоставени през февруари на румънското летище в Тимишоара. Тогава се наложи премиерът Бойко Борисов да изпрати правителствения „Еърбъс 319” да прибере българите у дома. Защо се налага всичко това? Ясно е, че се случват извънредни ситуации, но би трябвало екипът на компанията да е подготвен и да реагира максимално бързо. Така няма да има стари хора, които часове наред да висят по седалките на летищата, бебета, които да реват и родители, които да тичат след отрочетата си. Разбира се, така няма и да влизаш в новите. Така че следващият път, когато пътувате, май ще е по-добре да предвидите и няколко дни престой на летището, за всеки случай!  ", "date": "2018.06.11", "title": "Пътуване без край"}
{"url": "https://www.monitor.bg:443/bg/a/view/beroe-vze-unosha-na-chelsi-102292", "text": "„Берое“ стъпи здраво на траснферния пазар и само за ден обяви, че е подписал договор с двама нови играчи. В Стара загора акостираха Бумеска Дуе На Бангна – Меска и Алфредо Франциско Мартинс. Меска, който за последно е играл в кипърския „АЕЛ“ (Лимасол), е юноша на „Спортинг“ (Лисабон) и „Челси“. През 2013 г. играе в младежкия отбор на „Фулъм“, където записва и един мач в Премиър лийг. През пролетта на 2013/14 година е отдаден под наем в „Крю Алекзандра“ и играе в Лига 1. Меска е преминал и през всички младежки формации на португалския национален отбор. Франциско Мартинс пък е продукт на школата на на „Сао Пауло“ и е играл в бразилските „Паулища“, „Америка де Натал“, „Пайсанду“ и „Лувердензе“. С привличането на двамата офанзивни играчи „заралии“ вече са с четири нови попълнения, които стартираха с останалите футболисти лятната подготовка за новия сезон. Част от тима вчера премина медицински и функционални изследвания в София, като в групата бяха Борислав Цонев, Драгош Фиртулеску, Милен Желев, Педро Еуженио, Мартин Камбуров, Камен Хаджиев, Иван Бандаловски, Георги Аргилашки, Никола Гавов и новото попълнение Александър Василев. Днес прегледи ще минат и всички останали футболисти.", "date": "2018.06.11", "title": "„Берое“ взе юноша на „Челси“"}
{"url": "https://www.monitor.bg:443/bg/a/view/advokatite-na-bg-madof-branjat-prokopiev-s-fejkove-za-peevski-102307", "text": "Защитна пледоария в полза на олигарха Иво Прокопиев и медийната му група „Капитал“ дръпна адвокатът на Цветан Василев Константин Симеонов. В сайта от Фабриката за фалшиви новини „Фрогнюз“ на ченгето от ДС Огнян Стефанов, адвокатът на БГ Мадоф даде пространно изявление, изпълнено с лъжи. Академик, както е агентурното име на Стефанов, отдавна е предоставил сайта си за неформален пресцентър на Цветан Василев и освен безкритично разпространение на собствените му лъжи очевидно обслужва медийно и адвокатите му. Симеонов отрече той или другият адвокат на БГ Мадоф Христо Ботев да са предоставяли материали от делото КТБ на „Капитал“. Вече стана достояние любопитното съвпадение на обстоятелството, именно медията на олигарха Прокопиев да публикува документи от разследването и да ги коментира манипулативно напълно в синхрон със защитната теза на Цветан Василев. Съответно публикациите на „Капитал“ са в ущърб на прокуратурата – другата страна по делото, която има достъп до тези документи и е потенциален източник на информация. Излиза, че е пълна случайност, че адвокатите на Цветан Василев имат достъп до тези документи, които се публикуват в „Капитал“, придружени със същите опорни точки като тези на БГ Мадоф и защитата му. Сигурно е пълна случайност също, че Прокопиев и Василев забогатяха неимоверно по времето на Иван Костов. По случайност през годините си подаваха топката на публичното поле по различни теми, а след фалита на КТБ пак по случайност глашатаите на БГ Мадоф срещат изключително голямо поле за медийна изява във Фабриката за фалшиви новини, координирана от Прокопиев. Пак по случайност от стенограмите АРГО-гейт научаваме, че докато Прокопиев направлява създаването на политическия си проект „Дай, България“, негови събеседници в заверата обясняват как за „сиво финансиране“ ще разчитат на Цветан Василев. Адвокатът на БГ Мадоф повтори и старата опорна точка, че депутатът и наш издател Делян Пеевски трябвало да бъде разпитан по делото КТБ, защото името му „се споменава на много места и е свързано с кредити“. Многократно е доказвано от държавните органи, че Пеевски няма никакви кредити или влогове във фалирания от Василев трезор. А семейството му редовно си е погасявало задълженията и няма непогасени кредити. Няма и никакви активи, предмет на съдебни дела, свързани с несъстоятелността на банката. Това обаче не пречи на банкера беглец да ръси лъжите си, съответно и адвокатите му да ги мултиплицират. Подбудите на Симеонов обаче са ясни. Той е адвокат и получава хонорар, за да защитава банкера беглец. Включително и да шиканира процеса по делото КТБ с процедурни хватки. Друг е въпросът, че дълбоките джобове на БГ Мадоф, от които се плащат хонорарите на адвокатите, са напълнени с пари, откраднати от вложителите в КТБ. Така или иначе, Симеонов официално е адвокат. „Капитал“ и присъдружните му сайтове като „Фрогнюз“, обаче официално се водят медии. Така че поне официално не е ясно каква е подбудата им да тиражират същите лъжливи твърдения като адвокатите на Цветан Василев. Отчаян и със сигурност неуспешен опит да излъска имиджа си чрез тирада от фалшиви новини ще направи мустакатият аферист Цветан Василев. За целта Българският Мадоф, укриващ се години наред от родно правосъдие в съседна Сърбия след грабежа на века, който остави дупка от 4 млрд. лв. във фалираната КТБ, е впрегнал една от многобройните си пионки. Става дума за протестъра Георги Станков, който поддържа блог и видеоканал в youtube.com, обслужващи отдавна интересите на Василев и най вече неговата цел номер1 - да отърве решетките. Във Фейсбук бе анонсирано събитие „България пита, Цветан Василев отговаря“, според което в четвъртък, най-издирваният български крадец ще се включи на живо, за да отговаря на въпроси на граждани. Или по-скоро на спуснатите към гражданина Станков опорки. Естествено, на Василев едва ли ще му се наложи да отговаря на неудобни въпроси, камо ли да обяснява защо живее в охолство в Сърбия, вместо да разкаже в детайли на прокуратурата и съдиите у нас подробности за схемата, чрез която беше ограбена цяла една банка. Това е повече от ясно, защото ако не друго, БГ Мадоф не умее да прикрива пионките си. Със сигурност Станков, който е наименувал сайта си „Най-добрите“, не е професионалист в кражбите или в каквото и да било друго, включително в манипулациите като своя покровител. Поне да си беше направил труда да прикрие следите от отдавнашните си опити да лъска имиджа на семейство Василеви. Вместо това всеки може да види на страницата на поредния пресцентър на Василев, че през февруари уж будният гражданин Станков е направил цяло интервю с щерката на банкера беглец Радосвета. Може би съвсем случайно е подавал удобни въпроси, а вероятно още по-случайно другите придворни пиари на семейство Василеви като ченгето от ДС Огнян Стефанов, чийто сайт „Фрогнюз“ е официална трибуна на БГ Мадоф, разтръбиха в понеделник чрез Фабриката за фалшиви новини за „събитието“ на седмицата. Стигна се дотам, че агент Академик взе да лъска имиджа на интервюиращия, а какво да говорим за самия интервюиран. Едва ли обаче е останал българин, който ще се хване на манипулациите на фабриката на олигархията и ще повярва, че целта на мероприятието, организирано от банкера беглец със съдействието на пиара му Георги Станков, е да се поднесе на обществото истината за КТБ, а не БГ Мадоф да излезе сух от мегааферата.", "date": "2018.06.11", "title": "Адвокатите на БГ Мадоф бранят Прокопиев с фейкове за Пеевски"}
{"url": "https://www.monitor.bg:443/bg/a/view/vsjaka-treta-zlopoluka-stava-na-pyt-za-rabota-102308", "text": "Всяка трета злополука става на път за работа. Това сочат данните на НСИ за първото тримесечие на годината. От общо 517 инцидента, пътните са били 171, като броят им за 2017 г. е бил 593. Експерти прогнозират, че ако тенденцията за първото тримесечие на годината се запази и през останалите 12 месеца опасността броят им в края на годината да е по-голям спрямо предходната е реален. Най-голям е процентът на трудовите злополуки, станали на път за работа в държавната администрация – 19 на сто. Чиновниците са рекордьори и по инциденти, възникнали в процес на изпълнение на служебните си задължения. При 688 инцидента за първото тримесечие на 2018 г. 10% от тях са именно при тези, които работят зад бюро Административните работници са били първенци по злополуки и в края на 2017 г., когато броят им е бил 203 или това е било 7% от всички случаи. Те изпреварват далеч по-рискови професии като строители и миньори. През май строител падна от четвъртия етаж в центъра на Кърджали, докато изхвърлял строителни материали. След инцидента 57-годишният мъж загина. Тогава от Инспекцията по труда заявиха, че това е първият такъв случай в областта от две години насам. Друг работник пък при ремонт на покрив в склада на западното пристанище в Русе бе настанен в болницата с черепно мозъчна травма и счупени ребра. Зидарите през изминалата година, които са пострадали, докато са изпълнявали служебните си задължения на територията на страната, са били 75, което е близо 3 пъти по-малко спрямо чиновници за същия период. „Административните служители водят в статистиката, защото в тези икономически дейности работят голям брой осигурени лица, т.е. има изградена система за регистриране и отчитане на трудовите злополуки, което гарантира декларирането им. Докато в другите браншове броят на тези, които работят без договор е голям, което води до липсата на данни за инциденти“, коментират от НОИ.", "date": "2018.06.11", "title": "Всяка трета злополука става на път за работа"}
{"url": "https://www.monitor.bg:443/bg/a/view/stranni-zlopoluki-102305", "text": "„Странно, абсолютно, изключително странно.“ Спомняте ли си тази реплика на Шапкаря от „Алиса в страната на чудесата“. Такива странни неща стават с чиновниците, които се запътват към работното си място. Всъщност не се запътват, а се возят към офиса. Ето тук е критичната точка, защото се оказва, че не рядко по пътя се случва инцидент. Ще кажете, какво странно има в тези прости житейски факти. Движението в големите градове е натоварено, рискът да се случи пътно-транспортно произшествие на някое кръстовище е реален. Като прибавим нервността и засиления адреналин малко преди началото на работния ден, ето ти в наличност всички условия за злополука. Странното обаче е, че статистиката на трудовите злополуки сочи, че чиновниците са рекордьори по инциденти, възникнали по време на изпълнението на служебните задължения. Нерядко изпълнението е на път за работа. 10% от трудовите злополуки са при тези, които работят на бюро. Инциденти се случват при строителите, при миньорите, при работници в производството. Нерядко те са драматични, случва се да са с фатален край. Тези професии винаги са били на прицел със завишена опасност от инцидент на работното място. Статистиката на НСИ обаче казва, че точно този тип злополуки не са правило и далеч не са най-масови. Дали защото се спазват правилата за безопасност на труда, или просто хората внимават, цифрите не дават отговор. Те обаче сочат, че цели 19 на сто от хората, които работят на бюро, претърпяват някакъв инцидент, който се води като трудова злополука. По принцип в частните компании има други проблеми като нередовно плащане на заплати, полагане на извънреден труд, който не е заплатен, твърде дълго работно време или недостатъчни почивки. Това обаче не засяга държавната администрация. Там всичко върви по график и не се налага да се намесват от Инспекцията по труда. Защо тогава процентът на трудовите злополуки при служителите е толкова голям? Странно, абсолютно, изключително странно. Да направим малка рекапитулация от какво се нуждаят чиновниците в държавната администрация. Първо, от инструктаж за безопасен труд – как да не получиш гръбначно изкривяване на стола. Второ, от психолог – да не натоварваш нервната си система с досадни посетители, това съвсем сериозно. И трето, набор от съвети как да се избягват странните злополуки на път за работа. Особено с по-голямо внимание час преди и след работа. Всичко друго е просто случайност.        ", "date": "2018.06.11", "title": "Странни злополуки"}
{"url": "https://www.monitor.bg:443/bg/a/view/stojka-i-stanimira-syshto-sa-na-final-4-bylgarki-sporjat-za-titlite-102310", "text": "Стойка Петрова и Станимира Петрова се класираха безпроблемно за финалите на своите категории на европейското първенство по бокс за жени в столичната зала „Асикс Арена“. Първа това стори Стойка Петрова, която победи със зряла игра рускинята Виктория Кулешова в полуфинала на кат. до 54 кг с пълното единодушие на съдиите – 5:0. В спора за титлата утре българката ще срещне Делфин Мансини от Франция, спечелила другия полуфинал с 3:2 срещу италианката Ариана Делауренти. „Не исках да се хвърля в дълбокото и да мисля за титли и медали, а да играя мач за мач. Все пак дългото отсъствие си казва думата и затова бях по-притеснена в първата среща. Сега вече намирам себе си, макар да има още какво да се желае. Преживях малко загубата на Габриела Димитрова, тъй като за мен тя спечели и това ми оказа негативно влияние. Мисля, че утре трябва да победя. Познавам Долфини, макар да не съм играла срещу нея“, коментира Стойка. Българският триумф бе завършен от Станимира Петрова, която изигра по безупречен начин срещата си с Мона Местиен от Франция при 57-килограмовите. Европейската шампионка от София 2016 изнесе истинска лекция по атрактивен бокс на своята съперничка и зарадва публиката в залата. Съдиите нямаше какво друго до отсъдят освен категоричен успех за българката с 5:0. „Казах, че от мач на мач ще бъде по-добре, така че утре на финала ще е най-добре“, закани се Станимира, която ще спори за титлата с рускинята Дариа Абрамова, спечелила с 3:2 срещу ирландката Микаела Уолш. Така България ще има 4 финалистки утре, след като Севда Асенова (48) и Мелис Йонузова (64) си осигуриха по-рано днес участие в спора за титлите. Финалите започват в 17 часа в зала „Асикс Арена“ в София.", "date": "2018.06.11", "title": "Стойка и Станимира също са на финал, 4 българки спорят за титлите"}
{"url": "https://www.monitor.bg:443/bg/a/view/shofioryt-na-linejkata-s-nadupchenata-guma-zaplashvan-sys-smyrt-102304", "text": "Колоездачът, който наряза гума на линейка, спряла на велоалея, миналата седмица, е заплашил шофьора на линейката със смърт. Това съобщи самият водач пред Нова тв. В 11,30 часа ни беше подаден адрес за момче на 19 години с диабетно усложнение. Отидохме по най-бързия начин на посочения адрес. Тъй като имам право да спирам навсякъде при такива ситуации, спрях върху велоалеята и тръгнахме да търсим човека, който ни повика на адреса. Тъй като вратата беше заключена, се забавихме около минута-две. През това време спря един мъж с колело - не видях откъде дойде, и ми каза Заплаши, че ако не го направя, ще спука гумата. Обяснихме му, че сме на спешен адрес и имаме право да спираме на това място. Заплаши, че ако не преместя линейката до три, ще спука гумата. В следващия момент заби нож в гумата и заплаши, че ще ме убие, разказа през камерата шофьорът Димитър Геров. Според описанието му, както и на свидетели извършителят е млад мъж, на около 25 - 30 години. По време на инцидента не се е стигнало до физическа саморазправа. Наложило се е екипът да изчака, докато дойде помощ от Центъра за спешна медицинска помощ и смени надупчената с нож гума на линейката. Екипът на Димитър Геров е съобщил в полицията, но така и не е пристигнала дежурна патрулка. Те се насочили към близкото районно, за да дадат няколкочасови показания. Полицията и записи от охранителни камери на близките магазини. Все още обаче извършителят не е намерен. Шестнадесет са случаите на нападения и заплахи на екипи на Центъра за спешна медицинска помощ за София – град и област, съобщиха от там.", "date": "2018.06.11", "title": "Шофьорът на линейката с надупчената гума заплашван със смърт"}
{"url": "https://www.monitor.bg:443/bg/a/view/salah-shte-sym-gotov-oshte-za-pyrvija-mach-102283", "text": "Звездата на националния отбор на Египет Мохамед Салах е готов да играе още в първия мач на тима на Мондиал 2018 срещу Уругвай. 25-годишният нападател на “Ливърпул” се възстановява от травма на рамото, която получи по време на финала на Шампионска лига след единоборство с капитана на “Реал” (Мадрид) Серхио Рамос. \"Чувствам се добре. Настроен съм да играя в мача срещу Уругвай. Не знам докъде можем да стигнем на това първенство, но сме добре подготвени и имаме големи надежди. След 28 години отново участваме на световен шампионат и това ни дава самочувствие\", каза Салах. Той не взе участие в откритата тренировка на египтяните вчера на стадион \"Ахмат Арена\" в Грозни, на която присъстваха повече от 7 хиляди зрители. На заниманието присъства и президентът на Чечения Рамзан Кадиров. Салах поздрави феновете, позира за снимки, след което напусна съоръжението заедно с Кадиров. Останалите 22-ма играчи на Египет проведоха открита тренировка.", "date": "2018.06.11", "title": "Салах: Ще съм готов още за първия мач"}
{"url": "https://www.monitor.bg:443/bg/a/view/seks-skandal-s-treniora-na-arjentina-predi-svetovnoto-102285", "text": "Селекционерът на националния отбор на Аржентина Хорхе Сампаоли беше замесен в грандиозен секс скандал в родината си. По информация на журналиста Габриел Аниело от „Radio Mitre“ 58-годишният специалист е опитвал сексуално посегателство срещу готвачката в базата на националния отбор. Аржентинската медия твърди, че президентът на футболната федерация на страната Клаудио Тапия е бил запознат със случая и е платил подкуп на жената, за да не бъде разпространен скандала в публичното пространство. Журналистът допълва, че заради поведението си Сампаоли ще бъде уволнен след Мондиал 2018. Очакванията са били през уикенда полицията да проведе проучване по случая, тъй като няма официално постъпило оплакване срещу селекционера на „гаучосите“. Пред вестник „Кларин“ бившият треньор на “Севиля” и националния отбор на Чили отрича обвиненията и заплаши, че ще даде под съд радиото и Габриел Аниело. Във Футболната асоциация на Аржентина също са бесни от появата на подобна новина, която определиха като фалшива и целяща да разруши атмосферата в представителния тим преди световното първенство в Русия. В същото време капитанът на националния отбор на Аржентина Лионел Меси заяви пред испанския вестник \"Спорт\", че оставането му в представителния тим на родината му зависи от резултатите, които постигне отборът по време на световното първенство в Русия. Това стана през 2016 година след загубата във финала на Копа Америка от Чили, но скоро след това нападателят на “Барселона” промени решението си.  \"Оставането ми изцяло зависи от това колко далеч ще стигнем и по какъв начин ще завършим турнира. Вече загубихме три поредни финала, което доведе до някои много трудни моменти за нас, особено от страна на пресата\", каза Меси. Аржентина загуби през 2014 година финала на световното първенство след продължение от Германия, а през 2015 и 2016 година отстъпи на два пъти пред Чили след дузпи във финалите на Копа Америка. “Гаучосите“ започват участието си на световното първенство в група \"D\" с мачове срещу Исландия, Хърватия и Нигерия.", "date": "2018.06.11", "title": "Секс скандал с треньора на Аржентина преди световното"}
{"url": "https://www.monitor.bg:443/bg/a/view/vaksinirat-decata-i-sreshtu-varicela-102300", "text": "Децата в България да бъдат ваксинирани вече и срещу варицела, както е в редица Европейски страни. Същевременно, да отпадне и една от реимунизациите срещу туберкулоза и пневмокок на 11-годишните. Тази промяна в имунизационния календар обмислят в МЗ. Това съобщи държавният здравен инспектор д-р Ангел Кунчев по време на дрискусия в Регионалната здравна инспекция във Варна. Тя се налага предвид практиката в повечето европейски страни, каза още той пред лекарите и разясни, че ваксината срещу варицела ще е перпоръчителна, но не и задължителна. Той беше категоричен, че родителите от големите градове се дезинформират от неточна информация по отношение на ваксините, която четат в социалните мрежи. По думите му в момента усилията на Министерството на здравеопазването са съсредоточени върху това да се осигури фактическа, научно обоснована и проверена информация на тези родители, които са против ваксините. По данни на д-р Кунчев годишно в България се правят около 2,2 милиона имунизации. Същевременно, през миналата година са били подадени само 61 информации за нежелни реакции след ваксинация на деца. От тях само при 11 е установено, че може да се търси връзка между ваксината и проявените странични ефекти. От тези 11 състояния, 10 са преминали, уточни д-р Кунчев. Той обясни, че в повечето случаи дори трудно може да се говори за странични реакции, защото на мястото на убождането се е появило леко зачервяване, подуване или болезненост. Главният национален здравен инспектор добави, че за година, само при едно дете у нас от 2,2 милиона извършени имунизации е имало съмнение за реална връзка между ваксината и развитите усложнения. Няма друго лекарство в света, което да бъде така проверявано като ваксините, мерките са драконовски. Производителите на ваксини в света са 3-4 основни компании. Ние на практика ползваме тези ваксини, които се поставят и в Европа, обясни още д-р Кунчев.", "date": "2018.06.11", "title": "Ваксинират децата и срещу варицела"}
{"url": "https://www.monitor.bg:443/bg/a/view/pijan-ubi-s-ritnici-myj-nasred-selo-dolno-sahrane-102296", "text": "25-годишен жител на павелбанското село Долно Сахране е задържан по обвинение в убийството на свой съселянин , трагичният инцидент с 56-годишният Гунчо Гунчев е станал привечер в събота насред парка. Сигналът за побой над трайно безработния и обичащ чашката Гунчо е бил подаден към 18,00 часа на телефон 112 от свидетели на агресията, уточни началникът на РУ „Полиция“ – Казанлък Стойчо Крачолов. На място е бил изпратен патрулен автомобил от участъка в град Павел баня, униформените са задържали 25-годишните Недко Койчев и Иван Сотиров, които според свидетели се нахвърлили на по-възрастния мъж бе особена причина. Потъналата в кръв жертва е била качена на  линейка, но издъхнала по пътя  към филиала на центъра за спешна медицинска помощ в Казанлък. „Нямам никакво обяснение за такава агресия, Гунчо обичаше да си пийва, но беше кротък човек, на мравката път правеше. Едва ли ще да им е казал нещо на тия двамата хайдуци, дето са го били на убиване…“, коментира кметът на Долно Сахране Христо Калчев. По думите му и двамата биячи нямали постоянна работа, почти не изтрезнявали и след употреба на алкохол ставали изключително агресивни. Образувано е досъдебно производство, с постоянна мярка за неотклонение е Недко Койчев, а Иван Сотиров е освободен и привлечен като свидетел. Според свидетелските показания фаталните ритници по тялото на починалия били нанесени от Койчев.", "date": "2018.06.11", "title": "Пиян уби с ритници мъж насред село Долно Сахране"}
{"url": "https://www.monitor.bg:443/bg/a/view/zapodozrjaha-diskriminacija-i-pri-filmovite-kritici-102298", "text": "На фона на разбунтувалата се за равнопоставеност индустрия в Холивуд, проучване на Южнокалифорнийският университет показва, че дискриминация съществува и сред филмовите критици. По данни на учебното заведение, 82% от журналистите, чиито ревюта на премиерните ленти се публикуват в оборотната платформа Rotten Tomatoes, са с бял цвят на кожата. 77,8% от статиите пък са написани от мъже. Едва 4,1 на сто от публикациите са дело на цветнокожи жени. „Дори сред топ критиците по-голяма гласност получават мъжете и белите. Преразглеждането на дефиницията за топ критик, или разширяването на броя такива критици, би била добра възможност за постигането на равнопоставеност“, обяснява Марк Чоуеити, който води проучването. Припомняме, че наскоро звезди от ранга на Мерил Стрийп, Опра Уинфри, Рийз Уидърспуун, Ейми Шумър, Тина Фей, Блейк Лайвли, Райън Рейнолдс, Натали Портман и др. подписаха петиция за равнопоставеност на половете в киноиндустрията отвъд океана. Расовата дискриминация пък се превърна в общовалентен проблем след „белите оскари“ през 2015 и 2016 г.", "date": "2018.06.11", "title": "Заподозряха дискриминация и при филмовите критици"}
{"url": "https://www.monitor.bg:443/bg/a/view/300-000-evro-premija-pri-titla-na-francija-102277", "text": "Всеки футболист от националния отбор на Франция ще получи близо 300 хиляди евро при победа на Мондиал 2018 в Русия. За тази сума като премия играчите са се договорили с френската футболна федерация, съобщава AFP. Ако достигнат до финала, но го загубят, Погба и компания ще вземат по 280 хиляди евро, а за класиране на полуфиналите - по 150 хиляди евро. На шампионата на Европа през 2018 година, на който Франция беше домакин, националите загубиха на финала от Португалия и взеха премии от по 240 хиляди евро. Все пак премиите на „петлите“ са далеч от рекордьора по титли Бразилия. Преди дни от местната федерация съобщиха, че ако „селесао“ вдигне трофея, всеки играч ще получи бонус от един милион евро. Допълнителен стимул, но не финансов пък имаха и националите на Русия. Те бяха надъхани с видеопослание от женските си колежки преди старта на световното. В клипа една от футболистките пожелава на вратаря Игор Акинфеев “сухи” мачове, а друга призовава младата надежда Александър Головин да демонстрира своята креативност. В Група \"А\" са още отборите на Уругвай и Египет. “Сборная“ обаче не се представя добре в приятелските мачове преди световното, като няма победа в 6 поредни срещи. Въпреки това обаче президентът Владимир Путин заяви преди дни, че е убеден, че футболните национали ще се представят достойно на шампионата.", "date": "2018.06.11", "title": "300 000 евро премия при титла на Франция"}
{"url": "https://www.monitor.bg:443/bg/a/view/burgazlii-blokirani-na-letishte-v-italija-102294", "text": "Бургазлии и туристи за Слънчев бряг са блокирани на летище Бергамо в Италия, след като авиокомпанията \"Райънер\" отмени полета им за България, информира burgasinfo.com. „Трябваше да се върнем в България днес, но ни съобщиха, че ще можем да се приберем чак утре. Поне 50 души сме, сред нас има както бургазлии, така и туристи, които отиват на почивка в Слънчев бряг”, съобщиха пътници, които са блокирани на летището. Днес те е трябвало да летят от Бергамо за Бургас. „Осигуриха ни хотел. И утре ще пътуваме до Пиза и от там за София”, споделиха още хората. Те не знаят каква е причината за отменения полет, но това сериозно разбърква плановете им, защото утре някои от тях е трябвало да са на работа. Припомняме, че вчера българи останаха блокирани на летището в Берлин   ", "date": "2018.06.11", "title": "Бургазлии блокирани на летище в Италия"}
{"url": "https://www.monitor.bg:443/bg/a/view/hyrvatite-trygnaha-s-96-metrovo-zname-za-rusija-102281", "text": "Хърватски фенове от адриатическия курорт Цриквеница показаха най-големия национален флаг - банер за световното първенство в Русия. Знамето вече е пътувало на европейското първенство в Полша през 2012 година и две години по-късно на световното в Бразилия, но оттогава досега е нараснало, тъй като е увеличено с добавяне на материал. Масивният банер в момента е 96 метра дълъг и 10,5 метра висок, като покрива 1008 квадратни метра. Стотици червени и бели квадратчета са били добавени, за да се увеличи площта. Вестник “Нови лист” (Риека) съобщава, че знамето няма да бъде вкарвано на стадионите, но ще се опъва на градски площади на местата, където Хърватия ще играе мачовете си от световното първенство. Междувременно националите, водени от Лука Модрич, пристигнаха в Санкт Петербург. Играчите ще тренират на местния стадион \"Рощино Арена\", а за съперници ще имат Нигерия (16 юни в Калининград), Аржентина (21 юни в Нижни Новгород) и Исландия (26 юни в Ростов на Дон).", "date": "2018.06.11", "title": "Хърватите тръгнаха с 96-метрово знаме за Русия"}
{"url": "https://www.monitor.bg:443/bg/a/view/grisho-padna-do-6-vryshta-se-na-18-i-v-peticata-102302", "text": "Григор Димитров изпадна с една позиция в световната ранглиста на АТР и от тази седмица е 6-и с актив от 4870 точки. Той беше изместен от Хуан Мартин дел Потро (Арж), който след великолепното си представяне на “Ролан Гарос” и достигането до полуфиналите на втория за годината турнир от Големия шлем се изкачи от 6-о на 5-то място. За разлика от него Димитров отпадна в третия кръг след загуба от Фернандо Вердаско. Гришо обаче ще се завърне още през другата седмица на петото място. Причината е, че от 18 юни той отново ще изпревари хърватина Марин Чилич, с кого се преследват в класирането напоследък. Чилич няма да участва тази седмица на турнира в Хертогенбош от категория АТР 250, на който има да защитава 90 точки от класирането си на полуфинал миналата година. Така Димитров, който не играе тази седмица, но и няма да защитава точки от миналия сезон, ще го измести назад. Междувременно спечелилия своята рекордна 11-а титла на \"Ролан Гарос\" Рафаел Надал, който остава №1 в света, намекна, че може да пропусне следващия турнир от Големия шлем - \"Уимбълдън\". \"Трудно ми е сега да мисля за \"Уимбълдън\", коментира след победата с 6:4, 6:3, 6:2 над Доминик Тийм на финала си Матадора. - Имах дълъг и тежък сезон на червено, защото играх почти максималния възможен брой мачове и то, след като се завърнах от контузия. Последните два месеца бяха много изискващи и изтощителни за мен. Желанието ми е да участвам във възможно най-много турнири, но първо искам да видя как ще се чувствам през следващите няколко дни. Промяната от клей на трева е драстична.\"", "date": "2018.06.11", "title": "Гришо падна до №6, връща се на 18-и в петицата"}
{"url": "https://www.monitor.bg:443/bg/a/view/zadyrjaha-rumynec-za-kontrabanden-vnos-na-kanabis-102282", "text": "Румънски гражданин е в ямболския арест с мярка за неотклонение „задържане под стража за 72 часа“, от окръжната прокуратура подготвят искане до съда за постоянното му оставане зад решетките. Румънски гражданин е в ямболския арест с мярка за неотклонение „задържане под стража за 72 часа“, от окръжната прокуратура подготвят искане до съда за постоянното му оставане зад решетките. Мариан М. е бил хванат в хода на обстойна митническа проверка на ГКПП – Лесово на 9 юни след като при претърсването на карания от него автомобил „Фолкваген Туарег“ били намерени 20 пакетчета с 1948 г марихуана.  Междувременно от прокуратурата внесоха обвинителен акт срещу грузинеца Гурам Г., срещу когото е повдигнато обвинение за опит да даде подкуп на полицейски служител. Случаят е от 27 февруари т.г. когато чужденецът е бил спрян от униформени полицаи в Елхово заради неработещи задни светлини на карания от него ТИР с полуремарке.Установено било , че автомобилът е и без винетен стикер.Вместо да даде обяснения за допуснатите нарушения за закона за движение по пътищата чужденецът предпочел да постави банкнота от 50 лв в жилетката на проверяващия го.  ", "date": "2018.06.11", "title": "Задържаха румънец за контрабанден внос  на канабис"}
{"url": "https://www.monitor.bg:443/bg/a/view/pokazvat-za-pryv-pyt-30-platna-na-marinist-102286", "text": "30 платна, излезли изпод четката на един от най-известните родни маринисти, роденият преди 120 години в Стара Загора Марио Жеков ще бъдат показани за пръв път на юбилейна изложба, която ще бъде открита на 14 юни в старозагорската художествена галерия. 30 платна, излезли изпод четката на един от най-известните родни маринисти, роденият преди 120 години в Стара Загора Марио Жеков ще бъдат показани за пръв път на юбилейна изложба, която ще бъде открита на 14 юни в старозагорската художествена галерия.  Там ще бъдат подредени общо 120 картини на рисувалия по улиците на Париж, Ница и Цариград живописец. 30 от работите са собственост на частни колекционери и родственици, до сега те не са били известни на изследователите и не са включвани в по-цялостни албуми, коментира кураторът на изложбата проф. д-р Марин Добрев. Изкуствоведът припомня, че таланта на Марио Жеков е бил забелязан за пръв път от френски офицер при пленяването на едва 19-годишния художник при сражение край Дойранското езеро през 1917 година. Французинът останал във възторг от няколкото ескиза, нарисувани „в движение“ от юношата във войнишка униформа и го посъветвал да замине непременно за Париж, където да се усъвършенства. Поръката била изпълнена едва през 1924 година, тогава Марио Жеков за да се издържа започнал да работи за тогавашната централна компания за живопис и декорация, изпълнявайки поръчки на нейни клиенти в Париж и Ница.По него време открива за себе си магическото влияние на Матис и най-ярките представители на фовизма като Андре Дерен и  Жорж Брак. Експозицията включва живописни платна, рисунки и плакати от всички периоди на твореца между 1921 – 1955 година, сред тях са любимите му сюжети от Цариград, Париж, френската Ривиера, българското Черноморие, от  Пловдив, Велико Търново, Трявна и Рилския манастир, от Кавала, Самотраки и Тасос, от Охрид и Прага. Юбилейната инициатива е съвместно дело на художествената галерия в Стара Загора, НХГ, столичната галерия и галериите в Сливен, Варна, Казанлък, Бургас и Добрич.В средата на юли картините ще бъдат показани и в София.  ", "date": "2018.06.11", "title": "Показват за пръв път 30 платна на маринист"}
{"url": "https://www.monitor.bg:443/bg/a/view/istinata-za-kim-filbi-v-novo-jurnalistichesko-razsledvane-102287", "text": "Книгата на журналистката Петя Минкова „Истината за Ким Филби: Конспирацията „Ротшилд“ бе представена предпремиерно днес във Военната академия. Томчето представлява задълбочено международно разследване, продължило 4 години. За да го подготви, авторката се е срещнала с близки на Шпионина на ХХ век, с ученици от секретната му школа, със съпругата му Руфина Филби, с първия му български ученик ген. Тодор Бояджиев, с разузнавачи, разказващи от първо лице неизвестни досега истории за аса в шпионажа. За първи път учениците на Филби проговарят как той ги е обучавал в секретната си школа в Москва, разкривайки им най-големите тънкости на шпионажа. Разследването се базира на преглед на над 700 страници и превод на около 400 страници нови разсекретени документи в Британския национален архив, които потвърждават тезата на Минкова, че Филби никога не е бил лоялен към англичаните или към руснаците. Напротив, той съзнателно е заблуждавал спецслужбите на Сталин. Филби е бил част от космополитна група около магната Виктор Ротшилд, която е имала свои цели – да наложи мир в света и нов, по-справедлив международен ред. Тези петзвездни млади джентълмени с лекота са манипулирали Хитлер, Сталин, Чърчил, Мусолини, Рузвелт и техните спецслужби. С ювелирните си разузнавателни операции те са съкратили Втората световна война, но за съжаление участието им се пази в тайна и до днес. Точно когато Филби е сред кандидатите да оглави британското разузнаване, руснаците му спретват „пуч“, с който осуетяват назначението. Въпреки това групата му организира такава защита, която съперничи с най-добрите мистификации, създавани в историята. От книгата ще научите още как този ас в шпионажа преобръща съдбата на България и на целия Източен блок. От 1995 г., само с едно кратко прекъсване, Петя Минкова работи във в. „168 часа“. В предговора към новата й книга ген. Тодор Бояджиев отбелязва: „Досега се смятах за най-информирания „филбист“. От днес заявявам: това е Петя Минкова. Тя вече знае повече за човека, когото аз познавах през последните 15 години от богатия му и изключително интересен живот“.", "date": "2018.06.11", "title": "Истината за Ким Филби в ново журналистическо разследване"}
{"url": "https://www.monitor.bg:443/bg/a/view/fetel-naj-byrz-v-kanada-pak-e-1-v-klasiraneto-102301", "text": "Себастиан Фетел с \"Ферари\" спечели безапелационно Гран При на Канада, седми кръг от шампионата на Формула 1. Германецът не остави шансове на конкурентите си, след като си осигури още от старта комфортна преднина и не позволи на никого да се доближи до него до финала. Така с победата в Монреал четирикратният световен шампион отново е водач в класирането, защото измести от върха аса на \"Мерцедес\" Люис Хамилтън с една точка разлика. Втори завърши другият пилот на \"Мерцедес\" - Валтери Ботас, а третото място на подиума зае Макс Верстапен с \"Ред Бул\". Холандецът спечели битката със своя съотборник Даниел Рикардо, който зае 4-ата позиция. Самият Хамилтън беше буквално безпомощен и не успя да направи нищо запомнящо се. Той изостана на цели 21 секунди от победителя и завърши на 5-о място, а шести се нареди Кими Райконен с втория болид на \"Ферари\". Още през първата обиколка зрителите успяха да видят атрактивно излитане от трасето, което за късмет се размина без контузии. Ланс Строл с \"Уилямс\" изгуби контрол върху болида си връхлетя много опасно върху колата на Брендън Хартли \"Торо Росо\". Новозеландецът буквално се изстреля във въздуха след удар в предпазната бетонна стена. Състезанието беше рестартирано чак 4 обиколки преди това. До края отпадна още само Фернандо Алонсо с \"Макларън\". Чак в 38-ата обиколка Фетел смени губите със суперсофт, върна се на комфортна преднина пред Ботас и изкара до края начело без проблеми. „Новият мотор ни помогна на това трасе повече отколкото би било на други, тъй като тук двигателят има голямо значение, обясни победителят. – Имахме ново масло и гориво за това състезание. Партньорството ни с \"Шел\" е много важно.\" Коментарите на Хамилтън за неговият мотор бяха на другия полюс. „Щастлив съм, че изобщо завърших, заяви британецът след финала. – Липсваше ми мощност и двигателят прегряваше. Не можех да го охладя. Мислех, че ще се повреди. Във всяка обиколка очаквах, че мощността ще падне рязко и ще изчезне. Днес можеше да загубя много повече точки.”   1. С. Фетел (Гер), \"Ферари\" 1.28:31,377 ч. 2. В. Ботас (Фин), \"Мерцедес\" +7,376 сек. 3. М. Верстапен (Хол), \"Ред Бул\" +8,360 4. Д. Рикирдо (Авл), \"Ред Бул\" +20,892 5. Л. Хамилтън (Вбр), \"Мерцедес\" +21,559 6. К. Райконен (Фин), \"Ферари\" +27,184 7. Н. Хюлкенберг (Гер), \"Рено\" +1 об. 8. К. Сайнц (Исп), \"Рено\" +1 об. 9. Ест. Окон (Фр), \"Форс Индия\" +1 об. 10. Ш. Льоклер (Мон), \"Заубер\" +1 об. 11. П. Гасли (Фр), \"Торо Росо\" +1 об. 12. Р. Грожан (Фр), \"Хаас\" +1 об. 13. К. Магнусен (Дан), \"Хаас\" +1 об. 14. С. Перес (Мекс), \"Форс Индия\" +1 об. 15. М. Ериксон (Шв), \"Заубер\" +2 об. 16. Щ. Вандоорн (Бел), \"Макларън\" +2 об. 17. С. Сироткин (Рус), \"Уилямс\" +2 об.   Л. Строл (Кан), \"Уилямс\" 1-а об. Б. Хартли (НЗ), \"Торо Росо\" 1-а об. Ф. Алонсо (Исп), \"Макларън\" 43-а об.   М. Верстапен (Хол), \"Ред Бул\" 1:13,864 мин. 65-а об.         1. С. Фетел 121 т. 2. Л.Хамилтън 120 3. В. Ботас 86 4. Д. Рикардо 84 5. К .Райконен 68 6. М. Верстапен 50 7. Ф. Алонсо 32 8. Н. Хюлкенберг 32 9. К. Сайнц 24 10. К. Магнуссен 19 11. П. Гасли 18 12. C. Перес 17 13. Ест. Окон 11 14. Ш. Льоклер 10 15. Щ. Вандоорн 8 16. Л. Строл 4 17. М. Ериксон 2 18. Б. Хартли 1    1. Мерцедес 206 т. 2. Ферари 189 3. Ред Бул 134 4. Рено 56 5. Макларън 40 6. Форс Индия 28 7. Торо Росо 19 8. Хаас 19 9. Заубер 12 10. Уилямс 4", "date": "2018.06.11", "title": "Фетел най-бърз в Канада, пак е №1 в класирането"}
{"url": "https://www.monitor.bg:443/bg/a/view/razkriha-masov-grob-ot-antichnostta-na-centyra-na-stara-zagora-102290", "text": "Масов гроб на починали вероятно при епидемия жители на древния град Августа Траяна разкриха археолозите от старозагорския регионален исторически музей, които работят върху площ от над 200 кв насред централния градски площад. Масов гроб на починали вероятно при епидемия жители на древния град Августа Траяна разкриха археолозите от старозагорския регионален исторически музей, които работят върху площ от над 200 кв насред централния градски площад. По думите на ръководителя на разкопките Мария Камишева труповете са били полагани един до друг на няколко пласта, липсвали украшения и артефакти, нямало дори характерните стъклени предмети като балсамарии и лакримарии, което да позволи по-точната датировка.Предполага се че морът е бил във времето след средата на ІІІ до към средата на VІ в.  Липсата на върхове от стрели, копия и други метални оръжия показва, че хората са измирали от болести , а не в резултат на въоръжено нападение. Общо 38 са разкритите до момента гробове на площадката, три от тях са иззидани с тухли и върху им са били положени масивни каменни плочи. Проучени са два, третия е намерен на по-голяма дълбочина и тепърва предстои оглеждането ми. В единия от гробовете, по чийто стени има запазени фрагменти от стенопис са намерени кости от повече от три индивида, което предполага че става въпрос за семейна гробница. В близост до останките са намерени две златни обеци, една огърлица от стъклени мъниста, бронзова игла и стъклена гривна. Върху цялото пространство на разкопките са намерени и две бронзови монети, които предстои да бъдат почистени и проучени. Все още няма крайно решение на специалистите от Министерството на културата по какъв начин ще бъдат съхранени находките от древния некропол, има предложение от страна на кмета на Стара Загора Живко Тодоров тухлените гробове да бъдат запазени на място. Търси се възможност при реализацията на проекта за цялостната реконструкция на площадното пространство да се направи и подход към откритата през 70-те години римска гробница , която е съхранена в подземията на общината в съседство.", "date": "2018.06.11", "title": "Разкриха масов гроб от античността на центъра на Стара Загора"}
{"url": "https://www.monitor.bg:443/bg/a/view/zadyrjaha-stolichen-advokat-razmahval-pistolet-na-am-trakija-102284", "text": "Столичен адвокат е  задържан за 24 часа след сигнал за пореден инцидент на автомагистрала Тракия, мъжът е бил отведен в РУ „Полиция“ – Чирпан, където е разпитан ,законно притежаваното му оръжие е иззето. Столичен адвокат е  задържан за 24 часа след сигнал за пореден инцидент на автомагистрала Тракия, мъжът е бил отведен в РУ „Полиция“ – Чирпан, където е разпитан ,законно притежаваното му оръжие е иззето. Сигналът за лек автомобил „Шкода Октавия“, който рисково изпреварил движещ се по посока към София автобус  в района на км 160 по аутобана и по този начин  го принудил да спре  е получен на телефон 112 около 18,00 часа в неделя.  Към мястото на инцидента са били насочени няколко патрулни коли, униформените заварили шофьорът на леката кола  да се разправя  шумно с водача на автобуса, който е собственост на варненска фирма.Според очевидците шофьорът на шкодата буквално се пробвал да изтласка автобуса от лентата на бързо движение.При изравняването  с  кабината младият мъж извадил пистолет и го насочил към изумения водач и започнал да го ругае. Успоредното пътуване продължили няколкостотин метра, образувала се дълга опашка. След принудителното спиране автобусният шофьор позвънил на телефон 112 и поискал помощ. Първоначално столичанинът отрекъл да е вадел оръжие, но показанията на пътниците го опровергали, коментира директорът на ОД на МВР-Стара Загора Георги Хаджиев. Пистолетът с марка „ Хеклер & Кох „ е иззет, образувано е досъдебно производство, тепърва ще се решава каква мярка за неотклонение да бъде взета срещу 30-годишният юрист , уточниха от районната прокуратура в Чирпан . Няма пострадали сред пътниците в автобуса.Според запознати ситуацията на аутобана в неделния ден е била много изнервяща заради катастрофа в района на 134 км и извършващите се ремонти.Час по-рано отново на телефон 112 е бил получен сигнал от сливенска семейна двойка , чийто кола била притискана от два джипа, само по случайност се разминало без по-тежък инцидент.    ", "date": "2018.06.11", "title": "Задържаха столичен адвокат, размахвал пистолет на АМ Тракия"}
{"url": "https://www.monitor.bg:443/bg/a/view/ikea-spira-plastmasata-za-ednokratna-upotreba-102288", "text": "ИКЕА премахва всички пластмасови продукти за еднократна употреба от гамата на си в световен мащаб до 2020 г. Намерението е част от глобалната стратегия „За хората и планетата“ на шведската компания за мебели.   Всички продукти на бранда ще бъдат проектирани с нови кръгови принципи, с цел да се използват само възобновяеми и рециклирани материали до 2030 г. и разширяване на гамата соларни решения за дома до 2025 г. „Нашата амбиция е да изградим положително въздействие върху хората и планетата до 2030 г., на което да се основава ръста на бизнеса на ИКЕА. Чрез нашия мащаб имаме възможността да вдъхновим и да дадем възможност на повече от едини милиард души да живеят по-добре на планетата“, каза изпълнителния директор на Inter IKEA Group, Торбьорн Льоф, цитиран от пресцентърът на компанията.  ", "date": "2018.06.11", "title": "ИКЕА спира пластмасата за еднократна употреба "}
{"url": "https://www.monitor.bg:443/bg/a/view/biser-petkov-podade-ostavka-borisov-ja-prie-102293", "text": "Протестите на родителите на децата с увреждания се увенчаха с неочакван край, след като социалният министър Бисер Петков подаде оставка, а премиерът Бойко Борисов я прие. Новината за оттеглянето на Петков стана ясна от лаконично прессъобщение на Министерския съвет, в което беше посочено, че „в разговор с премиера, министър Петков заяви, че подава оставка поради невъзможността да овладее създалото се напрежение във връзка с исканията на родителите с деца с увреждания“. като към 18 часа,в колкото затваря деловодството на НС, тя все още не бе депозирана. Вотът най-вероятно ще бъде следващата седмица, заради стартиращото днес посещение на Бойко Борисов в Турция и Израел. Все още името на новия кандидат министър не е известно.  От пресцентъра на социалното министерство обявиха, че не са запознати с причините за решението на министъра. Служители на ведомството посочиха също, че са били изненадани от това решение. Оттам нито потвърдиха, нито отрекоха, че оставката е наистина свързана с протестите на родителите с деца с увреждания. Изненадана бе и зам.-шефката на социалната комисия към НС – депутатът от ГЕРБ Светлана Ангелова, която посочи, че самата тя е разбрала от съобщението на МС. Както и че в петък се е срещнала с Петков, с когото са обсъдили теми, свързани с министерството, но не е имало никакви индикации за намеренията му да подаде оставка. като те настояват статутът на подрастващите със здравословни проблеми да бъде уреден със специален закон за личната помощ. Вместо да бъде решен проблемът обаче, броженията се разрастват все повече, като освен палатковия лагер зад Народното събрание, вчера беше обявено, че ще има такива и във Варна, Бургас и Добрич. Часове преди оставката, Петков имаше интервю в БНТ, в което посочи, че доходите в България са най-ниски в ЕС. \"Това е и предизвикателството - да се работи за повишаване на доходите. Основният начин за повишаване на доходите е чрез трудовата заетост\", заяви Петков. По думите му пенсиите са нетрудов договор, но при ниски доходи не може да се очакват високи пенсии. Министър Петков напомни, че от 1 юли всички пенсии ще бъдат преизчислени с по-голямата тежест на година осигурителен доход, което ще доведе до ръст с 3,8%. По повод предстоящия край на европредседателството на България, Петков обясни, че според него сме успели да се справим.  ", "date": "2018.06.11", "title": " Бисер Петков подаде оставка, Борисов я прие (ОБНОВЕНА)"}
{"url": "https://www.monitor.bg:443/bg/a/view/bljaskava-premiera-na-rudi-valentino-v-ndk-102291", "text": "Новата италианска суперпродукция „Руди Валентино“, вдъхновена от живота на първия секссимвол в историята на киното – Родолфо Валентино, ще има своята бляскава международна премиера на 13 юни от 20 ч. в столичното кино „Люмиер Лидл“. Събитието ще се състои в рамките на третото издание на Фестивала на италианското кино в България, а почетен гост на вечерта ще е режисьорът на лентата Нико Чирасола. В главната роля ще видим младия италиански актьор Пиеро Мазоти, в чиято дамска компания на екрана е и вечната звезда Клаудия Кардинале. Друга нейна известна колежка – Джулиана де Сио, ще присъства лично на гала-вечерта у нас. Общо 10 филма от най-новите постижения на киноиндустрията на Ботуша ще бъдат показани в рамките на феста от 11 до 16 юни, а слоганът, който ги обединява, е Vivere all`italiana („Да живеем по италиански“). Италианският стил на живот предполага да умееш     на битието въпреки финансовата, бежанската, духовната и всички възможни кризи, които днес връхлитат не само Апенините... Именно затова организаторите на панорамата от Италианската търговска камара в България и Apulia Film Commission от южната област Пулия са подбрали за актуалния афиш главно комедии – жанр, в който сънародниците на София Лорен и Виторио де Сика имат високи традиции и върхове още от 50-те години на неореализма. „Селекцията е игрива и забавна, но разкрива комплексно проблемите на прехода, през който Италия минава“, подчерта арт-директорът на фестивала Никола ди Тулио. Сред заглавията, които ще се завъртят в „Люмиер Лидл“ (11-13 юни) и Дома на киното (14-16 юни), са Quo Vado с популярния у нас от множество тв сериали Лино Банфи, „Без покритие“ с Ванеса Инконтрада и Джанмарко Тоняци, чиито режисьор Федерико Моча също ще дойде в София, „Била ли си на Луната“ с красавеца Раул Бова и Джулия Микелини, „Вечерята на Коледа“ с култовия Микеле Плачидо, „Кой ме е видял“ със суперкомиците Пиерфранческо Фавино – един от водещите на тазгодишния фестивал в Сан Ремо, и Бепе Фиорело, бандитската пародия „Войната на неудачниците“ и др. Друга нишка, свързваща филмите в програмата, е фактът, че     чието местно киностудио получи наградата на италианското правителство за 2017 г. като най-добре работещото в страната. Рико Коланджело от Apulia Film Commission разкри, че там все по-често идват да реализират проектите си някои от най-елитните имена в европейското седмо изкуство. Именно с тях режисьорът Матео Гароне е направил своята „Приказка на приказките“ (номинация за Златна палма от Кан 2015), Ейдриън Броуди и Лиъм Нийсън са застанали пред камерите в град Таранто за „Третият човек“ и т.н. В рамките на форума ще бъде подписан меморандум между Националния филмов център и Apulia Film Commission за разширяване на творческото сътрудничество между двете прогресиращи кинематографии, тъй като българо-италианските копродукции засега не са много, изтъкна шефът на НФЦ Жана Караиванова. В края на месеца ще стартират десетите Дни на българското кино в Рим, а през септември качествено италианско кино ще завладее и Варна.  ", "date": "2018.06.11", "title": "Бляскава премиера на „Руди Валентино“ в НДК"}
{"url": "https://www.monitor.bg:443/bg/a/view/gori-uchilishte-v-shumen-102269", "text": "Пожар избухна в СУ \"Васил Левски\" в Тракийския квартал на Шумен, съобщиха очевидци. Огънят е забелязан малко след 16 часа в понеделник следобед. Ок. 150 ученици, които са се намирали в сградата в момента на произшествието са евакуирани успешно на безопасно разстояние извън зоната на пожара. Огънят е обхванал горните части на южния корпус, а според шефа на областната пожарна Иван Иванов огънят е тръгнал от последния етаж на сградата. Буквално за минути на мястото на инцидента дойдоха три екипа огнеборци и за по-малко от 8 минути пожарът беше овладян, а пламъците потушени. На местопроизшествието пристигнаха кметът на Шумен Любомир Христов и заместникът му инж. Боян Тодоров, както и шефът на ОДМВР ст. комисар Ялчън Расим. Това обясни пред репортери ст. комисар Расим. Всички те са били евакуирани успешно. На мястото, откъдето е тръгнал огънят не е имало ученици. Шефът на шуменската полиция отказа повече подробности с обяснението, че в момента текат процесуално-следствени действия. СУ \"Васил Левски\"  е едно от четирите училища в Шумен, в които в момента върви пълен ремонт по ОП \"Региони в растеж\" и вече се работи по външната изолация, ремонта на самата сграда и хидроизолацията на покрива. Ремонтът на  включва: подмяна на хидроизолацията на покрива; нова тухлена зидария; подмяна на обшивка от поцинкована ламарина при олуците на сградата, ремонт на комини и отвори в покрива, подмяна на вътрешни и външни врати и прозорци, направа на топлоизолационна система върху външните стени, подмяна на водопроводни тръби и др. Освен външен ремонт е предвиден ремонт на стаите и на санитарните помещения, както и реконструкция на асфалтовата настилка по спортните площадки. Вероятно при работа върху хидроизолацията на покрива и използване на открит огън е станал и пожарът.", "date": "2018.06.11", "title": "Горя училище в Шумен (СНИМКИ+ВИДЕО)"}
{"url": "https://www.monitor.bg:443/bg/a/view/nevrokopchani-se-buntuvat-sreshtu-skypoto-gorivo-snimka-102270", "text": "Над 100 автомобила се събраха на кръговото кръстовище в началото на Гоце Делчев и потеглиха в посока ГКПП-Илинден-Ексохи към Гърция. Така край село Копривлен международния път беше затворен за половин час. Жителите от Гоце Делчев и района се разбунтуваха срещу нелогичната цена на всички видове бензин и газ пропан. Разликата в цената от една година достига средно над 20 стотинки за литър гириво. Организаторите на протеста недоумяват и питат защо горивото на бензиностанциите в република Македония е с 30% по евтино на бензиностанциите, след като бензиновозите им се зареждат предимно в терминала на „Лукойл“ – Благоевград.", "date": "2018.06.11", "title": "Неврокопчани се бунтуват срещу скъпото гориво "}
{"url": "https://www.monitor.bg:443/bg/a/view/230-rabotni-mesta-chakat-miniorite-ot-bobov-dol-102289", "text": "230 свободни работни места в Бюрото по труда чакат работниците във „Въгледобив Бобов дол“. Това са обявените позиции на територията на бюрата по труда в Дупница и Кюстендил, които са подходящи за лицата, които ще бъдат уволнени, обяви изпълнителният директор на Агенция по заетостта Драгомир Николов. С това се цели минимализиране на засегнатите.  Очаква се в периода юли- декемвеи месец тази година от длъжността си да бъдат освободени 400 служители. В тази връзка Агенцията по заетостта ще организира ежедневни срещи със засегнатите лица и ще им осигури заетост без прекъсване на трудовия стаж.Те ще обсъдят и възможностите за преквалификация с експерти. Пред тях ще бъдат представени още програмите и мерките за обучение и заетост , включени в Националния план за действие по заетостта за 2018 г. и действащите схеми на Оперативна програма \"Развитие на човешките ресурси\"; актуална информация за обявени свободни работни места от работодатели в мрежата EURES. Освободените лица ще получат и психологическо подпомагане. С работниците се срещнаха още и омбудсманът на България Мая Манолова, кметът на Бобов дол адв. Елза Величкова, директорът на регионалната служба по заетостта в Благоевград Станислава Поповска, директорът на бюрото по труда в Дупница Наташа Илиева, както и представители на НОИ, Кюстендил и КНСБ. Мая Манолова ще изпрати писмо до председателя на Народното събрание и до ръководството на всички парламентарни групи с молба за среща със засегнатите. Целта е да се потърси съдействие за разрешаване на проблема с пенсионирането на 80 работника. Те са засегнати от поправката в закона от края на миналата година, с която народните представители отрязаха възможността на служителите да се пенсионират при навършване на 45 години и четири месеца и с поне 10 години стаж под земята. Тези 80 души, няма да имат право вместо да бъдат съкратени, да се пенсионират и ще трябва да чакат да достигнат необходимата за това възраст от 54г., която е разписана в новите разпоредби.    ", "date": "2018.06.11", "title": "230 работни места чакат миньорите от Бобов дол"}
{"url": "https://www.monitor.bg:443/bg/a/view/sportnite-kanali-na-a1-vzeha-italianskoto-pyrvenstvo-102274", "text": "Спортните канали на А1 ще излъчват ексклузивно от следващия сезон едно от най-популярните футболни първенства в света – италианската Серия \"А\". Новият сезон на Апенините стартира на 19 август, като феновете на футбола ще могат да видят на живо всичко най-интересно от Калчото в ефира на MAX Sport. Серия А е едно от чуждите първенства с най-много фенове у нас и е сред Топ 4 първенства по гледаемост в Европа с над 240 млн. фена. През годините представители на италианското първенство са спечелили общо 53 международни трофея, от които 12 купи на Шампионската лига и 9 на Лига Европа. През последните два сезона калчото има и най-много голове средно на мач от всички топпървенства на Стария континент, което обещава много зрелищни двубои за всички зрители. Каналите MAX Sport са наследници на познатите канали Mtel Sport, като осен новото име ще предложат още повече спортни зрелища. Серия А е второто от тях, след като наскоро в техния ефир стартира излъчването на най-силния комерсиален турнир в мъжкия волейбол – Световната лига на нациите, в която участват и българските национали. За втора година поред MAX Sport излъчва на живо и всички най-интересни турнири от ATP календара, сред които и двете надпревари, в които триумфира Григор Димитров през 2017 г. – Masters 1000 надпреварата в Синсинати и финалният Мастърс турнир в Лондон. МAX Sport предлага на спортните фенове в България разнообразие от спортни състезания. Освен за италианската Серия А каналите държат правата за излъчване и за националните шампионати по футбол на Холандия, Русия и Украйна.", "date": "2018.06.11", "title": "Спортните канали на A1 взеха италианското първенство"}
{"url": "https://www.monitor.bg:443/bg/a/view/nejmar-blagodarja-na-avstrijcite-che-ne-me-naritaha-102280", "text": "Звездата на Бразилия Неймар бе в отлично настроение след победата с 3:0 над Австрия в последната контрола на „кариоките“ преди Мондиала. Голаджията на ПСЖ се разписа в двубоя, а след това благодари на австрийските национали, че не са го контузили. „Готвихме се като за участие в ММА мач, но ни се размина. Всички останахме цели и непокътнати”, доволен бе Неймар, който два месеца бе извън строя заради травма. На световното в Русия Бразилия ще има за първи съперник отбор със сходни характеристики като австрийците - Швейцария, като двубоят е на 17 юни в Ростов на Дон. Другите два тима в групата са Коста Рика и Сърбия, като мачовете са съответно на 22 и 27 юни. Веднага след победата над Австрия Неймар и компания хванаха самолета за Русия, като пристигнаха късно през нощта в Сочи. По традиция и бразилците бяха посрещнати с хляб и сол от девойки в носии. Освен това от лагера на Бразилия съобщиха, че всички играчи са доволни от условията в базата.", "date": "2018.06.11", "title": "Неймар: Благодаря на австрийците, че не ме наритаха"}
{"url": "https://www.monitor.bg:443/bg/a/view/karta-na-otraslite-svyrza-pazara-na-truda-i-obrazovanieto-102267", "text": "Разработена е карта на отраслите в България, върху която предстои да се нанесат специализираните училища. Това ще помогне за подобрение на връзката между пазара на труда и образователната система. Това съобщи заместник-министърът на икономиката Александър Манолев по време на конференцията Образование и труд – локални проблеми, глобални решения”. Картата ще е базата за електронна платформа, за да е ясно във всеки регион какъв бизнес се развива и от какви кадри има необходимост. \"Ние разговаряме с много предприемачи, които казват, че в техния регион няма нито едно училище, което да подготвя кадри за тяхната специалност и трябва да търсят кадри от други области\". Манолев обясни още, че политиката на Министерство на икономиката е насочена към активното въвеждане и функциониране на дуалното обучение в България и съобщи, че е разработен образец на трудов договор между ученик и работодател. По този начин още в началото на своето обучение ученикът ще може да установи дългосрочен контакт със своя работодател, при когото ще премине своята практика и при завършването си ще бъде напълно готов да се включи в производство. „Това дава на работодателя достъп до кадри, в чието израстване участва активно, а на ученика – сигурност за неговата реализация, в специалността, която е избрал“, допълни икономическият заместник-министър. В тази насока Министерството на икономиката, съвместно с Министерството на образованието и науката и Министерството на труда и социалната политика изпълнява пилотен проект \"Швейцарска подкрепа за въвеждане на принципите на дуалното обучение в българската образователна система\". По него са включени 1 134 ученици в обучение чрез работа, 32 професионални училища и 170 предприятия, стана ясно от неговото изказване.", "date": "2018.06.11", "title": "Карта на отраслите свърза пазара на труда и образованието"}
{"url": "https://www.monitor.bg:443/bg/a/view/govoritel-na-jan-klod-unker-da-jivee-penka-102271", "text": "Да живее Пенка! Това заяви Маргаритис Шинас, който е говорител на председателят на Европейската комисия Жан Клод Юнкер, след като стана ясно, че българските власти ще помилват кравата. Добичето се превърна в медийна звезда, след като преди седмица АФП писа, че тя ще бъде нарязана на пържоли, тъй като неволно е напуснала ЕС.   \"Случаят с кравата Пенка показа, че да излезеш от ЕС и да се върнеш е ОК\", добави говорителят явно намеквайки за решението на Великобритания да напусне Съюза. Случаят с Пенка бе подет най-активно от британската преса, която го използва като пример за вредата от евробюрокрацията и предизвика тревога за съдбата на британския добитък след Brexit. Големите таблоиди изпратиха кореспонденти в кюстендилското село Копиловци да опишат драмата на животното и неговия собственик, а ежедневникът \"Телеграф\" отвори онлайн петиция, настояваща животът й да бъде помилван. Електронната подписка набъбна драматично през уикенда, след като \"бийтълсът\" сър Пол Макартни я подписа и се обърна с апел за подкрепа. \"Наистина ще бъде хубаво да видим тази бременна крава да получи опрощение. Тя не е направила нищо лошо“, писа Макартни в Туитър, където има почти 4 милиона последователи. След неговия призив за подкрепа на петицията достигна 31 000 подписа. В петък Еврокомисията съобщи, че съдбата на Пенка е изцяло в ръцете на българските власти, които могат да решат дали да отнемат живота й, или не. Според Брюксел заблудената крава е нарушила неволно правилата за вноса на животни за консумация от човека, излизайки и връщайки се в България без нужните документи. Според собственика й Пенка се отделила от стадото си и пресякла границата на ЕС в посока Сърбия, вероятно подгонена от вълци. След като я намерили и се грижили за нея, сърбите я върнаха в България, където съдбата й бе поставена под въпрос. След като първоначално обяви, че Пенка ще бъде заклана в съответствие с европейските правила, София беше подложена под огромен международен натиск. Българските ветеринарни власти бяха принудени да направят редица тестове, които потвърдиха първоначалното мнение на сръбските ветеринари, че Пенка е здрава. Според съобщение от Министерството на земеделието кравата Пенка ще бъде върната на стопанина си до края на седмицата.    ", "date": "2018.06.11", "title": "Говорител на Жан Клод Юнкер: Да живее Пенка!            "}
{"url": "https://www.monitor.bg:443/bg/a/view/plashtat-6-bona-na-shofior-sled-sblysyk-s-gligan-na-am-trakija-102279", "text": "6 3380 лв ще трябва да заплати държавната агенция „Пътна инфраструктура“ заради катастрофа, станала по трасето на автомагистрала „Тракия“ заради внезапна поява на глигани .  Решението е на състав на старозагорския районен съд по искова молба на шофьор, който  през нощта на 29 април 2017 година катастрофирал с автомобила си „Сеат Леоне“ на км.221 ,а причината била във внезапната поява на стадо диви прасета.  6 3380 лв ще трябва да заплати държавната агенция „Пътна инфраструктура“ заради катастрофа, станала по трасето на автомагистрала „Тракия“ заради внезапна поява на глигани . Решението е на състав на старозагорския районен съд по искова молба на шофьор, който  през нощта на 29 април 2017 година катастрофирал с автомобила си „Сеат Леоне“ на км.221 ,а причината била във внезапната поява на стадо диви прасета. 29-годишният тогава водач Т.Д. от Карнобат изпаднал в стрес и въпреки че карал с далеч под разрешената скорост от 130 км /час не успял да избегне сблъсъка с последния в редичката глиган. Потрошена била предницата на автомобила, водачът дълго време след инцидента заеквал, изпитвал страх от нощно шофиране и се чувствал некомфортно . „Считам, че когато избереш да се придвижваш по автомагистрала, целта ти е бързо и безопасно придвижване. И в никакъв случай не очакваш да се появят диви животни на пътя ти. Това ме преследва от тогава - предвид всички кървави картини по телевизиите и интернет на загубили живота си вследствие на пътнотранспортни произшествия, не мога да се отърся от усещането, че съм бил в голяма опасност и че е можело под силен стрес да не успея да се опазя. Ако на автомагистралата не се чувствам в по-голяма безопасност, то по останалите пътища за мен пътуването става кошмарно. Сънят ми се наруши. Шофирам под силен стрес. Дори изпадам в паника, ако ми се наложи да пътувам нощем, затова го избягвам..“, пише обстоятелствено в исковата си молба до съда претърпелият катастрофата мъж. В хода на съдебното дирене от АПИ пробвали да прехвърлят отговорността за инцидента на фирмата, която имала договор за поддръжка на пътното платно, но съдът е отхвърлил  тази възможност. Ответникът е бил длъжен да постави специален знак, у,казващ евентуално преминаване на диви животни през аутобана, тъй като мрежите край мантинелите на практика не можели да спрат четироногите, коментира вещото лице. Според показанията на служители подобни преминавания на стада не били прецедент, през лятото на м.г. на няколко пъти имало сигнали за това, по случайност обаче се разминавало без пострадали коли и  шофьори. Решението на първоинстанционния съд не е окончателно и най-вероятно ще бъде обжалвано .  ", "date": "2018.06.11", "title": "Плащат 6 бона на шофьор след сблъсък с глиган на  АМ Тракия"}
{"url": "https://www.monitor.bg:443/bg/a/view/pijan-tiradjija-zatvori-rishkija-prohod-102261", "text": "Най-малко шест души са били закарани в \"Спешно отделение\" на МБАЛ Шумен след катастрофа в Ришкия проход на територията на Бургаска област, научи \"Агенция Монитор\". Линейки профучаха по едноименния бул. \"Ришки проход\" в Шумен малко след 3 следобед, а според информация от ОДМВР в Бургас катастрофата е между украински ТИР и микробус с турска регистрация. Има един загинал. Сигналът за произшествието при което ТИР се е обърнал и е затиснал отгоре микробус близо до с. Камчия, е получен на тел. 112 в 14:08, съобщиха от ОДМВР - Бургас. Според очевидци камионът буквално бил прегазил микробуса. В бусчето са пътували седем души, шестима от тях били откарани с линейки към Шумен, седмият пътник се е отървал без наранявания. Противоречива към 16:00 беше информацията за състоянието на шофьора на буса. По информация от бургаската полиция зад волана на ТИР-а е бил украински гражданин. Шофьорът е бил мъртво пиян, а проверката с дрегер е отчела 2.81 промила алкохол. Движението е преустановено в участъка от разклона за село Риш до разклона за село Камчия, става ясно от трафик информацията, която осигурява Агенция \"Пътна инфраструктура\". Откъм Бургас са организирали обходем маршрут през Провадийския проход. Във връзка с тежкия инцидент в Ришкия проход  се въвежда временна организация на движението, проходът е затворен, обяви говорителят на ОДМВР в Шумен Ася Йорданова. Алтернативен маршрут от Шумен в посока Бургас е през селата Ивански, Янково и Жълъд.  \"Молим водачите да запазят спокойствие при образуване на колони. Да не предриемат рискови маневри.\" - допълни Йорданова.", "date": "2018.06.11", "title": "Пиян тираджия затвори Ришкия проход"}
{"url": "https://www.monitor.bg:443/bg/a/view/bufon-se-razbra-s-psj-podpisva-do-dni-102273", "text": "Легендарният вратар на “Ювентус” Джанлуиджи Буфон ще стане играч на “Пари Сен Жермен” до един-два дни, твърди авторитетният сайт Calciomercato.com.c Според информация на изданието преговорите между 40-годишния страж и ръководството на парижани са на финалната си права и остава да уточнят само някои дреболии. Очакванията са “Пари Сен Жермен” да представи Буфон във вторник или сряда, но със сигурност преди четвъртък, когато стартира световното първенство в Русия и всички погледи ще са вперени натам. Договорът на Буфон ще бъде за две години, а заплатата му ще бъде 7 милиона евро. Също така той ще получи длъжността посланик на световното през 2022 година, което ще се проведе в Катар, откъдето са босовете на парижани. Буфон игра за “Ювентус” между 2001 и 2018 година, но се оттегли след края на сезона. В Торино пък беше привлечен вратарят на “Дженоа” Матиа Перин, който ще се конкурира за титулярното място с Войчех Шчесни.", "date": "2018.06.11", "title": "Буфон се разбра с ПСЖ, подписва до дни"}
{"url": "https://www.monitor.bg:443/bg/a/view/sreshtata-trymp-kim-zapochva-s-lichen-razgovor-102275", "text": "Планирано е срещата да започне с личен разговор, на който ще присъстват само техните преводачи, предаде Асошиейтед прес. След ръкостискането в 9 ч. сутринта местно време Тръмп и Ким с техните преводачи ще започнат първия кръг преговорен, който може да продължи до два часа, след което ще могат да се присъединят техните съветници, каза американският служител, пожелал анонимност. Американски и севернокорейски представители се срещнаха в понеделник в сингапурския хотел \"Риц Карлтън\", за да обсъдят подробностите преди срещата. Тръмп, който пристигна тук в неделя, веднага написа в Туитър: \"Чудесно е да бъда в Сингапур. Във въздуха витае вълнуващо очакване\". Според предварителния план Тръмп трябва да си тръгне веднага след срещата, а Ким в 2 часа следобед, местно време. Севернокорейците получиха в понеделник първата голяма доза информация за това, че техният лидер Ким Чен Ун е пристигнал в Сингапур за среща с американския президент Доналд Тръмп, която дори държавните медии в Северна Корея определят като историческа. Новината беше отпечатана на първата страница на вестника на управляващата партия и беше първата и единствена информация в първата новинарска емисия за деня на Централната телевизия, която за много севернокорейци е единственият достъпен канал. Хората се тълпяха около таблата за обяви и афиши на метростанциите в Пхенян, за да прочетат новината, събраха се и пред централната жп гара в столицата, за да гледат на голям екран кадрите как Ким слиза от самолета на авиокомпания \"Еър Чайна\", с който пристигна в Сингапур. Корейската агенция КЦТА съобщи, че на срещата на върха ще се проведат \"задълбочени разговори по широк кръг от теми\" и че тя се следи с \"голямо внимание и очакване в целия свят\". Сравнително бързото съобщаване на новината за пристигането на Ким в Сингапур от държавните медии показва определена увереност, че срещата ще мине добре или поне достатъчно добре. За Северна Корея Ким вече е удържал пропагандна победа дори със самия факт, че се стигна до среща, и с това, че той ще седне като равен с американския президент - постижение, към което баща му и дядо му се стремяха, но така и не успяха да постигнат, отбелязва АП.", "date": "2018.06.11", "title": "Срещата Тръмп-Ким започва с личен разговор "}
{"url": "https://www.monitor.bg:443/bg/a/view/syobshtavame-online-koi-lekarstva-lipsvat-v-aptekite-102258", "text": " Износители на медикаменти създадоха интернет платформа за липсващи лекарства. Чрез нея пациентите и техните близки могат да подават сигнали и задават въпроси online какви медикаменти няма в аптеките към момента.  Това съобщи изпълнителният директор на Българската асоциация за развитие на паралелната търговия с лекарства (БАРПТЛ) Боряна Маринкова и уточни, че на гореща телефонна линия дежурни, която ще работи денонощно, ще отговарят на хората защо липсва едно или друго лекарство. Щом се получи сигналът, дежурният ще влиза във връзка с човека, който го е подал, а след това ще проверява какви са причините и дали го има или няма в аптеките. В момента, в който сигналът бъде регистриран, от асоциацията ще започнат да търсят лекарството във фармацевтичните компании, търговците на едро и аптечната мрежа и ще се опитат да осигурят доставка възможно най-бързо. Същевременно, ще бъде търсена и причината за дефицита, за да се отговори максимално бързо и изчерпателно на потребителя. На електронната страница той ще пише само името си, населеното място и наименованието на липсващия медикамент. Платформата за подаване на горещи сигнали за липсващи лекарства е създадена от БАРПТЛ и Конференцията на Федерация Български пациентски форум и е първата по рода си в нашата страна. Тя стартира преди седем дни, но я обявяваме днес. Независимо от краткото време, откакто платформата работи, вече имаме 11 сигнала за липсващи медикаменти, каза още Боряна Маринкова. Трима пациенти са се обадили за неналични лекарствени препарати през миналата седмица. В единия случай човекът питал за дефицитен в аптечната мрежа диуретик, българско производство. След проверка на дежурния от платформата, направена в Изпълнителната агенция по лекарствата се оказало, че лекарството е заличено, като формула, от производството от 2 юни. В другия случай питането било за липсващ спрей, употребяван от диабетици. След проверка се оказало, че международният производител е починал и нямало кой да поеме бизнеса му. Затова производството на спрея е спряно. Дежурният от платформата е получил и сигнал, че от аптеките е изчезнала определена марка локална упойка. Оказало се, че тя ще бъде налична едва след три месеца. Причината е, че производителят е отстъпил правата за нея на друга фирма. Оформянето на документите по прехвърлянето и пререгистрацията за България, обикновено отнемат около 90 дни. Единадесет сигнала за липсващи медикаменти получиха от началото на деня в понеделник дежурните от платформата. Сред тях са антиалергичен медикамент, който се продава по лекарско предписание, за хормонално лечение и обезболяващ препарат. Работещите в платформата проверяват новите случаи, след което ще съобщават причините на хората, които са сигнализирали за тях. Пациентите и техните близки могат да подадат сигнал за липсващ медикамент на интернет страницата  . Основните цели на сътрудничеството с Конференцията на Федерация Български пациентски форум са постигане на трайно решение на обезпечеността с лекарствени продукти, разширяване на достъпа до лекарства на изгодни цени с гарантиран произход и качество от Европейския съюз, създаване на достъп на българските пациенти до лекарства, които са изтеглени от България поради липса на търговски интерес и широко използване на съвременните методи за ранно установяване на недостиг, обясниха още от БАРПТЛ.  ", "date": "2018.06.11", "title": " Съобщаваме online кои лекарства липсват в аптеките"}
{"url": "https://www.monitor.bg:443/bg/a/view/pochina-bashtata-na-choko-i-boko-animatoryt-rumen-petkov-102278", "text": "Създателят на първия български говорещ анимационен филм „Приключенията на щъркела Чоко и жабока Боко“ - аниматорът Румен Петков, е починал на 70-годишна възраст. Това съобщи неговата ученичка Надежда Славова, цитирана от dnes.bg. До началото на 90-те той твори у нас, като се изявява активно по страниците на култовото списание „Дъга“, след което заминава за САЩ. Благодарение на него един от най-известните анимационни канали „Картуун Нетуърк“ изпълва програмата си с филмите „лабораторията на Декстър“, „Джони Браво“, „Крава и пиле“, „Пауър паф гърлс“, „Уди кълвача“. Румен Петков е носител на награда „Златна палма“ от фестивала в Кан през 1985 г. за филма „Сватба“, по който работи с колегата си режисьор Слав Бакалов. Присъдена му е и „Гран при“ от Международния фестивал за анимация в Отава, Канада. Освен режисьор и аниматор, той е и преподавател в Калифорнийския университет за изкуствата (CalArts), създаден от Уолт Дисни. През последните години есто се завръща в България и участва в мастър класове в НАТФИЗ \"Кр. Сарафов\".  ", "date": "2018.06.11", "title": "Почина бащата на Чоко и Боко - аниматорът Румен Петков"}
{"url": "https://www.monitor.bg:443/bg/a/view/robi-uiljams-i-operna-prima-shte-pejat-na-otkrivaneto-102268", "text": "Британският певец Роби Уилямс и известната оперна певица от Татарстан Аида Гарифулина ще бъдат сред главните изпълните по време на церемонията по откриването на световното първенство по футбол в Русия на 14 юни. В спектакъла на стадион \"Лужники\" ще участва и двукратният световен шампион с тима на Бразилия - Роналдо. Официалното откриване е 30 минути преди първия мач между домакините от Русия и Саудитска Арабия, който започва в 18.00 часа. Британският актьор поп певец Роби Уилямс, който има 12 албума, е включен в британската Зала на музикалната слава. Печелил е 17 награди в кариерата си и е избран за най-добър певец на 90-те години. Аида Гарифулина е руска оперна певица (сопрано) и солистка на Виенската опера. Руският вестник \"Новая газета\" пък събра разни препоръка към феновете, които ще посетят Русия за мондиала. Сред тях са предупреждения да не доближават Чеченската република и границата Донбас. След съветите са в страната да не говорят за гейове и да не предизвикват руските патриоти, които са много чувствителни към темата за любовта към своята родина. Източниците са главно от САЩ, Великобритания и Украйна, чиито отношение с Русия са се \"изострили\", пише изданието. В САЩ например съветват своите граждани \"да помислят добре\", преди да заминат за световното, защото американските консулства няма как да им помогнат при нужда заради намаления брой дипломати на страната та. Според британския външен министър Борис Джонсон пък \"Путин ще използва спортното събитие за да се прослави\", но за това не бива да се наказват британските фенове и националите. Имат се вероятно предвид заканите за боеве между привържениците. В специален справочник за британските запалянковци се препоръчва да се избягват освен посещение в Чечения и в кавказките републики Ингушетия и Дагестан. \"Независимо от масираната русофобска кампания във водещи американски медии, а може би и благодарение на нея, интересът към страната ни расте, цитира \"Новая газета\" коментар от руското посолство в САЩ. - Американците искат да видят с очите си как всъщност изглеждат нещата в Русия.\"", "date": "2018.06.11", "title": "Роби Уилямс и оперна прима ще пеят на Световното"}
{"url": "https://www.monitor.bg:443/bg/a/view/bylgarija-v-edna-grupa-s-lesoto-po-spazvane-na-pravata-na-rabotnicite-102263", "text": "България е в една група с Лесото по спазване на правата на работниците според Глобалния индекс на Международната конфедерация на профсъюзите. Това заяви председателят на КНСБ Пламен Димитров. В същата категория попадат още държави като Гана и Мадагаскар. Единствените страни от съюза, които се нареждат на едно с България са Испания, Унгария, Великобритания и Полша. Макар според световната класация да се намираме в златната среда по спазване на трудови правоотношения, то съпоставено с другите страни членки се намираме на опашката по същия показател. Трудовите права най-често биват нарушавани в Румъния и Молдова. 142 държави са включени в статистиката. В годишния доклад на КНСБ за 2017г. се отбелязва, че има ръст на установените забавени възнаграждения, които през 2016г. са били над 21 милиона лв., докато през 2017г. те вече са на стойност над 28 млн. лв. Ръст се наблюдава и при изплатените възнаграждения- при 16 млн. лв. за 2016г., през 2017г. те са над 18 млн. лв. Най-много нарушения на трудови правоотношения има в секторите ресторантьорство и хотелиерство. Нередностите са свързани с договорите, режимите на почивка и условията на труд, отбеляза Пламен Димитров. 17 962 са установените нарушения, свързани с работното време, почивките и отпуските. Друга тревожна тенденция е, че работодателите не спазват изискването за инструктаж на служителите за безопасна работа. Във връзка с нарушаване правото на колективното договаряне на държавните служители от КНСБ, съвместно с Европейската конфедерация на профсъюзите, ще внесат колективна жалба до Съвета на Европа срещу България. Очаква се да бъде внесена до края на лятото. В доклада се констатира още, че държавата в качеството си на работодател поставя под съмнение изпълнението на международни договори.", "date": "2018.06.11", "title": "България в една група с Лесото по спазване на правата на работниците"}
{"url": "https://www.monitor.bg:443/bg/a/view/krisko-i-slavi-kradat-ot-pop-folk-pevec-102257", "text": "Бързо превърналата се в хит песен „ Гледай как се прави“ на Криско и Слави Трифонов се оказа крадена. В чалга хита от 90-те на Щилиян и оркестър „Китка“ - „Тошка“, се пее - същото гласи и припевът на колаборацията между хитмейкъра от Габрово и тв водещия. За плагиатството алармираха и по-паметливи фенове на шлагера. Поп-фолк изпълнителят Щилиян засега не обмисля опцията да си търси правата в съда, но е обиден, че никой не се е свързал с него поне да го уведоми, че част от творчеството му се използва в актуалния хит. Щилиян не пропусна да се обърне към Криско с коментар в социалните мрежи, под видео за гостуването на рапъра в „Шоуто на Слави“. написа той.", "date": "2018.06.11", "title": "Поп-фолк певец обвини Криско и Слави, че са го окрали"}
{"url": "https://www.monitor.bg:443/bg/a/view/200-pytnici-blokirani-na-letishte-v-berlin-102260", "text": "Анулиран полет на ирландската авиокомпания \"Райънеър\" остави 200 пътници блокирани на летище \"Шонефелд\" в Берлин. Полетът им е бил до София в 15:30 часа в неделя. По първоначални данни причината за отмяна на полета е била лошото време. Всички пътници са били свалени от самолета с обещанието, че след два часа полетът ще бъде осъществен. След като обаче са се върнали в чакалнята на летището пасажерите установили, че полетът им е анулиран. „Обясниха ни, че е заради бурята самолетът трябвало да се подготви. Казаха ни, че след два часа можело да излетим, но не се случи. 200 души, сред които бебета и деца, останаха в безизходица, обяснява Ружа Любенова пред bTV. От фирмата превозвач са им предложили полети до различни летища, без връзки за София обаче. На чакащите не им била предоставена храна и вода, както е по закон. Сред пътуващите имало малки деца и болни хора. Авикомпанията има всеки ден полет от Берлин до София, но справка показва, че за следващите три дни всички места са резервирани и първият самолет със свободни билети е в четвъртък. Така като вариант компанията е предложила нов директен полет до София, който е на 14 юни – четвъртък. „Някои се върнаха при близки в Берлин, други останаха да търсят начини, а трети ще пътуват през Букурещ днес и ще търсят начин за своя сметка да се доберат в София\", добави Любенова. Пред „Монитор“ директорът на Европейския потребителски център (ЕПЦ) Игнат Арсенов обясни, че превозвачът е длъжен да предложи три опции – премаршрутиране, връщане на парите или пътуване за по-късна дата. Ако изберем да ни премашрутират, то това трябва да стане до 2 дни, без да даваме допълнително пари. За целия период на изкачване пък компанията трябва да се погрижи за нас като ни осигури нощувка, храна, напитки и трансфер от летището до хотела. По думите на експерта превозвачът е длъжен да поеме тези разходи, независимо от обстоятелствата. Арсенов добави, че е важно да пазим всички касови бележки, фактури и банкови извлечения за всички разходи, които сме направили. Това се налага, за да можем да докажем пред превозвача всички харчове по време на престоя ни. Освен това можем и да претендираме за допълнително парично обезщетение в рамките на 250 евро. Това може да стане като подадем писмена жалба до авиокомпанията. Ако обаче не сме удовлетворени от отговора, който трябва да получим до 6 седмици, то имаме право да се обърнем и към Европейския потребителски център за съдействие. Трябва да имаме предвид обаче, че можем и да не получим допълнителното обезщетение, ако отменянето на полета не е било по вина на превозвача. „Монитор“ изпрати и официално запитване до пресцентъра на \"Райънеър\" в Ирландия каква е била причината за отменянето на полета, както и за информация какво се случва с нашите сънародници.", "date": "2018.06.11", "title": "200 пътници за София блокирани на летище в Берлин"}
{"url": "https://www.monitor.bg:443/bg/a/view/mateo-salvini-ne-iska-da-prekloni-glava-pred-migrantite-102256", "text": "„Няма да преклоня глава, защото не искам Италия да се превърне в един огромен бежански лагер!“ – това заяви днес по обед вицепремиерът на страната, министър на вътрешните работи и лидер на управляващата партия „Лига“ Матео Салвини. Така той отговори на нападките срещу него през последните часове от близо и далеч по повод решението му от снощи да забрани допускането в италиански пристанища на натоварения с 629 мигранти кораб „Акуариус“. Вицепремиерът поясни днес, че заповедта би трябвало да се отнася до всички плавателни съдове на неправителствени организации, които според него международните трафиканти използвали като „таксита“ за превоз на изстрадали хора към италианските брегове. Призив към Салвини да разреши на „Акуариус“ да акустира в някое от многобройните пристанища на Апенинския полуостров отправи рано сутринта и Ватикана. В нарочно послание влиятелният кардинал Джанфранко Равази цитира Светото Евангелие, според което всеки християнин е длъжен да приюти търсещия спасение чужденец. От друга страна кметът на големия пристанищен град Ливорно Филипо Логарин, който е активист на коалиционния партньар на „Лига“ – движението „Пет звезди“, пусна туит, че е готов да приеме „Акуарис“, но минути по-късно посланието бе изтрито, може би в знак на лоялност към правителствената политика в момента. Желание да отворят пристанищата си за останалия на практика на произвола насъдбата плавателен съд изразиха също така кметовете на Палермо, Месина и други градове. Поне до ранния следобед обаче Матео Салвини остана непреклонен, давайки да се разбере, че опитите за извиване на ръцете му са обречени на провал. Може би и защото неговата партия „Лига“ завоюва нови успехи на произведените в неделя частични избори за кметове в няколко стотин селища. Първата страна от ЕС, която подкрепи безрезервно Салвини, стана Унгария. В разпространена от правителството в Будапеща декларация бе подчертано, че страната е готова да помогне на Италия с всичко, което е по силите й. Но не и да приеме на територита си имигранти от други държави.", "date": "2018.06.11", "title": "Матео Салвини не иска да преклони глава пред мигрантите"}
{"url": "https://www.monitor.bg:443/bg/a/view/evropejskata-komisija-potvyrdi-korabyt-s-migranti-akostira-kraj-libija-102259", "text": "Корабът \"Акуариус\", който не получава разрешение от Италия и Малта да акостира, е \"спасил\" над 600 мигранти край либийските брегове, потвърди говорител на Европейската комисия на пресконференция в отговор на въпрос. Знаем за случая, ЕК поддържа връзка с властите в Рим и Валета, добави той. По неговите думи въпросът е много сложен, за да получи ясен отговор кой е длъжен да приеме кораба на френската неправителствена организация \"Ес О Ес Медитеране\". Според ЕК най-важният въпрос в случая е хуманитарният. Основната задача на властите в Малта и Италия е мигрантите да получат необходимата грижа, заяви говорителят. Призоваваме за бързо решение и пътниците да слязат от борда възможно най-скоро. Единственото, което можем да направим в случая, е да използваме цялата си политическа тежест въпросът да намери бързо решение, добави той.", "date": "2018.06.11", "title": "Европейската комисия потвърди: Корабът с мигранти акостира край Либия "}
{"url": "https://www.monitor.bg:443/bg/a/view/njama-pyt-bez-promjana-za-ive-102262", "text": "„Няма път без промяна“ е най-новият сингъл на певицата IVE. Тя е автор на текста и музиката, а заедно с песента на бял свят се появи и стилно видео към нея. В реализирането й участват Алекс Нушев – аранжимент, звукозапис и мастеринг и Smoking Square Studios, които заснемат видеото към песента под формата на късометражен филмов проект. В главната роля във видеото е самата IVE, а нейн достоен партньор е професионалният и изключително харизматичен танцьор Захари Нанков. Песента и видеото към “Няма път без промяна” бяха представени официално в събота вечер в препълнения с гости столичен клуб “Арт е Факт”. Освен новата си песен IVE изпълни и специaлен лайф с нейни любими авторски парчета и няколко кавъра - на Arctic Monkeys, Justin Timberlake, Jessie J, Coldplay. На сцената бяха и музикантите Калин Жечев – пиано, Любен Любенов – бас, Борислав Илиев – китара и Руслан Драмчев – барабани. В основата на проекта „Няма път без промяна“ е намирането на пътя към истинското щастие – това, което винаги търсим, но сякаш в живота често ни се изплъзва. сподели усмихната IVE по повод самата песен и емоцията, с която е заредена.  ", "date": "2018.06.11", "title": " “Няма път без промяна” за IVE"}
{"url": "https://www.monitor.bg:443/bg/a/view/karajancheva-poiska-direktni-pleti-ot-gruzija-do-bylgarija-102264", "text": "Директни редовни полети межди България и Грузия биха дали тласък на на контактите между двете държави във всички области. Около този извод са се обединили шефката на НС Цвета Караянчева и президента на Грузия Гиорги Маргвелашвили. Делегация от НС, начело с Караянчева е на официално посешение в Тбилиси.  По време на разговора си с Маргвелашвили, Караянчева отбелязала, че Грузия е един от основните ни партньори в региона. България пък подкрепя приоритетите на Грузия за европейска и евроатлантическа интеграция. Караянчева изразила и задоволство от ефективното прилагане на безвизовия режим за краткосрочни пътувания между ЕС и Грузия, в сила от март 2017 г. Двамата с Маргвелашвили обсъдили възможностите за задълбочаване на икономическите връзки, като е било отбелязано, че България е сред първите десет търговски партньори на Грузия. По-рано през деня Караянчева и шефът на тамошното НС Иракли Кобахидзе подписаха споразумение за за партньорство между двата парламента. Една от целите в документа е да се засили и по-нататъшната интеграция на Грузия в европейските и евроатлантическите структури. Договорили се и за сътрудничество и редовни консултации в областта на външните работи, европейските въпроси, отбраната и сигурността и икономиката.", "date": "2018.06.11", "title": "Караянчева поиска директни полети от Грузия до България"}
{"url": "https://www.monitor.bg:443/bg/a/view/startira-nadprevarata-za-15-hil-bezplatni-jp-bileti-v-es-102266", "text": "Стартира надпреварата за 15 хил. билети за безплатно пътуване с влак в ЕС, съобщиха от Европейската комисия. Безплатните билети ще позволят на навършващите през тази година 18 години граждани да обиколят цяла Европа с влак. Кандидатстването започва от утре в 12 часа и завършва на 26 юни в 12 часа . По тази нова инициатива на ЕС младежите ще могат да пътуват поотделно или в група от максимум пет души. За да може обаче да се гарантира широк достъп от целия континент, участниците освен с влак може да използват и алтернативни видове транспорт, като например автобуси, фериботи, или по изключение самолети. Това ще гарантира, че младите хора, които живеят в отдалечени райони или острови на ЕС, също ще имат възможност да участват. Кандидатите ще трябва да предоставят своите лични данни, както и информация за планираното пътуване. Те ще трябва също да попълнят викторина от 5 въпроса, свързана с Европейската година на културното наследство 2018, с инициативите на ЕС, насочени към младите хора, и с предстоящите избори за Европейски парламент. Накрая, те ще трябва да отговорят на допълнителни въпроси относно това колко младежи според тях ще кандидатстват за тази инициатива. Отговорите ще дадат възможност на Европейската комисия да направи подбор на кандидатите. След като това бъде направено, участниците трябва да започнат да пътуват между 9 юли и 30 септември 2018 г. Те могат да пътешестват до 30 дни и да посетят до 4 чуждестранни дестинации. За пътуванията на младежите еврокомисарите са отделили бюджет от 12 млн. евро за тази година, с който ще бъдат осигурени билети за младите европейци. Очаква се да има и втори кръг през есента, когато ще бъдат раздадени над 5 000 билета.", "date": "2018.06.11", "title": "Стартира надпреварата за 15 хиляди безплатни жп билети в ЕС"}
{"url": "https://www.monitor.bg:443/bg/a/view/myj-vze-deca-za-zalojnici-i-grymna-policaj-vyv-florida-102245", "text": ".Поредна драма парализира американския щат Флорида, след като неизвестен откри огън и взе за заложници четири деца в апартамент в Орландо. При стрелбата тежко ранен бе полицай. Според информацията на полицейския участък в Орландо, в 11.45 местно време жена се е оплакала на патрулиращи полицаи, че е насилвана. Полицаите се отзовали на сигнала, но когато влезли в апартамента в жилищния комплекс, мъжът започнал да стреля по тях. Служителите отвърнали на огъня, но не е ясно дали човекът, държащ заложници, е ранен.  Простреляният полицай се е отзовал на повикване за домашно насилие, а е намерил мъж, барикадиран в апартамент с деца. Домът се намира в един от жилищните комплекси на Орландо. Той държи за заложници четири деца на възраст 1,7,10 и 12 години, съобщиха в Туитър от полицията в града. Не е ясно дали децата са негови, но се предполага, че поне някои са от него. Властите съобщават, че неизвестният мъж има криминално минало. В течение на часове специални части бяха отцепили мястото и се опитваха да водят преговарят с мъжа. Властите засега отказват да дадат името на ранения полицай. Той е откаран в болница и е спешно опериран. Лекарите потвърдили, че няма опасност за живота. Служителят на властта се занимава със опазване на реда във Флорида от две години. Полицаи са евакуирали хора от съседните апартаменти и кооперации. Очевидци докладват, че дори са забелязвали хора по пижами, които посещават ресторанти и заведения за бързо хранене, ужасени от случката и спирани от полицията да се приберат по домовете си.  Основна версия, според която работят разследващите, е, че мъжът е пребил приятелката си и след това се е барикадирал с децата. Полицаите се опитват да разрешат конфликта мирно. Няколко пъти са се опитвали да се свържат с мъжа по телефона, но няколко пъти е вдигал и са разговаряли, безуспешно, и няколко пъти директно е отказвал да вдигне телефона изобщо. През 2015 г. в същия район 17-годишен заподозрян прегази полицай и го рани сериозно. Служителят на реда оцеля, но се наложи да се пенсионира преждевременно. През последните месеци Орландо и като цяло щата Флорида са прочуха като сцени на масово публично насилие, което отнема живота на мнозина мирни граждани.плекс, мъжът започнал да стреля по тях. В резултат - единият полицай е ранен, но не е с опасност за живота.", "date": "2018.06.11", "title": "Мъж взе деца за заложници и гръмна полицай във Флорида "}
{"url": "https://www.monitor.bg:443/bg/a/view/ford-eko-sport-sreshtu-levche-vyv-varna-102248", "text": "Лекият автомобил \"Форд Еко Спорт\" от \"Втори шанс\" е най-скъпата печалба в тираж №46 на Българския спортен тотализатор. Неговият собственик е късметлия, пуснал във Варна фиш с една комбинация за \"6 от 40\" на стойност 1 лев. Номерът му беше изтеглен чрез жребий. Цените на тази кола са между 36 000 и 44 000 лева. В неделния тираж във II теглене на \"5 от 35\" падна една петица за 25 718,30 лева, която е най-голямата парична печалба в него. Тя обаче беше улучена заедно с 2 четворки по 93,40 лв. и 6 тройки по 4,80, от което се събраха 25 933,90 лева. Улучени са със система №1 в 1 област и 1 комбинация за \"Тото Джокер\" за 12,60 лв. Третата най-атрактивна печалба е от единствената тройка в \"Тото Джокер\" за 21 838,10 лева. Тя е за играч, заложил една комбинация за \"5 от 35\" плюс 1 за \"джокера\" за 90 стотинки. Джокпотът в \"6 от 49\" порасна с нови 71 794,60 лева и достигна 4 395 213,45 лева. Очаква се до тираж №47 в четвъртък към тях да се прибавят още към 70 000 лева. В \"6 от 42\" ще се съберат към 820 000, в \"5/50 - 1/12 Зодиак\" си стоят непроменящите се 3 млн. лева, а в \"Рожден ден\" ще има към 16 000. : Числа - (15, 30, 35, 40, 41, 43); 6 - няма, 5 - 4 по 5982,90 лв., 4 - по 97,70 лв., 3 - по 6,30 лв.; ДЖАКПОТ: 4 395 213,45 лв.  Числа - (8, 11, 25, 26, 28, 40); 6 - няма, 5 - 5 по 2351,30 лв., 4 - по 35,60 лв., 3 - по 3,20 лв.; ДЖАКПОТ: 824 560,51 лв.  I теглене - (1, 8, 11, 12, 27); 5 - няма, 4 - по 190,10 лв., 3 - по 7,40 лв.; II теглене - (4, 15, 24, 26, 31); 5 - 1 от 25 718,30 лв., 4 - по 93,40 лв., 3 - по 4,80 лв.  Числа - (3, 20, 24, 29, 41); Зодия 1 - Овен; 5+1 - няма, 5 - няма, 4+1 - 1 от 5000,00 лв., 4 - 3 по 500,00 лв., 3+1 22 по 100,00 лв., 3 - 186 по 10,00 лв., 2+1 - по 5,00 лв., 1+1 - по 1,50 лв., 2 - по 0,80 лв., 0+1 - по 1,00 лв.; ДЖАКПОТ: 3 000 000,00 лв. : Позиции - (1, 3, 9); Цифри – (1, 8, 3); 3 - 1 от 21 838,10 лв., 2 - 555 по 39,40 лв.; ДЖАКПОТ: 0,00 лв.  Година 84, месец 02, дата 04, ден 3; I група - няма, II - няма, III - няма, IV - няма, V - 7 по 34,20 лв., VI - 10 по 19,10 лв., VII - 17 по 14,10 лв., VIII - 21 по 9,10 лв., IX - 54 по 5,30 лв., X - по 3,80 лв., XI - по 2,20 лв., XII - по 2,20 лв., XIII - по 2,40 лв., XIV - по 1,50 лв., XV - по 0,98 лв.; ДЖАКПОТ: 15 003,06 лв.", "date": "2018.06.11", "title": "\"Форд Еко Спорт\" срещу левче във Варна"}
{"url": "https://www.monitor.bg:443/bg/a/view/10-lv-za-chadyr-i-shezlong-na-slynchev-brjag-8-lv-na-sv-vlas-102249", "text": "В началото на сезона данните за цените на сянката по Българското Черноморие все още не са категорични. На сайта на туристическото министерство цифрите ще се обновят, а по много плажове още няма информационни табели. По последни данни чадър или шезлонг на Слънчев бряг ще са до 10 лв., а на Свети Влас - 8 лв. Средните цени на чадър и шезлонг по Южното Черноморие са около 6 лева. Толкова са и на плажа в Черноморец. За летовниците таксите не са малки – за пет дни това са 100 лв. допълнително. На централния плаж във Варна пък чадър и шезлонг ще се предлагат по 5 лева. На плаж „Нестинарка” няма информация за цените, а работещите на плажа и в бара нямат информация. Миналото лято на плажа чадърът беше 0,36 лв., но задължително с шалте за 10 лева. Сега някои летовници смятат, че шезлонгът е бонус от хотела, съобщи bTV.", "date": "2018.06.11", "title": "10 лв. за чадър и шезлонг на  Слънчев бряг, 8 лв. на Св. Влас"}
{"url": "https://www.monitor.bg:443/bg/a/view/biren-kemp-v-pazardjik-shte-veseli-fenove-na-svetovnoto-po-futbol-102255", "text": "От 14 юни до 15 юли включително, когато цял свят ще гледа Световното първенство по футбол в Русия, на централния площад“ К.Величков“, по-известен като „Тортата“ в Пазарджик за втори път ще се организира Бирен Кемп, на който всички желаещи ще могат да наблюдават срещите от шампионата Това съобщи кметът на общината Тодор Попов. Кемпът ще бъде съпроводен от музикална програма, различни игри и томболи, придружени от много награди, включително и нашумелите турнири по Бир Понг. Предвижда се и наситена рок-музикална програма, като на 13 и 14 юли в нея ще участват Васко Кръпката и Стенли Live Bend.", "date": "2018.06.11", "title": "Бирен кемп в Пазарджик ще весели фенове на Световното"}
{"url": "https://www.monitor.bg:443/bg/a/view/obshtina-dupnica-podpomaga-dvojki-s-reproduktivni-problemi-102246", "text": "За седма поредна година Община Дупница стартира кампания за подпомагане на семейства с репродуктивни проблеми. В деловодството на администрацията се приемат заявления за финансиране на „ин витро“ процедури. Двойките ще могат да разчитат на финансова помощ, както и досега в размер на 1 500 лв. Крайният срок за кандидатстване е 17 септември. “За краткия период от 2012 до края на 2017г. нямаме неодобрена двойка, която да не е получила финансова помощ. За нашата радост имаме 27 дечица, които са ни известни. Казвам известни, защото не всички финансирани двойки са ни върнали обратна информация дали са станали родители, затова се надявам да са повече. Заложената сума, разбира се, че ще бъде коригирана, ако се одобрят повече двойки, което не подлежи на съмнение“, коментира кметът на Дупница, инж. Методи Чимев.", "date": "2018.06.11", "title": "Община Дупница дава пари на двойки за ин витро"}
{"url": "https://www.monitor.bg:443/bg/a/view/nasko-mesechkov-krysti-dyshterichkata-si-102251", "text": "Професионалният танцьор Атанас Месечков и съпругата му Кремена кръстиха 7-месечната си дъщеричка. Ритуалът по посвещаването на малката Айлин се е състоял през почивните дни, като на него са присъствали само най-близките от обкръжението на семейството. За сладкото настроение на празника пък щастливите родители се погрижили с разкошна торта на два етажа, на която било изписано името на момиченцето им. Айлин се роди през миналия октомври, малко повече от година, след като Наско и Кремена се разходиха до олтара. Двамата правят и дъщеричката си към своето хоби – пътуването, като взимат малката със себе си на всяка екскурзия. Междувременно тази година Месечков дебютира като продуцент на онлайн риалити. Предаването му носеше името Dancelikeastar, а епизодите могат да бъдат гледани в YouTube.", "date": "2018.06.11", "title": "Наско Месечков кръсти дъщеричката си "}
{"url": "https://www.monitor.bg:443/bg/a/view/prodadohme-stoki-v-es-za-9-mlrd-leva-102247", "text": "Само през първите три месеца от настоящата година сме продали стоки за 8,9 млрд. лева в рамките на Европейския съюз (ЕС), сочат данни на Националния статистически институт (НСИ). Това е ръст в размер на 13% спрямо периода януари-март на миналата година. Основните ни търговски партньори пък са били Германия, Италия, Румъния, Гърция, Франция и Белгия. Само през март експортът ни се е увеличил със 7,4 на сто и е възлизал на 3,2 млрд. лева. Най-голям ръст в изнесените артикули има в категорията храни и живи животни, в която попадат месо, млечни продукти, риба, зеленчуци и плодове - с цели 43%. Продавали сме на чужденците и повече сурови кожи и каучук. Спад обаче се наблюдава при въглищата, нефта, газа и електрическата енергия. В същото време от държавите - членки на Общността, сме внесли стоки за 9,8 млрд. лева, като отчетеният ръст тук е в размер на 11,4 на сто. Българските търговци основно залагат на продукти от Германия, Италия, Румъния, Испания и Гърция. Най-голямо увеличение на вносните артикули има при суровите кожи, металните руди и естествените торове. В същото време обаче стокообменът ни с т.нар. трети страни спада. През първите четири месеца на тази година износът ни за тези държави е намалял с 4,7 млрд. лева или 15,6 на сто на годишна база. Основните ни партньори обаче остават Турция, Китай, Сърбия, Македония, Русия и САЩ. Само през април пък импортът е възлизал на 1,3 млрд. лева, което е понижение в рамките на почти 10%. На тези страни продаваме основно животински мазнини, масла и багрила. По малко предлагаме обаче въглища, нефт, газ, както и безалкохолни и алкохолни напитки и тютюн. Вносът пък се оказва, че е паднал с малко над 2 на сто и от януари до април е бил на стойност 6,7 млрд. лева, като отново предпочитаме руски, турски, китайски и сръбски артикули. От тези държави докарваме алкохолни и безалкохолни напитки, тютюн и растителни масла. Междувременно от Съюза на икономистите в България съобщиха, че цените на внасяните у нас стоки от САЩ може да се повишат в резултат на търговска война с ЕС. Ефектът от митата, които ЕС ще наложи на някои стоки, няма да е значим, но тепърва трябва да се прецени, заяви председателят на съюза проф. Татяна Хубенова.  В краткосрочен аспект сме свидетели на рязка промяна и изостряне на политическите отношения между големите капиталистически страни, свързани с решението на САЩ да се въведат мита от 25% на стоманата и стоманените изделия и 10 на сто мито за алуминиевите изделия. ЕС и Канада отговориха с подобни мерки, Китай също е готов да наложи мита, посочи тя. В международните търговски отношения се наблюдава голям подем на \"икономическия национализъм\", добави Хубенова. Събитията от срещата на страните от Г7 са обясними, не са неочаквани. Предстои да има предоговоряне на световния търговски ред в Световната търговска организация, посочи още проф. Хубенова.  Администрацията на Тръмп провежда политика на изолационизъм, но тя е обречена на провал, защото ще увеличи безработицата в САЩ и политическата подкрепа към него ще намалее, каза проф. Стефан Стефанов, член на Съюза на икономистите в България.", "date": "2018.06.11", "title": "Продадохме стоки в  ЕС за 9 млрд. лева"}
{"url": "https://www.monitor.bg:443/bg/a/view/20-000-mb-svoboda-s-predplaten-mobilen-internet-easy-traffic-ot-vivacom-102250", "text": "В сезона на хората с независим дух - лятото, VIVACOM предлага свободата да сърфираш без обвързване. Стартовият предплатен пакет за мобилен интернет “Easy Traffic” предоставя 20 000 MB, валидни 30 дни от момента на активация. „Easy Traffic” е подходящ за всеки, който избягва обвързването с договор, но има нужда от мобилен интернет на своето смарт устройство. В летните дни, изпълнени с емоции и забавления, нуждата от мигновено споделяне може да бъде удовлетворена лесно и на достъпна цена спрямо включените мобилни данни от 20 000 BM. Цената на стартовия „Easy Traffic” е едва 20 лв. с ДДС. Всяко следващо презареждане носи бонус с допълнителни мегабайти за нови 20 дни. Картата с предплатен мобилен интернет използва мрежата на VIVACOM с най-добро 4G покритие на населението1 и освобождава от досадата да следиш трафика си. С новия предплатен пакет споделянето на снимки и видео в социалните мрежи, слушането на музика онлайн и гледането на клипове през смартфона и таблета е точно толкова, колкото ти се иска.", "date": "2018.06.11", "title": "VIVACOM дава 20 000 MB свобода с “Easy Traffic”"}
{"url": "https://www.monitor.bg:443/bg/a/view/12-zaginaha-pri-ataka-sreshtu-ministerstvo-v-kabul-102252", "text": "Атентатор самоубиец отне живота на най-малко 12 души и рани повече от 30 души на входа на афганистанското министерство за благоустройство и развитие на селските райони в афганистанската столица Кабул. Това съобщи говорителят на правителството на фона на влошаващата се сигурност в града, информира \"Ройтерс\". Засега никоя групировка не е поела отговорност.      \"Жена, деца и служители от министерството са сред жертвите\", уточни говорителят на вътрешното министерство Наджиб Даниш. Афганистанските талибани в събота обявиха изненадващо 3-дневно примирие по време на мюсюлманския празник Рамазан, първото по рода си предложение, дни след като правителството обяви безусловно прекратяване на огъня срещу талибаните. Не е ясно кога точно ще започне прекратяването на огъня от талибаните, след като Рамазанът започва при първото появяване на Луната, а това ще стане в четвъртък или петък. Примирието, обявено от правителството, продължава до 20 юни. Преди седмица атентатор самоубиец на мотор изби 14 души близо до събрание на мюсюлмански духовници в афганистанската столица, след като те издадоха смъртна присъда срещу самоубийствените атентати. През април две експлозии в Кабул убиха най-малко 26 души, включително деветима журналисти, пристигнали да отразят първоначален взрив, като станаха цел на нападение на атентатор самоубиец.  Терористичната групировка ДАЕШ (\"Ислямска държава\") пое отговорност за множество атаки в Кабул, но служители по сигурността твърдят, че няколко от атаките е много по-вероятно да са били извършени от мрежата \"Хакани\", групировка, която е свързана с талибаните.", "date": "2018.06.11", "title": "12 загинаха при атака срещу министерство в Кабул         "}
{"url": "https://www.monitor.bg:443/bg/a/view/otlojiha-razvryzkata-po-deloto-za-srutvaneto-na-hotel-veronika-102236", "text": "Отложиха делото за срутването на хотел „Вероника“ край Варна, развръзката на което се очакваше в предвидените заседания на Варненския окръжен съд в трите последователни дни от понеделник до сряда. Поради липсата на един от седемте обвиняеми по делото, строителният надзорник Валентин Пенчев, се стигна до определянето на нови дати за заседание на съда. Пенчев не се яви, защото бил включен в държавна приемателна комисия, която се занимава с даването на разрешителни за пускането в експлоатация на строителни обекти. Заповедта за назначението си получил в края на миналата работна седмица. Поради почивните дни, не успял да уведоми навреме съда, както и да се отпише от държавната комисия. Всички страни по делото се обединиха около становището, че отсъствието му представлява процесуална пречка и трябва да бъде насрочено ново заседание. Следващите дати, на които съдът определи да се гледа делото са 1,2, 3 и 4 октомври. По делото, което е в 24 тома, има 7 обвиняеми за смъртта на работниците Борислав Стефанов, Манол Манолов, Тодор Тодоров и Йосиф Стефанов, загинали при падането на хотела на 8 април, 2015 година. Тогава за реконструкцията на хотел „Вероника“, „Слънчев ден“ АД наема строителната фирма „Планекс”. Поради липса на лиценз за изнасяне на строителни материали тя наема „Бултранспорт груп“ като подизпълнител за събарянето. На свой ред те пък наемат фирма „Дигинг“. След срутването на хотела, от последната фирма твърдят, че контрактът с тях е само за наем на техника и реално не са подизпълнители на обекта. Според обвинението на прокуратурата обаче, именно управителят на тази фирма вкарва загиналите с уговорката да съборят колоните на хотела. Сред обвиняемите по делото е Пламен Николов, който по време на трагичния инцидент е технически ръководител в подизпълнителската фирма „Бултранспорт груп“, Георги Георгиев - собственик на фирма „Дигинг“, наета от подизпълнителя, Валентин Пенчев - строителен надзорник от фирма „Инекс консулт“, Валентин Тонев - инспекторът по здраве и безопасност в „Планекс“ и координатор по здравословните и безопасни условия на труд, Мехнур Манав - технически ръководител на обекта, Йовко Русев - координатор по безопасни и здравословни условия на труд, наел работници за разчистването на „Мираж“ и строителният експерт от „Инекс консулт“, Виолета Ганева. Ако подсъдимите бъдат признати за виновни, предвиденото в закона наказание за това престъпление, е лишаване от свобода от 3 до 10 години.", "date": "2018.06.11", "title": "Отложиха развръзката по делото за срутването на хотел „Вероника“  "}
{"url": "https://www.monitor.bg:443/bg/a/view/pregazilata-policaj-katja-lerca-otiva-v-zatvora-za-2g-i-4m-102241", "text": "Убилата на място пътния полицай Делян Палазов пловдивчанка Катя Лерца отива в сливенския женски затвор за 2г. и 4 м. Присъдата й от първа инстанция бе потвърдена от апелативния съд в Пловдив, съобщиха оттам. В решението си магистратите са посочили, че категорично е опровергана тезата на защитата, че полицаят е съпричинил с действията си пътното произшествие. Във фаталния 13 май м.г. униформеният е вдигнал палката, за да спре и провери джип, който е карал в крайната лява лента пред този на подсъдимата. Според Апелативния съд служителят на реда от достатъчно голямо разстояние е подал знак със стоп-палка и реално е бил видим за Катя Лерца. Освен това в този момент в средната лента, при три налични, е нямало приближаващи автомобили. Въпреки това Катя Лерца, която в градски условия, е шофирала с близо 100 км/час и е оставила едва около 6 м дистанция до джипа пред нейния, е навила волана надясно, за да премине в средната лента. Именно там е стоял пътният полицай, който е бил блъснат и убит на място от шофьорката. В решението на апелативния съд се казва, че подсъдимата е управлявала автомобила си със скорост двойно по-висока от разрешената. Освен това по целия булевард „Санкт Петербург“ в момента на произшествието е имало концентрация на много хора, поради провеждането на народния събор в парк „Лаута”, който събор полицаят е охранявал. Апелативният съд отхвърли искането за условно наказание, приемайки че за поправянето на подсъдимата е наложително то да бъде изтърпяно реално в затвора.  Още пред окръжните съдии Лерца призна фактите в обвинителния акт и делото тогава протече по реда на съкратеното съдебно следствие. За това и първоначално определеното наказание е намалено с една трета. Като отегчаващо отговорността обстоятелство е отчетено, че след извършване на деянието свидетелството за правоуправление на подсъдимата е отнето. Скоро след произшествието контролните органи са установили, че тя въпреки това управлява автомобил без книжка, за което й е съставен акт за нарушение. Връчването на постановлението за отнемане на свидетелството за правоуправление и възможността за обжалването му пред съда, нямат пряко отношение към оценка поведението на подсъдимата. По делото са събрани и доказателства, от които е видно, че подсъдимата многократно е нарушавала и преди това правилата за движение по пътищата. Решението не е окончателно и може да бъде обжалвано пред ВКС.", "date": "2018.06.11", "title": "Прегазилата полицай Катя Лерца отива в затвора за 2г. и 4м. "}
{"url": "https://www.monitor.bg:443/bg/a/view/mazilka-se-sruti-vyrhu-glavata-na-dete-v-pernik-102254", "text": "Парче от мазилка от сградата на бившия битов комбинат в Перник падна върху главата на дете в неделя. За инцидента съобщава Росен Христов, бащата на малчугана в писмо до пернишки сайт. 13-годишният му син минавал покрай сградата, когато мазилката се откъртила, разбила се в козирката на първия етаж на сградата и парче от нея го ударило по главата. Родителят споделя, че детето му не е пострадало тежко. \"В същото време минава патрул, виждайки какво се случва спират и веднага са го питали добре ли е има ли нужда от помощ, благодаря за което\", разказва бащата. Той разказва, че прибирайки се вкъщи синът му споделя, че много го боли главата, но нямал вътрешни наранявания само лека цицина. Родителите преценяват, че е по-добре да заведат наследника си в Бърза помощ, където се оказва, че всичко е наред. „Там попаднахме на млад доктор, който се отнесе професионално и много човешки с нас, много им благодаря за това. Направихме снимка и слава на Бога всичко е наред\", пише Христов. От общината в Перник съобщиха, че са издирени собствениците, които се оказват, че са шест фирми и четири физически лица. Кметът на общината Вяра Церовска пък е издала заповед за оглед на рушащата се сграда. „Назначена е комисия по Закона за устройство на територията, която на 3 юли , от 11 часа, ще направи обстоен оглед на обекта. В комисията са включени конструктори от Община Перник, представители на Регионална дирекция „Пожарна безопасност и защита на населението“ и Регионалната здравна инспекция“, съобщиха от общината.", "date": "2018.06.11", "title": "Мазилка се срути върху главата на дете в Перник"}
{"url": "https://www.monitor.bg:443/bg/a/view/volkswagen-touareg-vze-naj-silnite-semejni-geni-102237", "text": "Volkswagen Touareg се появи през 2002 г. и стана първият високопроходим модел на германската марка и първият Volkswagen, който влезе в премиум сегмента. Второто издание на германския SUV стана още по-луксозен и проходим модел, а неотдавна беше представено и новото, трето поколение на Touareg. Световната премиера не случайно се състоя на автосалона в Пекин, защото в Китай моделът е много популярен. Новият Volkswagen Touareg е построен на новата платформа MLB Evo, която се използва и от Audi Q7, Porsche Cayenne и Bentley Bentayga. Германският SUV е взел най-силните семейни черти от всъдеходите на групата и след първата ми среща с него мога категорично да заявя, че той е по-луксозен от Audi Q7, по-красив от Bentley Bentayga и по-достъпен от Porsche Cayenne. С този арсенал от силни качества, новият Touareg го очаква сигурен пазарен успех. Няма да е изненада, ако в първите месеци търсенето изпреварва предлагането, така че желаещите да го притежават ще се наложи да чакат няколко месеца за доставка. Новият Volkswagen Touareg е нараснал на дължина до 4878 мм, на широчина достига 1984 мм, на височина – 1702 мм, а междуосието е 2894 мм. Въпреки увеличените размери, широкото използване на алуминиеви сплави е позволило да се намали теглото с 106 кг до 1995 кг в базовата версия. Третото поколение на Volkswagen Touareg е радикално променено и е изведено на ново технологично ниво. Новият SUV е флагманът на германската марка и има с какво да се похвали. Промените се забелязват още от пръв поглед, защото новият Volkswagen Touareg е станал много по-изразителен на външен вид. Предната част е издържана в духа на концептуалния всъдеход Volkswagen T-Prime GTE, при който огромната хромирана решетка е съчетана с продълговати фарове. Сега фаровете са светодиодни още в базовата версия, а като опция се предлагат LED матрични светлини с променлив светлинен сноп. Арките над колелата са по-изпъкнали, а в профилните стени са щамповани релефни кантове. Праговете са украсени с хромирани лайсни. Разширената задна част е подчертана от тесните светлини, а над задното стъкло е поставен масивен спойлер. Спортната версия R-Line се отличава по аеродинамичния пакет на каросерията и 20-инчовите лети джанти вместо стандартните 18-инчови джанти. В салона на новия Volkswagen Touareg цари лукс, на който ще завиди и братовчедът Audi Q7. Интериорът е покрит с качествена кожа, алуминиеви и лакирани панели, и невиждан досега голям екран. Осветлението на салона се осъществява със светодиоди, като можете да изберете един от 30 цвята. Вентилационните дефлектори са опънати почти по цялата ширина на предния панел. Воланът е изпълнен в традиционния стил на Volkswagen и долната му част е плоска. Пред водача се намира 12-инчов дисплей с променлива конфигурация Digital Cockpit, а най-важните данни се проектират върху предното стъкло. Широкият централен панел е обърнат към шофьора и по-голямата част от него вече е заета от огромен 15-инчов мултимедиен дисплей, наречен Innovision Cockpit. Благодарение на него са премахнати всички бутони и мултимедията се контролира с интуитивно докосване и може максимално да се персонализира. На централния тунел прави впечатление напълно новият селектор на трансмисията, а зад него са поставени бутоните за стартиране на двигателя и за аварийните светлини, както и въртящите се контролери за режимите на шофиране и регулиране на окачването. В масивния подлакътник има голяма кутия за предмети. Сядайки зад волана бързо настройвам най-удобната позиция с изцяло електрическо регулиране и на седалката, и на облегалката. Седалките са с отопление и вентилация. Кормилната колона също се регулира с електрозадвижване и има широк спектър от настройки. Воланът е с отопление, което ще оценят потребителите през зимата. Във варианта R-Line са монтирани спортни седалки с по-изразителни странични опора. На втория ред има огромно пространство за краката и над главите, така че да седнат удобно хора с височина до 2 метра. Задните седалки са оборудвани с хоризонтално регулиране, като се местят напред-назад до 160 мм, а ъгълът на облегалките се променя, така че пътниците могат дори да полегнат в купето. Салонът е достатъчно широк за трима възрастни пътници. В багажника с обем 810 литра има място дори за трети ред седалки. Със сгънати задни облегалки капацитетът нараства до 1800 литра. В новия Volkswagen Touareg е поставена 730-ватовата озвучителна система Dynaudio с 14 високоговорители, която изпълва салона със звук като в концертна зала. На големия 15-инчов дисплей се показва триизмерната карта на сателитната навигация, но бих искал на него да мога да гледам телевизия, поне докато чакам в задръстване. Всъдеходът е оборудван с адаптивен круиз контрол, система за автоматично спиране, спазване на лентата, следене на умората на водача и разпознаване на пътните знаци, както и асистент за самостоятелно паркиране и полуавтономна технология за движение. Впечатляваща е системата за нощно виждане с термокамера и дисплей, която разпознава движещи се живи обекти на тъмно, показвайки ги на екрана на арматурното табло. Първоначално за задвижването на новия Volkswagen Touareg се предлага само 3,0-литров турбодизелов двигател V6 TDI с мощност 286 к.с. Двигателят 3.0 TDI с максимален въртящ момент 600 Нм задвижва големият SUV уверено, но не и спортно. Тягата е напълно достатъчно за да може да тегли ремарке с тегло 3,5 тона. Освен това двигателят е станал значително по-тих и вибрациите са изчезнали напълно. Ускорението от място до 100 км/ч отнема 6,1 секунди, а максималната скорост е 235 км/ч. В същото време двигателят е много по-икономичен и по планинските австрийски пътища, средният разход беше едва 6,9 л/100 км. Автоматичната 8-степенна скоростна кутия вече е на ZF и превключва неусетно, а ако някой има претенции към бързината на трансмисията, може да поеме контрола над предавките в свои ръце чрез пластините зад волана. Определено този двигател няма да задоволи динамичните вкусове на спортните натури и пътни състезатели, които ще трябва да изчакат за 4,0-литровия турбодизелов мотор V8 с мощност 421 к.с. Гамата ще се разшири и с бензиновия 3,0-литров турбодвигател V6 с 340 к.с. Новият Volkswagen Touareg е оборудван серийно със система за постоянно задвижване на четирите колела 4MOTION, която разпределя въртящия момент по осите в съотношение 40:60. Механичният самоблокиращ се диференциал Torsen може да прехвърли до 70% от тягата към предната ос и до 80% върху задната ос. Като опция се предлага технология за промяна на настройките за шофиране на пясък, чакъл, сняг и тежък офроуд. Задължително поръчайте опционалното въздушно окачване, което позволява да се увеличи пътния просвет от 200 до 270 мм и така всъдеходът може да преодолее водно препятствие с дълбочина от почти 60 см. Новият Volkswagen Touareg е станал много по-маневрен от своя предшественик, благодарение на завиващите задни колела. Те са допринесли диаметъра на завой да се намали до 10,9 метра. В комфортен режим воланът не е особено информативен, но в спортен режим става плътен и директен. Пътуването с новия Touareg e много по-комфортно, а с въздушното окачване големият всъдеход вози комфортно, сякаш се носи над пътя. На магистралата със скорост над 120 км/ч, пътният просветът се намалява автоматично до 185 мм. Активните стабилизатори за напречна стабилност се справят отлично с възникващите наклонявания на каросерията в завоите. Новият Touareg е добре изолиран от шум и вибрации, и в салона не проникват шумове нито от дизеловия двигател, нито от широките гуми, нито от вятъра. Третото поколение на Volkswagen Touareg вече може да се поръчва и у нас, а цените на нашия пазар стартират от 108 117 лева. Добре оборудван с всички налични опции, Touareg може да достигне до 150 000 лева, но дори и с тази цена новият SUV е много по-изгоден от братовчедите Porsche Cayenne и Bentley Bentayga.", "date": "2018.06.11", "title": "Volkswagen Touareg взе най-силните семейни гени "}
{"url": "https://www.monitor.bg:443/bg/a/view/nejmar-izravni-romario-102235", "text": "Звездата на Бразилия Неймар вкара един от головете за победата над Австрия с 3:0 в контролен мач преди световното първенство в Русия и се изравни с легендата Ромарио по брой попадения за националния отбор. Към този момент и двамата имат по 55 гола за “селесао”, като делят третото място в историята. На Неймар са били необходими обаче 85 мача, докато Ромарио се е задоволил със 74. “Благодаря, Неймар, че продължаваш да бележиш, което е особено важно в навечерието на световното. Числата са, за да бъдат подобрявани”, написа Ромарио в Туитър, а Неймар му отговори задочно след мача пред журналистите.   “Ромарио е идол за мен, бразилците и целия свят. Много силно го уважавам”, коментира Неймар.", "date": "2018.06.11", "title": "Неймар изравни Ромарио "}
{"url": "https://www.monitor.bg:443/bg/a/view/prezidentyt-na-sa-sht-spravedlivata-tyrgovija-sega-trjabva-da-se-naricha-bezumna-tyrgovija-102239", "text": "Президентът на САЩ Доналд Тръмп пусна в Туитър залп от съобщения тази сутрин, изразявайки недоволството си от някои от най-близките съюзници на Вашингтон в НАТО заради американския търговски дефицит с тях, предаде Ройтерс. Честната търговия сега трябва да се нарича безумна търговия, освен ако не е реципрочна, написа в Туитър Тръмп, който е в Сингапур за среща със севернокорейския лидер Ким Чен-ун. \"Не е честно спрямо американците! 800 милиарда търговски дефицит,\" отбелязва той. Защо трябва, аз като президент на САЩ, да позволявам страните да трупат огромни търговски излишъци от десетилетия, а нашите фермери, работници и данъкоплатци трябва да плащат такава голяма и несправедлива цена?\", написа още американският президент. Тръмп критикува Европа като посочи, че САЩ плащат почти цялата сума за защитата на \"точно тези страни, които ни обират\", информира ДПА. ЕС имат излишък от 151 милиарда долара - трябва да плащат много повече за отбрана, написа в Туитър Тръмп. Словесна битка се разрази между САЩ и традиционните съюзници на Вашингтон, след като Тръмп нападна домакина на срещата на Г-7 премиера на Канада Джъстин Трюдо в Туитър и оттегли подкрепата си за съвместната декларация на групата на седемте най-развити икономики в света, след като канадският лидер се закани да въведе ответни мерки срещу американските мита върху стоманата и алуминия. Икономическият съветник на Белия дом Лари Къдлоу продължи вчера атаките срещу Трюдо, като го обвини, че е забил нож в гърба на САЩ. Европа и Канада реагираха с изумление на туитовете на Тръмп в събота, като Франция заяви, че международното сътрудничество не може да зависи от гняв и няколко подхвърлен думи, а германският канцлер Ангела Меркел определи решението на Тръмп да оттегли подкрепата на САЩ от общото комюнике на Г-7 като \"отрезвяващо и леко депресиращо\".", "date": "2018.06.11", "title": "Президентът на САЩ: Справедливата търговия сега трябва да се нарича безумна търговия"}
{"url": "https://www.monitor.bg:443/bg/a/view/pomilvaha-kravata-beglec-penka-102234", "text": "Помилваха кравата - беглец Пенка, която преди около две седмици се завърна от 15-дневна екскурзия в съседна Сърбия. Решението беше взето от Българска агенция по безопасност на храните вчера, след като станаха ясни лабораторните анализи на животното. „Кравата е напълно здрава, пробите за изследваните от нас болести са отрицателни. Предстои изготвяне на протоколи, като животното остава на този етап в изолатора в кюстендилското село Копиловци. Очаква се към края на седмицата Пенка да бъде върната за отглеждане в животновъдния обект в село Мазарачево“, обявиха от БАБХ. От там уточняват, че продължат срещите на изпълнителния директор д-р Дамян Илиев с колеги от Сърбия по трансграничното сътрудничество в областта на ветеринарната дейност. „Много съм благодарен на всички хора от целия свят, които се застъпиха за моята животинка. В наша подкрепа се обяви дори и бившият член на „Бийтълс“ - Пол Маккартни. Доволен съм, че спасиха Пенка. Нямате представа колко нерви ми костваше всичкото това, но ето резултат има. Смятам, че моята борба ще помогне и на други колеги в цялата страна, които отглеждат животни в погранични райони“, каза минути след обявяване решението на БАБХ, собственикът на кравата-беглец, Иван Харалампиев. Той е категоричен, че Пенка заслужава една огромна награда и с гордост ще я отглежда в стопанството си. „Тази крава за мен е едно чудо. Аз самия ще я наградя с лукс фураж и много ласки. Тя се превърна в много специална не само за моето семейство, но и за всички хора. Представете си колко нерешени въпроси повдигна изчезването й, надявам се да има промяна и в законодателството“, обяви още Харалампиев. Кравата Пенка изчезна на 12 май от животновъден обект в село Мазарачево. След 15 – дневен престой в Сърбия тя беше прибрана от собственикът й Иван Харалампиев. Заради предстоя в страна, която не е членка на ЕС, първоначално беше обявено, че тя ще бъде умъртвена. След като стопанинът й направи медийно достояние казуса, а кравата стана световно известна, се стигна и до спасяването на Пенка.", "date": "2018.06.11", "title": "Помилваха кравата - беглец Пенка"}
{"url": "https://www.monitor.bg:443/bg/a/view/shakira-trygna-na-turne-sled-7-godishna-pauza-102240", "text": "Поп дивата Шакира стегна куфарите за турне след 7-годишна пауза. Певицата стартира обиколката си с грандиозен концерт в Хамбург, където поздрави меломаните с хитове от 20-годишната си кариера. Певицата разкри, че е отложила със седем месеца турнето си „Ел Дорадо“ заради проблми с гласните струни. сподели развълнувана пред Би Би Си тя. Въпреки недобрите прогнози на лекарите, 41-годишната звезда се възстановила естествено. Всички специалисти, които тя посетила, предвиждали сложна операция. Шакира разказа още, че по време на заболяването отново е започнала да се моли на Господ и му е обещала, че ако отново може да пее, ще празнува всяка нощ.  ", "date": "2018.06.11", "title": "Шакира тръгна на турне след 7-годишна пауза"}
{"url": "https://www.monitor.bg:443/bg/a/view/nov-centyr-shte-obuchava-kadri-za-turizma-102230", "text": "Туристическото министерство ще създаде нов център за квалификация и преквалификация на кадрите в сектора. Новината обяви ресорният министър Николина Ангелкова по време на конференция за образованието и образованието в София. Целта на новата структура към МТ е да се гарантира връзката между образование и бизнес, но и да се подобри качеството на работната ръка, обясни Ангелкова и допълни, че 90 на сто от услугата зависи от качеството й. След облекчения внос на работници от трети страни, тази година в туризма ще бъдат наети 5000 сезонни работници от чужбина, обяви още министърът на туризма. Необходимо е да бъде осигурен по-дълъг престой на сезонните работници с дългосрочни визи, поиска Ангелкова. Усилията, които полага външно министерство по темата за визите на работници от чужбина, очерта вицепремиерът и външен министър Екатерина Захариева. „Външно министерство полага усилия да се намали срокът за издаване на дългосрочни работни визи. В момента този срок е от 20 до 40 дни, което е изключително много, особено за наемане на сезонен работник“, коментира външният министър. Захариева подчерта, че в Министерски съвет е внесено предложение този срок да се съкрати на 10 дни и че в момента текат междуведомствени съгласувания.", "date": "2018.06.11", "title": "Нов център ще обучава кадри за туризма"}
{"url": "https://www.monitor.bg:443/bg/a/view/puskat-album-s-nechuvani-izpylnenija-na-prins-102242", "text": "Албум с нечувани досега изпълнения на Принс ще излезе на пазара на 21 септември. Дискът ще се състои от 9 парчета с обща продължителност от 35 минути и ще носи името Piano & A Microphone 1983. Записите са осъществени в домашното студио на Принс в Минесота, като единственият инструмент, звучащ в звукозаписите, е пиано. Обложката на албума е кадър на поп легендата от бекстейджа на негово турне от 1999 г. Дискът е продуциран от Warner Bros. Records. Миналата седмица фенове на звездата организираха и цял фестивал по повод 60-ия рожден ден на певеца. Концерти, тур-обиколка из всички локации, на които е заснет филмът Purple Rain (1984 г.), както и специална прожекция на заглавието почетоха паметта на легендарния изпълнител. Целият форум бе организиран от почитателите на Принс, като към идейното звено се включва и Джоел Кинг, работил като оператор по няколко негови проекта. Някои от наследниците на звездата също присъстваха на фестивала. Всички събития бяха безплатни за присъстващите, а като символичен подарък за юбилея на певеца, феновете пуснаха и 60 пеперуди в небето.", "date": "2018.06.11", "title": "Пускат албум с нечувани изпълнения на Принс"}
{"url": "https://www.monitor.bg:443/bg/a/view/a1-s-dve-pyrvi-otlichija-ot-biznes-nagradite-na-b2b-media-102244", "text": "А1 получи две първи отличия от годишните бизнес награди на b2b Media, които бяха раздадени за четвърта поредна година. Наградите се присъждат на компании с иновативно мислене и подход към бизнеса. По време на церемонията медията отпразнува и своята 10 годишнина на пазара. С първо място в категория „Иновация в маркетинга и ПР сферата“ бе наградена кампанията в подкрепа на българския спорт „Хайде да гледаме финала на ATP Finals с Григор Димитров”. А1 предостави безвъзмездно правата за излъчване на шампионския мач на Григор Димитров от финалите на ATP в Лондон на национални телевизии в България. Мачът, с който най-добрият ни тенисист стигна до рекордната трета позиция в ранглистата, беше гледан от над 1 милион зрители. Решението на А1 получи над 250 публикации в медиите, в във Facebook кампанията генерира 900 000 reach, 21 440 реакции, 1 558 споделяния и 1 714 коментара. С още едно първо място бяха отличени и спортните канали MAX Sport 1 и MAX Sport 2 на A1. Те получиха награда в категория „Иновативен продукт или услуга“. Спортните канали на A1 излъчват над 8 000 часа съдържание на живо годишно. Освен тениса, основните спортове в програмата на MAX Sport 1 и 2 са футбол, свободни боеве, баскетбол, лека атлетика, моторни спортове и др. Каналите излъчват на живо елитните футболни първенства на Холандия, Русия, Украйна и Китай, най-интересните дербита от баскетболните Евролига и Еврокупа, всички бойни вечери на UFC, надпреварите от Диамантената лига по лека атлетика, стартовете от MotoGP и NASCAR, а също и срещите от Националната хокейна лига на САЩ и Канада. За първите три месеца от своето начало каналите постигнаха отразяване от над 1 000 публикации в медиите и 3 100 000 reach във Facebook. „Изключително горди сме с това признание за две много успешни за нас кампании за спортните канали, които стартирахме през януари миналата година. Решението да предоставим излъчването на мача на Григор Димитров беше от голямо значение както за компанията, така и за всички фенове, защото мачът бе едно от най-големите спортни събития за годината. Стартирането на собствено съдържание беше смело решение, което е част от стратегията на А1 да бъде повече от традиционния телеком. Ние вярваме, че с новия международен бранд А1 ще сме предпочитаният доставчик на иновативни дигитални услуги на българските клиенти. Продължаваме да разширяваме портфолиото си от атрактивно спортно съдържание, но навлизаме и в съвсем нови сфери като стрийминг на музика, дигитални разплащания, cloud и IoT решения.“, сподели Илияна Захариева, директор „Корпоративни комуникации“ в А1. Това са поредните отличия, които двете кампании получават за успешна комуникация. По време на наградите на ПР Приз, организирани от Българското дружество за връзки с обществеността, кампанията „Хайде да гледаме финала на ATP Finals с Григор Димитров“ бе наградена с първо място, а дебюта на двата спортни канала – отличен с трето място.", "date": "2018.06.11", "title": "А1 с две първи отличия от бизнес наградите на b2b Media"}
{"url": "https://www.monitor.bg:443/bg/a/view/radio-veselina-izpitva-shofiorite-102243", "text": "С кампанията Мисия „Отговорен шофьор“ радио Веселина съчетава забавното с полезното. За да подобри условията по пътищата, радио Веселина ще задава въпроси относно правилата и уместното им прилагане, а най-знаещите водачи с регистрация в сайта на канала ще участват в томбола за една от седмичните награди. Идеята за кампанията се ражда заради статистика, която гласи, че България е на второ място по смъртност в следствие на ПТП в Европа. Данните, публикувани през април от Европейската комисия, сочат, че 93% от произшествията с жертви у нас се дължат на човешки грешки. Радио Веселина ще зарадва слушателите си с още приятни изненади.", "date": "2018.06.11", "title": "Радио Веселина изпитва шофьорите"}
{"url": "https://www.monitor.bg:443/bg/a/view/pusnaha-ot-aresta-pijanija-i-drogiran-shofior-na-uchenicheski-avtobus-102229", "text": "Пуснаха от ареста задържания за 24 часа 41-годишен пиян и дрогиран шофьор от Варна, който беше подкарал автобус с 35 деца от първи до трети клас от ОУ „ Васил Априлов“ за Лясковец. Там децата трябвало да изкарат една седмица на лагер. Според варненската прокуратура няма основание за увеличаване на времето на задържането на провинилия се шофьор до 72 часа. Въпреки инцидента, децата тръгнаха с друг шофьор и автобус, като продължават своята програма и трябва да се приберат в края на седмицата. Друга се оказа пък група с деца, за които писахме, че пътуват за Банско и няма връзка с този инцидент. По време на разследването стана ясно, че провинилия се шофьор имал 14 постановления за нарушения на Закона за движение по пътищата, 2 от които за шофиране в нетрезво състояние, наложени през 1999 година и 2006 година. След като възстановил правоспособността си, той обаче не се отказал от лошите си навици и след купонджийска нощ, отново се явил неадекватен в неделя сутринта на работа. Организатор на ваканцията е туроператорската фирма „Алина тур”, която е наела автобуса за превоза на децата. „Училището организира екскурзии по наредба, като изисква представянето на документи. Това означава, че ние можем да контролираме единствено документално нещата. Имаме лиценза на туроператора, както и лиценза на транспортната фирма. Знаем документално годините на автобуса, който превозва децата, дали е преминал технически преглед и правоспособен ли е шофьора. Дотук се свеждат нашите компетенции“, обясни директорът на училище „Васил Априлов“ във Варна, Албена Комитова. „Преди Регионалното управление по образованието да даде разрешение за пътуване на ученически автобус, трябва да се съобразят изискванията на 4 закона и 2 наредби, коментира шефката на Регионалното управление по образованието във Варна, Венцислава Генова. От 2016 година съществува отработен механизъм за информиране между Регионалното управление по образованието и Областната дирекция на МВР, където в онлайн формат се изпраща подробна информация за всяко предстоящо пътуване на ученици в страната, като се посочва дата място и начален час на тръгване, номера на автобуса, името на шофьора, броя на децата, възраст, ръководител на групата и други придружители. Този механизъм на взаимодействие между институциите е в изпълнение на наредбата за специализирана закрила на деца на обществени места. По силата на този механизъм Регионалното управление на образованието на своя сайт има рубрика „Охрана и сигурност“, където има формуляр за попълване на информация при организирано пътуване на ученици, извън училище, обясни тя и добави, че във формуляра са и онези посочени преди това задължителни полета, които се попълват. Тази изпреварваща информация дава възможност на полицията да упражни своя контрол върху шофьора, оторизиран по силата на своите служебни задължения да изпълнява, както Закона за автомобилните превози, така Закона за движение по пътищата. Благодарение на това наше добро взаимодействие, се стигна и до установяването на този пиян шофьор, което предотврати евентуален инцидент с непредвидими последици, за което сме благодарни на полицията“, посочи още просветната шефка. Според Генова обаче, проблемът не е в документите и разрешението, а в поведението на шофьора, което е негов личен избор. „Той е правоспособен шофьор, автобусът е изправен. Това са най-общите изисквания, другото е личен избор на човека“, коментира още тя и отбеляза, че директорите не могат да упражняват контрол по отношение на фирмите, които предоставят подобен тип услуги. „Директорите сключват договор с фирма, която е регистрирана по търговския закон. Документите, които директорите събират и изпращат в Регионалното управление на образованието са инструктаж на родители и ученици, застрахователната полица на учениците, информация за последния технически преглед на автобуса, правоспособността на шофьора, офертата, която предлага хотелът, където децата ще бъдат настанени, както и маршрутът. В наредбата има ред и условия, по които се организира пътуването на учениците. Този ред и условия, заедно с критериите, са в удовлетворяване на изискванията, които са разписани в Закона за туризма към онези институции, които са оторизирани да предоставят туристически услуги на деца и ученици“, обясни още Генова.", "date": "2018.06.11", "title": "Пуснаха от ареста пияния и дрогиран шофьор на ученически автобус "}
{"url": "https://www.monitor.bg:443/bg/a/view/brus-springstijn-grabna-toni-za-cjalosten-prinos-kym-teatyra-102228", "text": "Рок звездата Брус Спрингстийн заслужено получи „Тони“ за цялостен принос към театъра. Бляскавата церемония по връчване на наградите се проведе за 72-ри път снощи в „Рейдио сити мюзик хол“ в Ню Йорк. В ролята на водещи за шоуто влязоха Джош Гробан и Сара Барейлес. Брус, който миналата година дебютира на нюйоркска театрална сцена, получи специалното отличие за хитовото си шоу „Спрингстийн на Бродуей“, връчено му от колегата му Били Джоуел. Отличник на театралния еквивалент на наградите „Оскар“ стана постановката „Посещението на оркестъра“, като спечели 10 приза, включително за най-добър мюзикъл. Продукцията надви сериозна конкуренция в лицето на вече утвърдените „Замръзналото кралство“, „Гадни момичета“ и „Спондж Боб Квадратни гащи“. Мюзикълът по израелския филм със същото име допадна на публиката и на журито за наградите „Тони“ с темата си за толерантност. Историята проследява оркестъра на египетската полиция, който трябва да свири на концерт в Израел, но попада в друг град. \"Хари Потър и прокълнатото дете\" спечели шест награди \"Тони“, включително за най-добра театрална пиеса и режисура на Джон Тифани. Пиесата бе отличена още в категориите за сценарий, осветление, звуково оформление и оркестрация. Актьорите Гленда Джаксън (“Три високи жени\") и Андрю Гарфийлд (“Ангели в Америка“) получиха призовете съответно за най-добра женска и най-добра мъжка роля в пиеса, а екранният Монк – Тони Шалуб – за най-добра роля в мюзикъл. Сред другите лауреати са композиторът Андю Лой-Уебър (за цялостни постижения), пеещата танцьорка Чита Ривера (също за цялостни постижения) и актрисата Лори Метклаф (най-добра поддържаща женска роля).", "date": "2018.06.11", "title": "Брус Спрингстийн грабна „Тони“ за цялостен принос към театъра        "}
{"url": "https://www.monitor.bg:443/bg/a/view/francija-izbra-shampionite-si-s-naj-hubava-brada-102231", "text": "Вторият шампионат за най-хубава брада и мустаци в Париж излъчи победителите в 17 категории, съобщи в. \"Фигаро\". Повече от 60 мъже претендираха за най-хубава брада под или над 20 см, брада в стил \"Гарибалди\" или \"Верди\", унгарски мустак или свободен стил, в който участниците дават свобода на въображението си. В категорията свободен стил победи Джордан Лурдел с творение, приличащо на медуза. Той разделя брадата си на 10 кичура и ги оформя с гел, за да са в различни посоки. Директор на магазин от Дижон спечели наградата за гарибалдова брада. Той обясни, че всеки ден отделя по 20 минути за брадата си - мие я с шампоан, четка я, подхранва я с балсам. Оформя я на всеки пет седмици. Победителят в категорията за брада под 20 см, който е от Ангулем, каза, че това е трудно хоби, но му доставя голямо удоволствие. Шампионатът се организира от производител на козметика за бради.", "date": "2018.06.11", "title": "Франция избра шампионите си с най-хубава брада"}
{"url": "https://www.monitor.bg:443/bg/a/view/myj-i-jena-se-zatriha-v-nelepa-katastrofa-102221", "text": "Вчера около 18 часа 63-годишната Стефка Кацарска, пенсионирана акушерка от благоевградската болница и нейния съпруг, 65-годишния Васил загинаха в нелепа автомобилна катастрофа в Благоевград. Трагичният инцидент станал на кръстовище на ул. „Яне Сандански“ в началото на благоевградския квартал „Струмско“. Управляваният автомобил „Пежо“ от 65-годишният Иван Терзийски, познат в града като Терцата, автоинструктор по професия, в който се возили двамата съпрузи навлязъл в кръстовището без предимство. Последвал удар  в насрещно идващ с голяма скорост „Фолксваген“, управляван от 22-годишния Кирил Пинтийски. Загиналите мъж и жена се намирали в дясната част на автомобила, където е ударено „Пежо“-то. Жената е починала около 19 часа в благоевградската болница, а два часа по-късно  и съпругът ѝ. Водачите на двата автомобила се отървали с леки наранявания. В Благоевград  не е имало толкова тежка катастрофа с двама загинали от десетилетия, казаха от КАТ.", "date": "2018.06.11", "title": "Мъж и жена се затриха в нелепа катастрофа"}
{"url": "https://www.monitor.bg:443/bg/a/view/mechyt-na-obi-uan-beshe-prodaden-za-132-000-dolara-102202", "text": "Великият джедай Оби-Уан Кеноби се раздели с меча си срещу 132 000 долара. Толкова стигна цената на един от най-желаните лотове в търг, който разпродаде над 2000 предмета от кино класики като „Междузвездни войни“, „Терминатор“, „Бен Хур“.Общата сума, за която бяха разпродадени уникатите беше над 6 000 000 долара. Джедайското оръжие в сагата въртеше сър Алек Гинес. Моторът „Харли Дейвидсън“, който возеше Арнолд Шварценегер в „Терминатор 2“, намери своя нов собственик за 480 000 долара. А колесницата от кинокласиката „Бен Хур“ с Чарлтън Хестън бе изтъргувана за 140 000 долара. В търга беше включен и автобусът, с който Сандра Бълок и Киану Рийвс се надбягваха със смъртта в „Скорост“. Той беше продаден за 96 000 долара.  Великият джедай Оби-Уан Кеноби се раздели с меча си срещу 132 000 долара. ", "date": "2018.06.11", "title": "Мечът на Оби-Уан беше продаден за 132 000 долара"}
{"url": "https://www.monitor.bg:443/bg/a/view/italija-postroi-kruizen-lajner-gigant-za-5331-pasajeri-102227", "text": "В пристанището на Генуа бе представен на туроператори, политици и журналисти най-големият круизен кораб, строен някога в Италия. Той се казва “Seeview”, струва 800 млн. евро и може да побере на борда си 5331 пасажери и още 1413 души екипаж. Морският гигант е конструиран за изключително краткия срок от 6 месеца в корабостроителницата на държавня концерн „Финкантиери“ в намиращото се в Североизточна Италия пристанище Монфалконе. Водоизместимостта на лайнера е 153 хил. тона, дължината – 323 метра, като за извисяването му са били нужни 10 млн. работни часа, уплътнени от близо 10 хил. души. Кръстница на „Seeview” стана митичната звезда на италианското кино София Лорен. На специалния купон в Генуа асистенти на филмовата легенда бяха световно известният рокер Дзукеро, прочутата тв-водеща Мишел Хунцикер, обичаният незрящ тенор Андреа Бочели и др. Тържеството бе уважено и от представители на политическия елит на Италия, начело с шефката на Сената на републиката Мария Елизабета Казелати и губурнатора на областта Лигурия Джовани Тоти. Пиерфранческо Ваго - управителят на специализираната в круизни плавания компания „MSC”, която е собственик на лайнера, заяви пред гостите си, че вече е поръчал на „Финкантиери“ още 12 още по-модерни круизни кораба. Те трябва да бъдат построени до 2026 г., ще струват 10,5 млрд. евро и ще дадат работа на повече от 10 хил. души. Експлоатацията им пък след това би трябвало да разкрие нови 40 хил. работни места. Първият рейс на “Seeview” ще бъде до Неапол, след което до края на лятото лайнерът ще бъде зает с круизи из Средиземно море с основни „спирки“ в пристанищата Барселона, Генуа, Неапол, Марсилия и др.", "date": "2018.06.11", "title": "Италия построи плаващ град за 5331 пасажери (СНИМКИ)"}
{"url": "https://www.monitor.bg:443/bg/a/view/pojarnikari-nosiha-na-gryb-postradal-slovenski-turist-v-rila-102224", "text": "Пожарникари носиха на гръб пострадал турист в района на Рила. Инцидентът е възникнал през уикенда, обявиха от пресцентъра на ОДМВР – Кюстендил. Мъжът е словенски гражданин и е на 52-години. Той и съпругата му пристигнали преди няколко дни в Рилския манастир и решили да посетят гроба на Свети Иван Рилски. Покатерили се на една от скалите, но за нещастие част от скалната маса се отчупила и мъжът полетял към 3-метрова дълбока яма. „Вследствие на инцидента туристът си е счупил крак, което е наложило транспортирането му до екип на Спешния център в Рила“, обявиха участници в акцията. В рамките на седмица това е втори пострадал турист. В района на Седемте рилски езера 27-годишна жена падна и по чудо оцеля. В спасяването й се включиха доброволците от отряда Номер 9 - Дупница, известен сред съгражданите си като „Ангелите от планината“. Момичето е слизала от Окото и се е подхлъзнало, като само късмет е извадила, че не е паднала във водата. Туристи, които са били след нея са се притекли на помощ и са я свалили до Бъбрека. „Два часа след подаването на сигнала бяхме вече при пострадалата, която бе с множество охлузвания и счупен глезен. Предприехме необходимите действия по оказване на долекраска помощ и впоследствие я транспортирахме до Паничище. Разбрахме, че вече на 27-годишната жена са й направили две операции. Глезенът й е бил счупен на две места\", обясни един от участниците в спасителната акция.", "date": "2018.06.11", "title": "Пожарникари носиха на гръб пострадал словенски турист в Рила"}
{"url": "https://www.monitor.bg:443/bg/a/view/trymp-kysa-dokumenti-slujitelite-gi-lepjat-kato-pyzel-102232", "text": "Служители в американската администрация лепят със скоч страници от официалните документи, които президентът на САЩ Доналд Тръмп обича да къса на малки парченца, съобщи „Политико“. Изданието се позовава на бивши служители в администрацията на държавния глава. Според тях Тръмп е свикнал да къса на парченца важни документи, включително писма, меморандуми, официални документи, които по закон трябва да бъдат предадени на архив. Соломон Лартие прекарал първите пет месеца от администрацията на Тръмп, работейки в сградата на старото изпълнително бюро, стоящ над бюрото с парчета хартия, разпръснати на него. Лартие, който е получавал годишна заплата от 65 969 долара като анализатор за управлението на архивите, е държавен служител в кариерата с близо 30 години стаж. Той обаче никога не е виждал подобно нещо в някоя от предишните администрации, за които е работил. Никога не му се е налагало да лепи документите на президента. Въоръжени с ролки тиксо служителите събират и възстановяват „като пъзел“ скъсаното, за да не бъдат обвинени в нарушаване на законодателството. Съгласно Закона за протоколите за пресата, Белият дом трябва да пази всички бележки, писма, имейли и документи, които президентът докосва, като ги изпраща в Националния архив за съхранение като исторически архиви. Но съветниците от Белия дом осъзнават, че не могат да спрат Тръмп от вредния навик да къса хартията, след като е свършил работата си с нея и да я хвърли в кошчетата за смет или на пода, споделят хора, запознати с практиката на държавния глава. Вместо това те избрали да разчистват след Доналд Тръмп, за да се уверят, че президентът не нарушава закона. Никой не е успял все още да уговори Тръмп да се откаже от този навик. От Белия дом не коментират навика на президента да къса документи.", "date": "2018.06.11", "title": "Тръмп къса документи, служителите ги лепят като пъзел"}
{"url": "https://www.monitor.bg:443/bg/a/view/trymp-duhna-sveshti-na-tortata-za-rojdenija-si-den-malko-po-rano-102233", "text": "На работния обяд в Сингапур с американски и сингапурски висши служители на американския президент Доналд Тръмп му подариха торта по случай предстоящия му рожден ден, предаде ДПА.  Снимка на тортата пусна в Туитър външният министър на Сингапур Вивиан Балакришнан, който написа: \"Празнуваме рожден ден, малко по-рано\". Тръмп става на 72 години в четвъртък.  Пак от снимка в Туитър на менюто, пусната от сингапурския министър на образованието Он Е Кун, стана ясно, че на Тръмп и премиера на Сингапур Ли Сян Лун е била поднесена супа от омар, стек и традиционният малайски десерт чендол, който се приготвя от оцветени оризови нудъли, червен боб, кокосово мляко и сироп от палмова захар.", "date": "2018.06.11", "title": "Тръмп духна свещи на тортата за рождения си ден малко по-рано"}
{"url": "https://www.monitor.bg:443/bg/a/view/tomislav-donchev-167-000-mladeji-sa-zagubeni-za-pazara-na-truda-102222", "text": "България е една от страните в Европа с много висок процент на млади хора между 15 и 24 г., които нито учат, нито работят. У нас този процент е 22 или 170 хил. души при средно европейски 12 на сто. Това каза вицепремиерът Томислав Дончев по време на националната конференция „Образование и труд – локални проблеми, глобални решения“. За това поколение успехът не е свързан със системно полагане на усилия, а по-скоро на късмет. Има дефекти в държавните политики, които допускат да има хора в активна възраст, които биха могли да се реализират, а да не го правят, смята Дончев.  „Ако в средата 70-те години един млад човек не работи, то по всяко вероятност до една-две години би умрял от глад. Сега е напълно възможно човек на 20 години да не работи, да има нов телефон и да има пари да се показва в някое кафе“, коментира още той. „Технологичната революция ще разтърси пазара на труда, и то до 10 г. Предначертан път няма. Рецептата не е и в прилагането на чуждия опит. Прогнозата ми е, че класическото разделение на висшето образование, магистратура, докторантура ще бъде неадекватно, ще се премине към по-гъвкави форми на подготовка и образование. Миграцията от една професия в друга, за да си конкурентен, ще е важна”, каза вицепремиерът. По думите му при свободното движение на хора основната битка е за кръв, за качествен човешки ресурс. „За да привличаме хора трябва да им предложим инфраструктура, сигурност и повече от базисните публични услуги“, каза Дончев. Дигитализацията на учебния процес и съдържание е много важна. „Човек, който няма дигитални умения, скоро ще бъде маргинал в абсолютния смисъл на думата“, смята Томислав Дончев. Но според него е необходимо децата да бъдат обучавани на практически умения и знания – как функционира света, как работи държавата. Той призова и бизнеса, и образователните институции да не се страхуват да говорят за проблемите в образованието, да следват глобалните тенденции, които предлагат екзотично решения.", "date": "2018.06.11", "title": "Томислав Дончев: 167 000 младежи са загубени за пазара на труда"}
{"url": "https://www.monitor.bg:443/bg/a/view/myj-metna-televizora-prez-terasata-na-doma-si-102216", "text": "Разгневен мъж хвърли телевизора през терасата  на дома си, но сега ще трябва да плаща за причинени неимуществени щети и повреждане на чуждо имущество. Екшънът се разиграл в неделя привечер в Горна Оряховица. Между 37-годишния Х.С. и съпрутата му се заформил мил семеен скандал. В разгара на скандала мъжът грабнал семейния телевизор и го менал през терасата на улицата. Телевизоът обаче за нещастие паднал върху покрива на паркиран пред блока лек автомобил „Опел” и му нанесъл повреди – счупил предното панорамно стъкло и таблото в купето. Заради това сега мъжът, хвърлил телевизионния приемник, сега ще трябва да се яви на съд и да заплати на собственика на колата за нанесените щети. Той е задържан за 24 часа по Закона за МВР. По случая е образувано бързо производство.", "date": "2018.06.11", "title": "Мъж метна телевизор през терасата си, потроши кола"}
{"url": "https://www.monitor.bg:443/bg/a/view/krasimir-vylchev-ochakvame-ostyr-nedostig-na-uchiteli-po-matematika-i-fizika-102226", "text": "През следващите години очакваме все по-голям недостиг на учители по математика, физика и химия. Тази заплаха за образователната система описа министърът на образованието Красимир Вълчев по време на националната конференция за образование и заетост. Това са едни от най-незаслужено ниско търсените професионални направления, но са и най-високо платените, според рейтинговата система. „Инвестициите в утрешното образование започват с днешните в учителите“, каза образователния министър. Според него от тук започва спиралата на подобряващото се образование. „Не трябва да се колебаем да инвестираме в учителите, в образованието е най-високата норма на обществена възвръщаемост“, категоричен е Красимир Вълчев. Въпреки това след 40-50 години учителите няма да бъдат заменени от роботи, най-вероятно ще има нужда от учители на роботите, смята образователният министър. „Учителят е и си остава основния фактор в образователната система, а основният елемент е класната стая. Въпреки че обществата ще претърпят значителни дигитални трансформации“, допълни още Вълчев. Вълчев добави, че е много важно да не допуснем нито едно дете да отпадне от образователната система и да бъде изгубено за пазара на труда. „Правото на детето на образование е задължение на родителя, но той не винаги го изпълнява“, обясни министърът. „20 000 деца допълнително са включени в образователната система благодарение на усилията на правителството“, изтъкна отново министър Вълчев. Следващите десетилетия ще сме изправени пред недостиг на работна сила, а очакванията на образователната система ще се увеличават. „Няма как да имаме пълноценни граждани без базови умения, но трябва да имаме и новите умения като предприемачество“, каза той. По думите му миксът от тези умения може да гарантира успешните хора в бъдеще. „Относително добре знаем до 10 години какви потребности ще има пазарът на труда. Ние почти няма да имаме сектори и сегменти, в които да има излишък на работна сила“, каза Вълчев.", "date": "2018.06.11", "title": "Красимир Вълчев: Очакваме остър недостиг на учители по математика и физика"}
{"url": "https://www.monitor.bg:443/bg/a/view/megan-i-hari-trygvat-da-obikaljat-sveta-102217", "text": "Принц Хари и съпругата му Меган ще направят тази есен първата си официална чуждестранна обиколка след сватбата. Двойката ще посети Австралия, Фиджи, Тонга и Нова Зеландия, съобщи днес дворецът Кенсингтън, цитиран от Франс прес. Посещението на херцога и херцогинята на Съсекс ще съвпадне със спортно състезание за ранени във въоръжени конфликти и военноинвалиди, създадено по инициатива на принц Хари. Тазгодишното му издание ще се проведе в Сидни. Четирите страни са членки на Общността на нациите, на която Хари е посланик за младежта. Тази първа официална обиколка напомня на първите стъпки като омъжена двойка на родителите на Хари, Чарлз и Даяна, които посетиха Австралия и Нова Зеландия. Трийсет и три годишният Хари и 36-годишната бивша актриса Меган Маркъл си казаха \"да\" на 19 май в параклиса \"Сейнт Джордж\" в замъка Уиндзор.", "date": "2018.06.11", "title": "Меган и Хари тръгват да обикалят света"}
{"url": "https://www.monitor.bg:443/bg/a/view/kraj-na-sagata-vryshtat-kravata-penka-na-sobstvenika-102218", "text": "Кравата Пенка ще живее. Това стана ясно след последните изследвания на животното, които показаха, че то е в отлично здраве. От Българската агенция по безопасност на храните уточниха, че лабораторните анализи на кравата, пребивавала 15 дни в Сърбия и преминала обратно границата, са отрицателни за изследваните болести.  „Предстои изготвяне на протоколите от изпитванията, като животното остава на този етап възбранено в с. Копиловци. Очаква се към края на седмицата животното да бъде върнато за отглеждане в обекта в с. Мазарачево. Продължат срещите на изпълнителния директор на агенцията д-р Дамян Илиев с колеги от Сърбия по трансграничното сътрудничество в областта на ветеринарната дейност”, се казва още в официалното съобщение на сайта на БАБХ. Тя прекоси границата ни със Сърбия и прекара 15 дни на територията на западната ни съседка, след което се върна у дома.  Заради това от агенцията по храните искаха да я умъртвят с мотива, че това е изискване на европейското законодателство. Стопанинът на кравата обаче направи медийно достояние казуса, а кравата стана световно известна и започна кампания за нейното спасяване.  И сър Пол Маккартни – бившият член на легендарните „Бийтълс”, се включи с коментар за съдбата на кравата Пенка. „Мисля, че би било наистина чудесно, ако тази бременна крава получи помилване. Тя не е направила нищо лошо”, написа сър Пол във „Фейсбук” и посочи линк към петицията за спасяването на кравата Пенка. Информацията на музикантът обаче е стара, тъй като преди дни стана ясно, че Пенка не е бременна.", "date": "2018.06.11", "title": "Край на сагата: Връщат кравата Пенка на собственика ѝ"}
{"url": "https://www.monitor.bg:443/bg/a/view/njama-veche-uikeda-102203", "text": "„За голямо съжаление, от днес „Уикеда“ прекратява активната си дейност“. С това просто изречение в неделя вокалистът на култовата банда Ерол сложи край на една от групите създали „Жълта музика“. \"А ние с Боби двамата пием кафе\", ама до вчера. Явно кафето вече е една студена вода за феновете. „Причината е проста, та решихме, че е по-честно и към вас и към нас просто да замълчим. Благодарим ви за подкрепата и за всички хубави неща, които ни дадохте! Обичаме ви! Лека, успешна, доходна и безаварийна…“ Това гласи остатъкът от публикацията на вокалистът, басист и текстописец на бандата. Пред „Монитор“ китаристът Росен Григоров призна, че слизането им от сцена Преди време Ерол, ядосан, е подхвърлил тази си идея. „За сега ще изпълним всички ангажименти, които сме поели като бъдещи концерти“, допълни Росен. „Уикеда“ има участие на 14 юни в Пловдив, на 15-ти пък трябва да забие заедно с Милена в софийския клуб „Маймунарника“, а на 20 юли трябва да се качи като хедлайнер на първата вечер на сцена „На тъмно“ на рок фестивала Hills of Rock под тепетата. Мотивите за решението на фронтмена остават не съвсем ясни, защото както фенове, така и колеги „За да изкарваме прехрана трябва да свирим по-често, следователно хората се пренасищат и започват да се отдръпват“, дава друга гледна точка Росен Григоров. „Аз, също като феновете, се надявам да не е окончателното „Край“, сподели китаристът. Това не е първото слизане на „Уикеда“ от сцена. Последно през 2017 г. групата също направи пауза от близо 6 месеца, но реши да се върне.", "date": "2018.06.11", "title": "Няма вече „Уикеда“! (ОБНОВЕНА)"}
{"url": "https://www.monitor.bg:443/bg/a/view/signalizirame-za-lipsvashti-v-aptekite-lekarstva-v-specialna-platforma-102219", "text": "Първата интернет платформа, в която пациенти могат да сигнализират за липсващи лекарства, вече е факт. Тя ще е достъпна 24 часа в денонощието на страницата на Асоциацията за развитие на паралелната търговия с лекарства. Идеята е да се подават сигнали за липсващи лекарства на територията на цялата страна докато Изпълнителната агенция по лекарствата не обяви своя електронна система. От асоциацията подписаха декларация с Федерация Български пациентски форум за общи действия по отношение на гарантиран достъп до терапии. Целта на сътрудничеството е да осигури бърз достъп до медикамент при доказване на липсата му у нас.  ", "date": "2018.06.11", "title": "Сигнализираме за липсващи в аптеките лекарства в специална платформа"}
{"url": "https://www.monitor.bg:443/bg/a/view/hilari-dyf-chaka-dyshterichka-102220", "text": "Актрисата Хилари Дъф е бременна с момиченце. Щастливата новина оповести тя, с пост в профила си в Инстаграм. написа тя към кадър с наедряло коремче, на който присъства и гордият татко – певецът Матю Кома. Чаровната блондинка, която стигна апогея на кариерата си в тинейджърските си години, и Кома започнаха връзката си в края на 2016 г. От тогава те се разделяха и събираха два пъти, а окончателно заровиха томахавките миналия октомври. пошегува се тогава звездата от „Деца на килограм“. Това ще е втори наследник за Хилари. Тя възпитава син от бившия си съпруг Майк Комри – Лука. Междувременно 30-годишната красавица сподели, че за да \"опресни\" уменията си за предстоящото си второ майчинство, помага на сестра си Хейли, която преди броени дни роди дъщеричката си Лулу.  ", "date": "2018.06.11", "title": "Хилари Дъф чака дъщеричка "}
{"url": "https://www.monitor.bg:443/bg/a/view/prodadoha-unikalna-damadjanka-za-4-1-miliona-evro-102225", "text": "Порцеланова бутилка, принадлежала на китайския император Цянлун (1736 - 1795), беше продадена на търг във Франция за 4,1 милиона евро, предаде Франс прес. Предварителната оценка на лота беше между 600 000 и 800 000 евро. Наддаването в двореца Артини, близо до Тур в Централна Франция, продължи десетина минути. Купувачът е френски колекционер. Той е надделял над 19 китайци. С таксите цената нараства до 5 089 милиона евро. \"Съществуват само две такива порцеланови бутилки - Филип Руяк, който водеше търга. - Тя е безценна.\" Другата такава бутилка беше продадена на търг на \"Сотбис\" в Хонконг за 1,8 милиона евро през 2016 г. Бутилката носи квадратния печат на Цянлун, четвъртия император от династията Цин. На нея са изписани също будистки символи във венчелистчетата на лотос. Бутилката е открита случайно в средата на април от специалиста Филип Руяк. Той направил експертиза в дворец, чиито собственици пожелали анонимност. Вниманието на Руяк било привлечено от порцеланова бутилка, висока около 50 сантиметра. Възможно е порцелановата бутилка да бъде заета на националния музей за азиатско изкуство \"Гиме\" в Париж.", "date": "2018.06.11", "title": "Продадоха уникална дамаджанка за 4,1 милиона евро"}
{"url": "https://www.monitor.bg:443/bg/a/view/mondialyt-nablijava-vijte-programata-po-dni-i-chasove-102223", "text": "Световното първенство в Русия през 2018 година започва на 14 юни. По традиция домакините ще открият Мондиала. В първата среща, която ще се играе на стадион \"Лужники\" в Москва, \"сборная\" ще се изправи срещу Саудитска Арабия. Началният час е 17:00, българско време. В следващия един месец светът ще бъде футбол, а ето и пълната програма на груповата фаза и елиминациите за Мондиал 2018: 14.06.2018 18:00 часа (българско време) Група А: Русия - Саудитска Арабия, Москва - БНТ 15.06.2018 15:00 Група А: Египет - Уругвай, Екатеринбург - БНТ, БНТ HD  18:00 Група B: Иран - Маркоко, Санкт Петербург - БНТ, БНТ HD 21:00 Група B: Испания - Португалия, Сочи - БНТ, БНТ HD   16.06.2018 13:00: Група C: Франция - Австралия, Казан - БНТ, БНТ HD 16:00: Група D: Аржентина - Исландия, Москва (Откритие Арена)- БНТ, БНТ HD 19:00: Група C: Перу - Дания, Саранск - БНТ, БНТ HD 22:00 Група D: Хърватия - Нигерия, Калининград - БНТ, БНТ HD 17.06.2018 15:00: Група E: Коста Рика - Сърбия, Самара - БНТ, БНТ HD 18:00 Група F: Германия - Мексико, Москва (Лужники) - БНТ, БНТ HD 21:00 Група E: Бразилия - Швейцария, Ростов - БНТ, БНТ HD 18.06.2018 15:00 Група F: Швеция - Република Корея, Нижни Новгород - БНТ, БНТ HD 18:00 Група G: Белгия - Панама, Сочи - БНТ, БНТ HD 21:00 Група G: Тунис - Англия, Волгоград - БНТ, БНТ HD 19.06.2018 15:00 Група H: Полша - Сенегал, Москва (Откритие Арена) - БНТ, БНТ HD 18:00 Група H: Колумбия - Япония, Саранск - БНТ, БНТ HD 21:00 Група А: Русия - Египет, Санкт Петербург - БНТ, БНТ HD 20.06.2018 15:00 Група B: Португалия - Мароко, Москва (Лужники) - БНТ, БНТ HD   18:00 Група А: Уругвай - Саудитска Арабия, Ростов - БНТ, БНТ HD   21:00 Група B: Иран - Испания, Казан - БНТ, БНТ HD 21.06.2018 15:00 Група C: Франция - Перу, Екатеринбург - БНТ, БНТ HD   18:00 Група C: Дания - Австралия, Самара - БНТ, БНТ HD   21:00 Група D: Аржентина - Хърватия, Нижни Новгород - БНТ, БНТ HD 22.06.2018   15:00 Група E: Бразилия - Коста Рика, Санкт Петербург - БНТ, БНТ HD   18:00 Група D: Нигерия - Исландия, Волгоград - БНТ, БНТ HD   21:00 Група E: Сърбия - Швейцария, Калининград - БНТ, БНТ HD 23.06.2018   15:00 Група G: Белгия - Тунис, Москва (Откритие Арена) - БНТ, БНТ HD   18:00 Група F: Германия - Швеция, Сочи - БНТ, БНТ HD   21:00 Група F: Корея - Мексико, Ростов - БНТ, БНТ HD 24.06.2018   15:00 Група G: Англия - Панама, Нижни Новгород - БНТ, БНТ HD   18:00 Група H: Япония - Сенегал, Екатеринбург - БНТ, БНТ HD   21:00 Група H: Полша - Колумбия, Казан - БНТ, БНТ HD       25.06.2018   17:00 Група А: Уругвай - Русия, Самара - БНТ   17:00 Група А: Саудитска Арабия - Египет, Волгоград, БНТ HD   21:00 Група B: Иран - Португалия, Саранск - БНТ   21:00 Група B: Испания - Мароко, Калининград, БНТ HD       26.06.2018   17:00 Група C: Дания - Франция, Москва (Лужники) - БНТ   17:00 Група C: Австралия - Перу, Сочи, БНТ HD   21:00 Група D: Нигерия - Аржентина, Санкт Петербург - БНТ   21:00 Група D: Исландия - Хърватия, Ростов, БНТ HD       27.06.2018   17:00 Група F: Корея - Германия, Казан - БНТ   17:00 Група F: Мексико - Швеция, Екатеринбург, БНТ HD   21:00 Група E: Сърбия - Бразилия, Москва (Откритие Арена) - БНТ   21:00 Група E: Швейцария - Коста Рика, Нижни Новгород, БНТ HD       28.06.2018   17:00 Група H: Япония - Полша, Волгорад - БНТ   17:00 Група H: Сенегал - Колумбия, Самара, БНТ HD   21:00 Група G: Англия - Белгия, Калининград - БНТ   21:00 Група G: Панама - Тунис, Саранс, БНТ HD       ОСМИНАФИНАЛИ         30.06.2018     Мач №1: 17:00: Победител Група C - Втори група D  - БНТ, БНТ HD   Мач №2: 21:00: Победител група A - Втори група B - БНТ, БНТ HD       01.07.2018   Мач №3: 17:00 Победител група B - Втори Група A - БНТ   Мач №4: 21:00 Победител Група D - Втори група C - БНТ       02.07.2018   Мач №5: 17:00: Победител Група Е - Втори Група F - БНТ   Мач №6: 21:00 Победител Група G - Втори Група H - БНТ       03.07.2018   Мач №7: 17:00 Победител Група F - Втори Група E  - БНТ   Мач №8: 21:00 Победител Група H - Втори Група G - БНТ       ЧЕТВЪРТФИНАЛИ         06.07.2018     1. 17:00  Победител от мач №1 - Победител от мач №2 - БНТ   2. 21:00 Победител мач №5 - Победител мач №6 - БНТ       07.07.2018   3. 17:00 Победител мач №7 - Победител мач №8 - БНТ   4. 21:00 Победител от мач №3 - Победител от мач №4 - БНТ       ПОЛУФИНАЛИ   10.07.2018   Полуфинал №1: 21:00 Победител от четвъртфинал №1 - Победител от четвъртфинал №2 - БНТ       11.07.2018   Полуфинал №2: 21:00 Победител от четвъртфинал №3 - Победител от четвъртфинал №4 - БНТ       14.07.2018   17:00 часа - Мач за бронзовите медали - БНТ       15.07.2018   18:00 часа - Финал на Световно първенство по футбол - БНТ", "date": "2018.06.11", "title": "Мондиалът наближава: Вижте програмата по дни и часове!  "}
{"url": "https://www.monitor.bg:443/bg/a/view/teglim-hiljadarka-zaem-za-pochivka-na-moreto-102177", "text": "Между 500 и 1000 лева взимаме от банките или от фирмите за бързи кредити, за да отидем лятото на почивка на морето. Това обясни за „Монитор“ Стойне Василев, личен финансов консултант. По думите му, ако сме взели пари от банка, то най-често периодът за погасяване е една година. Ако пък сме заложили на небанкова финансова институция там сроковете за връщане на изтеглените пари са по-кратки, което означава, че ще имаме между 3 и 6 месеца да върнем борча. Така се оказва, че изплащането на лятната почивка може да продължи до Коледа или дори чак до другото лято. Междувременно ново проучване на „Галъп“ показа, че 54% от българите не планират да почиват това лято, а 44% пък казват, че ще ходят на море. В България на море мислят, че ще могат да отидат 55% от заявилите, че ще почиват. За море в чужбина пък мислят 36% от онези, които планират почивка. 26% от възнамеряващите да почиват ще предпочетат планина в България. Останалите споменават всякакви форми на културен, СПА и други видове туризъм. Средният брой дни планирана почивка е 10. Повечето българи обаче не искат или не могат да слеят всичките дни почивка. Средните подготвени пари за лятна почивка са 1557 лв. Сумата е близо една средна за страната брутна месечна заплата и половина или една средна брутна софийска заплата, посочват социолозите. Василев добави, че най-често до кредити за почивка прибягват хора с по-ниски доходи, които нямат навик да спестяват и искат бързо да си решат проблема с намирането на пари за ваканция. Освен това нямат стабилна работа и не се интересуват от управлението на финансите, допълни експертът. Той счита, че заем трябва да се взима при наистина крайна необходимост - например за покупка на жилище, лечение или належащ ремонт, но не и за почивката, защото в противен случай има вероятност да влезем в т. нар. кредитна спирала. Финансовият консултант съветва да планираме разходите си за море поне 2-3 месеца по-рано. Първото нещо, което трябва да се опитаме, е да спестим от заплати и ако видим, че няма да успеем чак тогава да се обърнем към трезор. Василев уточни, че най-добре е да потърсим пари от обслужващата ни банка, тъй като там лихвите биха били много по-ниски, а и имаме възможност за отсрочки и обединяване на задължения. За сметка на това при бързите кредити нямаме такива преференции, а и лихвите са значително много по-високи и без шанс за предоговаряне. Кредитният консултант Тихомир Тошев пък обясни, че доста млади хора прибягват до фирмите за бързи пари, за да се сдобият с малки суми, с които да изкарат уикенд или 3-4 дни на родното Черноморие. Те теглили между 200 лв. и 500 лв., за да се забавляват на воля с приятелите си. По думите му обаче често подобни действия не са достатъчно добре обмислени и след това хората съжаляват, тъй като лихвите, които трябва да платят са поне 100-150 лева отгоре. Според Тошев кредитополучателите на такива суми след това ги връщат на заплата или максимум на 2-3 вноски.", "date": "2018.06.11", "title": "Теглим хилядарка заем за почивка на морето"}
{"url": "https://www.monitor.bg:443/bg/a/view/moma-kambana-zvynna-pyrvo-v-blagoevgrad-102211", "text": "В библиотеката на читалище „Никола Вапцаров“ в Благоевград прозвъня за първи път първата книга на Ани Харалампиева „Мома Камбана“, която вече е с литературния псевдоним Аничка Баничка. Приятели на българската литература от Благоевград почетоха премиерата на книгата, водеща на литературната среща беше Красимира Кацарска, писател, литературен критик и дългогодишен учител в благоевградската езикова гимназия. Забелязаха се още архитект Емил Костадинов – 3 пъти депутат в Парламента, бившият кмет на Благоевград Ели Масева, бившият шеф на блгоевградския музей Камелия Грънчарова и журналистката Лалка Бенгюзова.  Аничка Баничка е родена в София, но е с корени от село Баница,Серско, лобното място на Гоце Делчев. Дядо й и баба й по майчина линия са част от прогонените от гърците бежанци през 1913 година. От близо 20 години Аничка живее в Марсилия, Франция, където завършва висшето си образование, а понастоящем се  занимава с писане, музика, работи и по различни културни проекти. Творческите й търсения са насочени към фолклора, приказките и културното съревнование на народите.    „Мома Камбана\" е приказка за малки и големи, в която се преплитат история, фолклор и настояще, разказа Аничка Баничка. Земята и небето подаряват на своите чеда златна ябълка, около която да си подадат ръце, но страшна ламя посява отровните люспи на раздора сред трите сестрици Мизия, Тракия и Македония. Юнак Гоце сразява ламята в люта битка, но отровата й остава пропита в земята и в сърцата на хората, а златната ябълка изчезва безследно от дървото. Юнакът заплаща за този подвиг със земния си живот, но сянката му остава да живее в пустата камбанария в село Баница - там се крие имане, способно да изличи отровата от люспите на ламята. Мома Камбана се отправя на чудно пътешествие в търсене на имането, но за да го получи, ще трябва да извърши много юначества – да слезе в долната земя и да срещне предците си, да донесе жива вода, с която да съживи угасналата памет, да намери разковничето, което кара да цъфти всяко сключено сърце, да запали нов огън в селото, да се пребори с тъмничарите на ламята и с всички твари, които се опитват да я повлекат в най-страшния капан – този на забравата. Но дали това е достатъчно, за да изгрее отново златната ябълка и да събере всички братя и сестри в хорото на народите?!", "date": "2018.06.11", "title": "„Мома Камбана“ \"звънна\" първо в Благоевград"}
{"url": "https://www.monitor.bg:443/bg/a/view/naduvaem-3d-otpechatan-material-102214", "text": "BMW съвместно с Self-Assembly Laboratory на Масачузетския технологичен университет (MIT) създадоха 3D отпечатан надуваем материал, който може да променя формата и твърдостта си при команда. Материалът може да се използва при проектирането на автомобилни интериори с индивидуален дизайн и функционалност. Ако в бъдеще, автомобилите бъдат наистина автономни, това вероятно ще доведе до радикална промяна във формата и функцията на техния интериор. След двугодишно сътрудничество, BMW и MIT представиха нов отпечатан надуваем материал, който може да прави точно това. Комбинирането на технология за бързо течно печатане и мека роботика, позволява създаването на предмети подобни на отпечатани балони, които могат да променят формата и твърдостта си за секунди.  Според изследователите, представените, пробни надуваеми предмети, може да променят размера и формата си, посредством промяна в налягането на въздуха във всяка от седемте им независими камери. „Не е нужно да си представяме автомобила на бъдещето в някаква конкретна форма. Интериорът дори може да бъде заменен от надуваеми модули с различни приложения”, казва Мартина Старк, директор на BMW Brand Vision. „Тази технология за адаптивни материали показва бъдещето на трансформиращите се повърхности предоставящи адаптивен комфорт на пътниците, омекотявайки и увеличавайки сигурността при удар”.", "date": "2018.06.11", "title": "Надуваем 3D отпечатан материал"}
{"url": "https://www.monitor.bg:443/bg/a/view/bylgari-blokirani-v-berlin-sled-otmenen-polet-102208", "text": "Около 200 пътници, от които половината българи, останаха блокирани вчера на берлинското летище Шьонефелд след отменен полет на авиокомпанията „Райънеър”. Пътуващите е трябвало да излетят в 15:20 в неделя, но след дълъг престой в самолета са били свалени в чакалнята, съобщи Би Ти Ви. „Обясниха ни, че е заради бурята и самолетът трябвало да се подготви. Казаха ни, че след два часа можело да излетим, но не се случи. 200 души, сред които бебета и деца, останаха в безизходица”, обясни Ружа Любенова, която се свърза с нас. Храна и вода не им е била предоставена. Компанията е предложила нов директен полет до София, който е на 14 юни – четвъртък. „Някои се върнаха при близки в Берлин, други останаха да търсят начини, а трети ще пътуват през Букурещ днес и ще търсят начин за своя сметка да се доберат в София”, добави Любенова. \"Снощи към 23 часа ни доведоха в хотел близо до летището, но днес продължава всеки от пътниците да се спасява поедничино. Кой каквото си е уредил - полет, нощуване у познати. Моят полет е утре\", добави Ружа Любенова пред БНТ. \"От 15,20 до 23 чакахме на летището. Стояхме 2 часа в самолета при страшен задух, след това ни казаха да чакаме още 2 часа на летището. В чакалнята обаче разбрахме, че полетът е анулиран и всеки трябва да се спасява\", обясни тя.", "date": "2018.06.11", "title": "Близо 200 българи блокирани на летище в Берлин  "}
{"url": "https://www.monitor.bg:443/bg/a/view/vreme-e-za-polufinali-na-evropejskoto-po-boks-za-jeni-102209", "text": "Всички 20 полуфинални срещи в 10-те категории ще се изиграят днес в предпоследния ден от европейското първенство по бокс за жени в столичната „Асикс Арена“. Те са разпределени в две сесии, съответно от 14.00 и от 18.00 часа. България за пръв път в историята си ще има 6 полуфиналистки. Първа на ринга от нашите ще се качи най-леката Севда Асенова. Нейна съперничка в кат. до 48 кг ще бъде двукратната европейска шампионка Стелуца Дуца от Румъния, която загуби титлата си именна от Асенова в София преди две години. В кат. до 51 кг Габриела Димитрова ще боксира за място на финала срещу рускинята Светлана Солуянова. Еврошампионката Деница Елисеева (60 кг) ще играе финал преди финала срещу бронзовата медалистка от Рио 2016 Анастасия Белякова от Русия. Мелис Йонузова пък ще има за съперничка украинката Мария Бова Вадулина в полуфинала на кат. до 64 кг. Във втория мач от вечерната сесия на ринга ще се качи Стойка Петрова. В кат. до 54 кг тя ще боксира срещу Виктория Кулешова от Русия. В 18.45 часа пък за своя полуфинал в кат. до 57 кг последна от нашите ще излезе Станимира Петрова, която ще има за съперничка Мона Местиен от Франция. От досегашните си участия на европейски първенства при жените България е спечелила общо 12 отличия, 4 от които златни, а от настоящия шампионат ще прибави още 6 медала.", "date": "2018.06.11", "title": "Време е за полуфинали на европейското по бокс за жени"}
{"url": "https://www.monitor.bg:443/bg/a/view/startovata-zaplata-za-uchiteli-stava-920-leva-102213", "text": "Минималната работна заплата на учителите и педагогическите специалисти става 920 лв. от 1 януари 2019г.   Това e заложено в новия Колективен трудов договор (КТД) в системата на предучилищното, който подписаха образователният министър Красимир Вълчев и председателите на национални представителните синдикални и работодателски организации училищното образование. Предвиденото ( при минимална работна заплата в момента 760 лв.) засяга учители, логопеди, психолози, педагогически специалисти, корепетиро, хореограф, педагог, ресурсен учител, възпитател, рехабилитатор на слуха и говора, треньор на спорт или ръководител направление „Информационни и комуникационни технологии. По-високо заплащане ще получават и старшите учители и възпитатели – 955 лв. Досега долния праг на тяхното възнаграждение бе 792;в. Скок има и в заплатите на главните учители и възпитатели, които ще вземат по 1005 лв., при 836 лв. през тази учебна година. Педагогическите специалисти с ръководни – директор и зам.-директор, ще получават пък съответно по 1 140 лв. (при 950 лв. сега) и 1 065лв.(при 887 лв. сега). Предстоящо увеличение на учителските заплати е планувано от 1 януари 2019 година, но при добро финансово изпълнение на бюджета може да влезе в сила от началото на следващата учебна година. В подписания Колективен трудов договор се предвиждат и допълнителни възнаграждения. Едно е от е за възпитателите, които водят задължителната документация, или провеждат консултациите на родители и ученици. За класните ръководители са 36 лв. месечно, учителите в детски градини и подготвителни групи по поне 18, а за тези, които се занимават с документацията на ученици в задочна или самостоятелна форма – поне 60лв. Предвиждат се и допълнителни средства за педагозите, които обучават деца със специални образователни потребности, която е не по-малко от 30 лв. Освен предвидените увеличения, в допълнение учителите ще получават по не по-малко 430 лв. за работно облекло, докато работници и служители ще получават по не по-малко от 300 лв. Право на безплатна храна , която е в размер на 2,50 лв дневно, ще има непедагогическият персонал в детските градини и подгтовителните групи, както и работещите в кухните към столовете на училища интернати.  ", "date": "2018.06.11", "title": "Стартовата заплата за учители става 920 лева (ОБНОВЕНА)"}
{"url": "https://www.monitor.bg:443/bg/a/view/psj-objavjava-privlichaneto-na-bufon-do-chasove-102210", "text": "Легендарният вратар на Ювентус Джанлуиджи Буфон ще стане играч на \"Пари Сен Жермен\" в следващите 48 часа, твърди авторитетният сайт Calciomercato.com. Според информация на изданието преговорите между 40-годишния страж и ръководството на парижани са на финалната си права и остава да уточнят само някои дреболии. Очакванията са ПСЖ да представи Буфон във вторник или сряда, но със сигурност преди четвъртък, когато стартира световното първенство в Русия и всички погледи ще са вперени натам. Договорът на Буфон ще бъде за две години, а заплатата му ще бъде 7 милиона евро. Също така той ще получи длъжността посланик на световното през 2022 година, което ще се проведе в Катар, откъдето са босовете на парижани.   Буфон игра за \"Ювентус\" между 2001 и 2018 година, но се оттегли след края на сезона. В Торино пък беше привлечен вратарят на \"Дженоа\" Матиа Перин, който ще се конкурира за титулярното място с Войчех Шчесни.", "date": "2018.06.11", "title": "ПСЖ обявява привличането на Буфон до часoве"}
{"url": "https://www.monitor.bg:443/bg/a/view/s-pepel-i-shlaki-ot-tec-ove-pravjat-styklokeramika-102187", "text": "Бъдещи предприемачи и учени в колаборация разработват проект за преработката на пепел и шлаки от ТЕЦ-овете в стъклокерамика. Така постигат нула отпадък чрез нови технологии, научи „Монитор“. В „Център по компетентност за чисти технологии“, финансиран с европейски средства, разработват различни една от които е дело на проф. Александър Караманов. Промишленият отпадък в специални пещи, с обогатяване на състава, се превръща в облицовъчни материали, разказва ръководителят на проект в центъра проф. Яна Топалова. Друга практически насочена технология е ускоряване на процесите на разграждане на токсичните замърсители в отпадъчните води. „В момента навсякъде се строят пречиствателни станции за отпадни води. Те обаче работят на класически принцип. Токсичните замърсители влизат в пречиствателните станции и излизат на изхода. Ние ще активираме специализиран микробиологичен консорциум, който ще задържа замърсителите и не само ще ги задържа, а ги яде с апетит в пречиствателната станция“, разказва проф. Тополова. Бактериите могат да разграждат пластмасите при специализирани условия. Това позволява всичко, което използваме като торбички, опаковки, да се обогати с микроорганизми и да се разгради до въглероден диоксид и вода. Ако пък се разграждат в анаеробни условия, тогава от пластмасите може да се получава газ т.е. пак енергия. От замърсителите, срещу които се бори ЕС, може да се получи друг ценен ресурс - което е скъпо струваща процедура. „До скоро научните изследвания бяха следната верига – правя научно изследване, публикувам, получавам висок импакт фактор (бел.р. измерване, което отразява средния брой цитирания) и се боря да им увеличат заплатата на тази база. Това обаче обаче не носи икономически, социален и реален практически резултат за бързо развитие на икономиката”, коментира още проф. Топалова. Създават се центрове по компетентност и върхови постижения, където се скъсява връзката между наука и приложение. В центровете се наемат млади хора на половин работен ден, които участват в създаването на технологии и след това трябва да ги превърнат Така се развива т.нар. технологично предприемачество. Когато започнат да печелят новите компании ще започнат да плащат на центъра, защото осигуреното финансиране от европрограми и държавата е в рамките на няколко години. „Център по компетентност: Чисти технологии за устойчива околна среда“ има лаборатории в Бургаския университет и Университета по архитектура, строителство и геодезия. Предвижда се създаване на нов институт, който ще има собствена новопостроена сграда на територията на Физическия университет в София.", "date": "2018.06.11", "title": "С пепел и шлаки от ТЕЦ-ове правят стъклокерамика"}
{"url": "https://www.monitor.bg:443/bg/a/view/n-pr-kshishtof-kraevski-fokusirahte-otnovo-es-vyrhu-balkanite-tova-e-goljamo-postijenie-102185", "text": "      - За нас тази година е специална. Това е период, в който отбелязваме важни годишнини: 140 години от Освобождението на България, 100 години от възстановяването на независимостта на Полша и 100 години от установяването на дипломатически отношения между Полша и България. Тези годишнини показват сходство в съдбините на двете държави, обединени не само от славянските си и християнски корени, но и от болезнения опит на съществуване без възможност за определяне на собствената си съдба. Този споделен опит винаги е улеснявал двустранните ни контакти. Само през последните една-две години се състояха няколко важни визити на най-високо ниво. Те показаха, че България и Полша имат сходни позиции по редица въпроси, като кохезионната политика, общата селскостопанска политика и европейската перспектива на страните от Западните Балкани. Дневният ред на нашето партньорство не се изчерпва единствено с европейските въпроси. България е важен партньор на Вишеградската група. Разчитам на още по-активно участие на вашата страна и в друга полска инициатива – „Три морета“, създадена с цел да се повиши ефективността на европейския пазар, да се построят инфраструктурни връзки и да се подобри конкурентоспособността на страните, разположени между Балтийско, Адриатическо и Черно море. Имат перспектива и контактите ни в сферата на отбраната. България би могла да се възползва от полската Програма за подпомагане на сигурността в региона, която предлага възможности за обучение в полските военни училища или снабдяване с оръжие и техника, произведени в Полша. Нe мога да подмина и туризма. Всяка година в България гостуват около 400 хиляди поляци, което прави Полша един от най-важните туристически пазари за вашата страна. Страната ни е готова да продължи партньорството си с България в тези области, както и да търси нови възможности за сътрудничество. - Речта на Доналд Туск беше много добра във всяко отношение. Многократно съм бил молен да издам тайната кой стои зад тази реч, но не бих искал да се изказвам от името на други дипломати. Затова ще запазя загадъчно мълчание. - Наистина имаше много прилики с инициативите на полските дипломати в София, които всяка година засвидетелстват уважението си към страната ви, рецитирайки българска поезия. България стана много близка за нас по време на нашата мисия. Даже бих казал, че тя се е превърнала в наш втори дом. Опознавайки нейната богата култура, традиции и история, се убеждаваме колко много неща свързват нашите държави и народи, включително в исторически план. Чрез нашите инициативи се стремим да подчертаем тази близост, както и да покажем, че отличните отношения между нашите страни, за които споменах, не са само дипломатически приказки. - Въпреки че до края на председателството остава още малко време, сега мога да заявя, че то е много успешно откъм организационната страна. Този факт беше изтъкван и от полските делегации, участвали в заседанията в София. Нещо повече - в рамките на председателството България взема активно участие във формирането на европейския дневен ред по ключови въпроси, например по кохезионната политика. Голямо постижение на страната ви е, че успяхте отново да фокусирате вниманието на ЕС върху Балканите и да затвърдите европейската перспектива на региона. Според Полша, която е голям привърженик на разширяването, това е значим успех. - Мисля, че всичко е въпрос на баланс, на намиране на пословичното златно сечение. Според мен Полша е добър пример за това. Моята страна винаги е била силно проевропейска. От самото начало присъединяването към ЕС и НАТО беше наша стратегическа цел. Ние вярваме в европейските ценности и се опитваме да ги популяризираме извън общността. За това свидетелства и подкрепата ни за европейската перспектива на Западните Балкани и на източните съседи на ЕС, например на Украйна. Да не забравяме обаче, че корените на Полша, а и на останалите страни членки на ЕС тръгват от християнските традиции и наследството на Европа на народите. Демокрацията е управление на демократично избраното мнозинство. В този строй източник на легитимността на всяко правителството е волята на народа, а не на наднационалните институции. - Полша е открита за диалог с Европейската комисия. Съмнявам се обаче, че такова решение има смисъл поради простата причина, че ще бъде трудно да се определят някакви по-прецизни критерии. Освен това целите на европейското финансиране са записани в европейските договори, така че това обвързване би изисквало тяхната промяна. Според мен основаната цел на предложения, свързани с бюджета на ЕС, трябва да е въвеждането на механизми за контрол върху изразходването на евросредствата. Същевременно добрите показатели на полската икономика са резултат от ефективното изразходване на парите от ЕС. Следователно проблемът на неефективното харчене на европейските пари не засяга Полша. Също така искам да отбележа, че от ефикасното използване на евросредствата в Полша печели целият ЕС - благодарение на отварянето на полския пазар към Европа след присъединяването ни. Участници в ползите от динамичното развитие на полската икономика станаха и чуждестранните фирми, които развиват своята дейност в моята страна. - Полша е поддръжник на разширяването на ЕС, включително към Западните Балкани. Разбира се, европейската интеграция трябва да върви ръка за ръка с изпълнението на поставените критерии от страна на кандидатите за членство, включително в областта на вътрешните реформи. Тук топката е в полето на балканските държави, но ЕС трябва решително да подкрепи този процес, тъй като от исторически опит знаем, че без стабилни Западни Балкани трудно може да се говори за стабилна и сигурна Европа. Затова ЕС трябва да избере приобщаващ подход спрямо региона. В противен случай в пространството, незаето от общността, ще навлязат други играчи, които невинаги се стремят към благото на региона. - България е много гостоприемна и красива страна. Вие сте топлосърдечен народ и искате да представите родината си във възможно най-добрата светлина. Освен това ми прави впечатление, че при вас, както и в Полша, семейството е висша ценност. Впечатлен съм и от това, че поддържате традициите си и не забравяте историята на страната. Все пак, ако трябва да посоча нещо, с което понякога ми е трудно да свикна, бих обърнал внимание на вашата експресивност и жизнерадостност, присъща на всички южни народи. Ние като северен народ сякаш сме по-сдържани и по-бавно се сближаваме. В това отношение със сигурност след престоя ни в България със съпругата ми ще изглеждаме малко екзотично за нашите сънародници. Няма как – топлотата и дружелюбието ви са заразителни!   Н.пр. Кшищоф Краевски е роден през 1963 г. във Варшава, Полша Завършил е магистърска степен по политически науки Бил е съветник в Министерския съвет на Полша, както и на председателя на Сейма Директор на дипломатическия протокол в МВнР на Полша Генерален консул на Полша във Варна (1998 – 2003 г.) От 2014 г. заема длъжността извънреден и пълномощен посланик на Полша в България Награждаван е със Златен кръст за заслуги на Република Полша Владее български, английски, руски и немски език  ", "date": "2018.06.11", "title": "Н. Пр.  Кшищоф Краевски: Фокусирахте отново ЕС върху Балканите - това е голямо постижение"}
{"url": "https://www.monitor.bg:443/bg/a/view/zapali-se-vlakyt-panagurishte-plovdiv-102204", "text": "Пожар е избухнал в пътническия влак по направлението Панагюрище- Пловдив, съобщиха пътници от средногорския град, които били принудени да се приберат пеш до най-близкото село Смилец по трасето. Те се оплакаха в социалните мрежи за произшествието и за това, че изпратеният служебен автомобил с висока проходимост„ Нива „  успял да извози едва 8 по-възрастни от пасажерите, а останалите около 20 пътници се придвижили пеш до селото. От Главна дирекция „ Пожарна безопасност и защита на населението“ информират, че на 10 юни в 15:29 часа в Оперативния център при Регионалната дирекция“ Пожарна безопасност и защита на населението“ – Пазарджик е получено съобщение за пожар в пътнически влак, намиращ се на жп линия между пазарджишкото село Цар Асен и стрелчанското село Смилец. Произшествието е ликвидирано с един противопожарен автомобил и двама служители РД ПБЗН - Пазарджик. Началникът на влака и кондукторът са оказали съдействие на пътниците да се евакуират на безопасно разстояние. От мястото на произшествието до жп спирката в с. Смилец са транспортирани 8 пътници – пенсионери, със служебен автомобил с повишена проходимост Лада Нива. Останалите около 20 пътници са се придвижели пеш до селото. По-късно през деня от БДЖ изпратиха информация по случая. В нея се посочва, че в участъка между гарите Съединение и Панагюрище, машинистът е усетил миризма на изолационен материал и е спрял пътническата композиция. Превозният персонал забелязва дим, който излиза от дизеловия двигател на мотрисата като вероятната причина е прегряване и за охлаждането му са използвани два пожарогасителя. Служителите от персонала на влака са съдействали на пътниците да бъдат изведени от мотрисата от съображения за сигурност. Поради отдалечеността на шосейния път пътниците от влака са превозени до спирка Смилец с високопроходима техника на Национална служба „Пожарна безопасност и защита на населението”. Във влака са пътували 25 човека, допълват от железниците. ", "date": "2018.06.11", "title": "БДЖ: Влакът Панагюрище-Пловдив не се е запалил (ОБНОВЕНА)"}
{"url": "https://www.monitor.bg:443/bg/a/view/potroshiha-vlak-kraj-fakulteta-ima-ranen-102212", "text": "Неприятен инцидент е станал вчера вечерта (10 юни) във влака, движещ се по направлението Благоевград-София. Мъж е бил уцелен с камък, докато композицията е преминавала през циганското гето \"Факултета\" в столицата. В социалните мрежи бе разпространено видео, в което пътник обяснява как друг е бил уцелен от камък, разбил един от прозорците. На кадрите се вижда как пострадалият е легнал на земята, а лицето му е окървавено.", "date": "2018.06.11", "title": "Потрошиха влак край \"Факултета\", има ранен "}
{"url": "https://www.monitor.bg:443/bg/a/view/nad-20-myrtvi-delfina-e-izhvyrlilo-moreto-samo-za-mesec-102215", "text": "Над 20 мъртви делфина е изхвърлило морето само за м. май тази година. През миналата година случаите са били над 400. За това алармират от организацията За Делфините - Save the Dolphins.  Последният случай е от плажа \"Корал\". Според специалистите не става въпрос за болно животно, а за удавяне в мрежи за калкан.   \"Цялата държава и всички институции нищо не могат да направят\", казват от За Делфините - Save the Dolphins. По тялото на делфина ясно се виждат следи от мрежите.     ", "date": "2018.06.11", "title": "Над 20 мъртви делфина е изхвърлило морето само за месец   "}
{"url": "https://www.monitor.bg:443/bg/a/view/arestuvaha-vins-von-zad-volana-102201", "text": "Този път Винс Вон няма да се размине с пиперлива шега, а ще трябва да плати солидна глоба и най-вероятно да се изправи пред съд, защото е хванат да шофира в под въздействието на забранени вещества. Холивудската звезда е бил спрян от патрулиращи полицаи в околностите на Лос Анджелис в 1 сутринта в неделя и не е минал теста с дрегера, съобщи Си Ен Ен. Той веднага е арестуван за шофиране под въздействие на опиати и за оказване на съпротива на служител на реда. С него е пътувал още един мъж, който също е в ареста, но все още не е разкрита самоличността му. Представители на актьора не са коментирали инцидента. Известният предимно като комик Винс Вон призна миналата година, че е стигнал до момента, в който иска да се отдалечи от комедията. Макар да е известен предимно със смешните си сцени, най-новият му филм е престъпният трилър Brawl in Cell Block 99. Актьорът, който е на 48 години, сподели, че така е намерил нещо различно в сравнение с предишните си филми. В Brawl in Cell Block 99 той влезе в ролята на бившия алкохолик Брадли Томас, който губи работата си като автомонтьор и на кръстопът в живота си, чувства, че няма по-добри вариант от това да бъде наркотрафикант.  Тогава Вон каза, че веднага е харесал сценария на продукцията, защо главният герой не се вписва в традиционните представи.", "date": "2018.06.11", "title": "Арестуваха Винс Вон зад волана"}
{"url": "https://www.monitor.bg:443/bg/a/view/ochakva-ni-slynchev-ponedelnik-s-dyjd-na-mesta-102206", "text": "Днес ще е предимно слънчево, с временни увеличения на облачността, главно в планинските райони на Западна България. Там на отделни места ще превали и прегърми. Ще духа слаб, в Източна България до умерен вятър от изток-югоизток. Максималните температури ще са между 29 и 34 градуса. В планините облачността ще е разкъсана. След обяд на места в масивите от Западна България ще се развива купеста облачност и там ще превали и прегърми. Ще духа слаб до умерен вятър от изток-югоизток. Максималната температура на височина 1200 метра ще е около 23, на 2000 метра -около 15 градуса. По Черноморието ще бъде предимно слънчево. Ще духа слаб до умерен вятър от изток-югоизток. Максималните температури на въздуха ще са от 23 до 26 градуса. Температурата на морската вода е 21-24 градуса. Вълнението на морето ще е 1-2 бала.", "date": "2018.06.11", "title": "Очаква ни слънчев понеделник с дъжд на места"}
{"url": "https://www.monitor.bg:443/bg/a/view/kim-kani-trymp-na-gosti-v-phenjan-102205", "text": "Севернокорейският лидер Ким Чен Ун е поискал още предиш да се срещнат втора среща с американския президент Доналд Тръмп, като го е поканил да посети през юли Пхенян. Това съобщава южнокорейският вестник \"Чунан илбо\", позовавайки се на добре осведомен източник. Според вестника предложението се съдържало в писмо, предадено на Тръмп на 1 юни от заместник-председателя на ЦК на Корейската трудова партия Ким Йон Чхол. Вестникът отбелязва, че тогава и двете страни са изразили готовност да продължат контактите си на най-високо равнище. Утре в Сингапур ще се състои очакваната с интерес в цял свят среща на върха САЩ - КНДР.  ", "date": "2018.06.11", "title": "Ким кани Тръмп на гости в Пхенян"}
{"url": "https://www.monitor.bg:443/bg/a/view/chetiri-jertvi-po-pytishtata-prez-izminaloto-denonoshtie-102207", "text": "Четирима души са загинали при пътни инциденти през изминалото денонощие у нас, сочи справката на МВР. На територията на страната са станали общо 22 ПТП, при които има 31 ранени. За София са отчетени две тежки и 43 леки катастрофи, четирима души са ранени.", "date": "2018.06.11", "title": "Четири жертви по пътищата през изминалото денонощие"}
