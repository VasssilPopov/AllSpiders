{"url": "https://www.monitor.bg/bg/a/view/djejms-robinsyn-direktor-v-lokhijd-martin-bg-pilot-shte-dokara-pyrvija-f-16-154687", "text": "- Ние сме оптимистично настроени и щастливи и се надяваме, че решението ще бъде одобрено от НС. След това вече може да започнем с междуправителствените преговори. - Мисля, че това е забележително. Разбира се, ние работим заедно с правителството на САЩ като част от официалния процес на закупуване на военна техника. Ние сме много оптимистично настроени, като виждаме подкрепа на такова високо равнище, особено от Белия дом, за офертата за България. - Сега има над 700 Ф-16 в НАТО. Нашият най-скорошен клиент бе Словакия, която също избра тези самолети. Румъния, Гърция и Турция тук, в региона, използват Ф-16. Разбира се, Норвегия, Дания, Белгия, Холандия, Португалия също разполагат с Ф-16. Има много страни по света, които използват тези самолети. Ние от „Локхийд Мартин” сме много развълнувани от възможността България и българските Военно-въздушни сили (ВВС) да се присъединят към този отбор. - Хубавото е, че нашата оферта е за Ф-16 технология V. Ние модернизирахме съществуващите Ф-16 до конфигурация V и такива вече започнаха да летят в Азия. Някои наши клиенти са от азиатския регион. Новата технология включва нов радар, нови компютри за мисии, нова технология в пилотската кабина. Имаме система за избягване на сблъсък със земята, която също така е ключова технология. Всички тези технологии ще влязат в Ф-16 Блок 70. Ние взехме цялото оборудване, с което се произвеждаше Ф-16 във Форт Уърт (щата Тексас – б. р.), и го преместваме в щата Южна Каролина. Ние имаме международни доставчици, които произвеждат компонентите, които ще се използват за новите Ф-16 в България. Смятаме, че процесът ще протече много бързо и ще произведе най-модерния Ф-16 в света за българските ВВС. - Производственият процес ще започне още през 2019 г. Както може да си представите, трябва известно време, за да се произведе един самолет. Ние ще спазваме графика за доставките така, както го договорим в процеса на преговорите, така че не можем да коментираме подробности. Но ние огледахме цялостния процес и ще се стремим да ускорим производството, така че да можем да произведем Ф-16 за България по-скоро, отколкото първоначално смятахме. Надяваме да видим Ф-16 да започнат да излизат от конвейера в Южна Каролина много скоро. - Не, тъй като предвиждаме разширяване на производството, ние можем да започнем да правим българските самолети много скоро, след като започнем производството на словашките самолети. Засега България е третият ни клиент за Ф-16 Блок 70, вкл. Бахрейн и Словакия. Но ние смятаме, че ще произведем още стотина Ф-16 Блок 70 за други клиенти по цял свят. - По мое мнение Ф-16 е самолетът, който е най-изпитан в бойни условия по света. Той има 4000 бойни излитания, 75 въздушни победи срещу нула загуби. Така че Ф-16 има цял тон боен опит. Ние използвахме този опит и опита на хората, които го използват, за да подобрим самолета от всяко поколение. - Да, точно така. Имах шанса да пускам бомби и да изстрелвам ракети от Ф-16 и се чувствах в безопасност. Все още смятам, че няма по-добър самолет в света, който да е участвал в бой. - Ние се стремим да не говорим лоши неща за конкурентите ни. „Грипен” е добър самолет и има ВВС, които го използват. Смятаме, че силата на Ф-16 е във факта, че според нас не само е по-ефикасен самолет, но и разполага с по-нова технология. „Грипен” има по-стар радар, а Ф-16 използва най-модерния радар в света. Ф-16 има опита на 4500 продадени самолета и 3000, които летят в момента, от които 700 – в НАТО. Когато добавим това, че в тази част на света – в Централна и Източна Европа, има толкова много потребители на Ф-16, смятаме, че това увеличава възможностите за обучение, логистика, оперативна съвместимост и всичко, което върви с това. Когато България закупи тези осем самолета, те ще трябва да взаимодействат с други Ф-16 в НАТО. Когато се използват общи стандарти, обща тактика, смятам, че това наистина увеличава способностите им. - Не коментираме цените, тъй като става въпрос за междуправителствени преговори, но ние в „Локхийд Мартин” сме готови да подкрепим желанието на правителството на САЩ да посрещне по-добре българските потребности. Ние ще подкрепим правителството на САЩ, каквото и решение да вземе. - Да, имаме такова желание. Една от силните страни на Ф-16 е това, че има 12 000 летателни часа живот. Факт е, че няма да има нужда да напуска България за поддръжка. Той ще бъде поддържан в България от българи. - Добрата новина е, че Ф-16 за българските ВВС ще бъдат най-модерните в света, и няма да има нужда да се модернизират цели десетилетия. Що се отнася до оперативната съвместимост, Ф-16 V в Гърция ще имат същите компоненти. Това ще увеличи оперативната съвместимост между Гърция и България, както и словашките Ф-16 Блок 70, които ще бъдат абсолютно същите. Що се отнася до тези компоненти, те ще осигурят достъп на България до по-голям запас от резервни части и въоръжения. Когато се обединят ресурсите, както направиха северноевропейските страни, това ще даде възможност на България да участва не само в поддръжката и логистиката в страната, но може би и в региона. - Смятаме, че обучението ще започне доста скоро в САЩ, защото това е дълъг процес. Българските пилоти са отлични летци. Ние с нетърпение очакваме да работим заедно с ВВС на САЩ, които ще отговарят за обучението. Смятаме, че тези български пилоти, които ще бъдат обучени, ще бъдат готови да управляват Ф-16 в деня, в който пристигнат в България. Да се надяваме, че те ще бъдат докарани от български пилоти. Смятаме, че в деня, в който тези Ф-16 пристигнат в България, те ще бъдат готови, с български пилоти и български техници по поддръжката, да поемат мисията си веднага. - Не, но съм обучавал летци от други ВВС. Това бе много вълнуващо, ще ми се пак да можех да летя, за да мога да летя с български пилоти, не съм толкова стар. -Трябва да внимаваме, защото не искаме да разгласяваме информация за други клиенти. Но, както казах, очакваме да започнем производството през 2019 г. Както може да си представите, производството изисква определено време. Ние се радваме, защото вътрешно в „Локхийд Мартин” намерихме начин да ускорим доставките на Ф-16 Блок 70 за България. Ние се стремим да изградим производствените мощности и да ги увеличим с оглед на това, че ще имаме още клиенти за Ф-16 Блок 70 в бъдеще. Ние искаме да гарантираме, че ще доставим самолетите в България колкото се може по-скоро. - Трябва да държа това в тайна засега. Знам, че това е любимият въпрос за всеки. Надяваме се да можем да предоставим повече информация в бъдеще. Но това пак е част от междуправителствените преговори и затова трябва да внимаваме какво говорим. Не мога да обещая нищо, преди да получа одобрението на американското правителство. Това също така зависи от това кога ще бъде подписан договорът. След като се проведат преговорите и бъде постигнато окончателното решение, което най-добре пасва на българските потребности, когато знаем тези данни, ние ще започнем да произвеждаме тези самолети, защото имаме нужда от подпис, преди да задвижим нещата. - Това е тайна. - Доколкото знам, българските ВВС са определили броя. ВВС на САЩ са идентифицирали възможностите за обучение за тези летци, както и за техниците по поддръжката. Мисля, че има ясен път напред за обучението на тези летци в САЩ, за да бъдат готови, когато Ф-16 пристигнат. -Производственият процес на Ф-16 е добре установен, така че може би няма да има преки възможности за участие в производството на Ф-16 за България. Но ние гледаме да използваме експертния опит, с който разполага България. Знам, че редица компании като „Луфтханза” са признали способностите на България и са преместили тук базата си за основен ремонт и други операции. Ние ще се опитаме да идентифицираме възможностите да си сътрудничим с българската индустрия, техническите университети, БАН. Смятаме, че това са най-добрите възможности в България. Разбира се, бихме се радвали да получим информация по този въпрос от българското правителство. Планираме да предложим солиден пакет за индустриално участие на България и българите. - Не мисля. Ние в „Локхийд Мартин” избягваме да коментираме този въпрос, но доколкото става въпрос за Пентагона, процесът няма да бъде забавен. Уведомяването на Конгреса за продажбата на военна техника за чужбина би трябвало да стане доста бързо. Тъй като България е член на НАТО и наш съюзник, няма да има никакъв проблем с процеса на уведомяване на Конгреса. Така че ние не очакваме това да забави процеса, който ще ни доведе до подписването на договора. - Самата страна трябва да реши какъв да бъде броят. От моя опит на пилот на Ф-16 бих могъл да кажа, че осем Ф-16 са страхотна сила. Особено с новите радари, които могат да виждат много по-надалече, да засичат повече мишени, и мрежата за връзка ЛИНК 16, мисля, че това са ключови аспекти, които да позволят на България да се защити. Хубавото е, че благодарение на ЛИНК 16 и на тактическите преимущества, за които говорихме по-рано, ще можете да се възползвате, ако стане необходимо, от потенциала от Ф-16 на други съюзници от НАТО. - Не сме забелязали такива. Всяка страна има своите предизвикателства, когато въвежда нови самолети (каквито и да са те). Виждаме, че Полша, която е от големите потребители на Ф-16 в региона, оперира с тези самолети много ефективно. Това е част от нашия план да гарантираме, че всеки ще бъде обучен по подходящ начин. Когато самолетите пристигнат, те могат да бъдат използвани веднага. Когато хвърлим поглед към вашите съседи в Гърция, те имат много солиден въздушен флот от Ф-16. Мисля, че има големи възможности за взаимно обучение между страни, които използват подобни самолети. Така българските пилоти ще могат не само да се възползват от уменията и опита, който получат в САЩ, но и да ги споделят с други съюзници от региона.  ", "date": "2019.01.15", "title": "Джеймс Робинсън, директор в „Локхийд Мартин”: БГ пилот ще докара първия Ф-16"}
{"url": "https://www.monitor.bg/bg/a/view/britanskijat-parlament-glasuva-protiv-dogovora-za-brekzit-154690", "text": "Британският парламент отхвърли договора на премиера Тереза Мей с Брюксел за излизане от Европейския съюз. 432 души са гласували против плана и 202 за. Това мнозинство е рекордно в историята на британския парламент, отбелязват британските медии. Още преди да седне на мястото си в пленарната зала лидерът на опозиционната Лейбъристка партия Джеръми Корбин заяви, че е внесъл искане за гласуване на вот на недоверие на управляващите. Британското правителство има три дена да състави план Б за действие, както реши парламентът преди няколко дена. Точно преди седмица депутатите одобриха поправка и в Закона за финансите, която забранява да се правят разходи за подготовка на т.нар. твърд Брекзит (без сделка), освен ако това не бъде разрешено от парламента. Председателят на европейския съвет Доналд Туск заяви, че никой не иска брекзит без сделка, а председателят на европейската комисия Жан-Клод Юнкер свика спешна среща в Брюксел заради отхвърлянето на договора. В навечерието на вота външният министър на Германия Хайко Маас коментира дебатите относно Брекзит, като заяви, че ако гласуването пак се провали, то Европейският съюз ще продължи разговорите с Великобритания. Подобна теза не бе застъпена от никой друг политик. Какво предстои от тук нататък - дали втори референдум, или излизане от Европейския съюз без сделка, или предоговаряне на сделката - още не е ясно и има много спекулации. Часове преди ключовото гласуване в парламента на договорения от премиера Тереза Мей развод с Европейския съюз (ЕС) противници и поддръжници на Брекзита се събраха на протест. Докато привържениците на излизането на Великобритания от Евросъюза са в очакване на раздялата с Брюксел, за противниците - тя е равносилна на катастрофа. Мнозина от поддръжниците на Брекзита издигнаха лозунги, че е най-хубаво напускането на ЕС да стане без сделка. В същото време се виждаха развети европейски знамена на противници на напускането на Общността.", "date": "2019.01.15", "title": "Британският парламент гласува против договора за Брекзит"}
{"url": "https://www.monitor.bg/bg/a/view/dunarit-tochen-ot-pionkite-na-vasilev-kym-syrbija-i-rusija-154689", "text": "Оръжейният завод „Дунарит“ се източва от подставени лица на Цветан Василев, а отмъкнатите пари се разпределят по две направления – Сърбия и Русия. Именно тези финансови машинации стоят в дъното на образуваното от прокуратурата досъдебно производство за пране на пари срещу организирана престъпна група. Според държавното обвинение тя се ръководи от оръжейния бос Емилиян Гебрев, а в нея участват още двама от шефовете на „Дунарит“ Никола Киров и Кръстьо Кръстев, синът на Гебрев – Христо, и един от най-доверените адвокати на банкера-беглец – Лазар Карадалиев. Първите се сдобиха с обвиненията си още през 2017 г-, а Карадалиев – преди няколко седмици. Тогава стана ясно също, че през кантората му е минавала схема, свързана с пране на пари на руския олигарх Константин Малофеев. Източници на „Монитор“ от разследващите разкриха, че оръжейният гигант „Дунарит“ е източван от Цветан Василев и хората му вече 5 години, като в последните над две от тях в схемата активно е включен и Гебрев. Той пък от своя страна се е забъркал в машинациите именно след обещанието на Василев да се докопа до управлението на „Дунарит“. В замяна обаче явно е на военния завод към Василев и благодетелите му от Русия. Част от тези пари са били изнасяни през мулета, които редовно ходели на „гости“ в Сърбия при своя мустакат шеф. Преди няколко дни Никола Киров и четирима от пътуващите служители на банкера-беглец бяха закопчани по друго обвинение за пране на пари – чрез „коледни бонуси“, изнесени в подаръчни торбички от касата на фалираната КТБ. Арестът на Васил Шуманов, Венцислав Тодоров, Иван Стойков, Красимир Зарев и Никола Киров от своя страна породи истински шок в групата на Цветан Василев. Пред опасността да остане без притока от пачки пари, източвани от „Дунарит“, банкерът-беглец организира щурм от свои хора по ТВ студиа, а самият той за пореден път И всичко това с една цел – да брани пионките си, без които схемата му за източване на „Дунарит“ на гърба на държавата и на данъкоплатците, увяхва. Така, след като преди няколко дни в ефира на bTV се появи обвиняемият за пране на пари негов адвокат и юрист и на Емилиан Гебрев – Лазар Карадалиев, вчера в същия ефир зрителите събуди самият оръжеен търговец. В интервю, продължило над четвърт час в праймтайма на сутрешния блок, собственикът на „Емко“ упорито се опитваше да изкара, че нямал нищо общо нито с Цветан Василев, нито с Константин Малофеев, а самият себе си определи като спасител на завода. В същото време обаче си призна, че срещу него в момента тече персонална проверка на НАП за средствата, които получава от „Дунарит“, жалейки се, че данъчните не признавали правото му да получава пари от оръжейния завод. В същото време заяви: „Обвиненията срещу мен са с цел да бъде спряно придобиването на „Дунарит“. Така реално призна две неща – че макар от година да управлява завода, той юридически не е негов собственик. Въпреки това обаче получава и се разпорежда с пари на същия този завод. На този фон в момента разследващите проверяват дали изобщо основанията, въз основа на които той се опитва вече няколко години да се представи на собственик на завода, са юридически издържани (виж повече за собствеността на „Дунарит“ в карето). Явно заради фиаското на Гебрев по телевизията, в опит да замаже положението, малко след изявата на оръжейния търговец, Цветан Василев пусна „кърваво писмо“ в блога си. В патетичното си писание, препечатано моментално от играещия ролята на негов личен пресцентър сайт „Фрогнюз“, обвинявайки ги в натиск и повдигане на нелепи обвинения. Доказателства, че наистина са такива обаче няма. Не издържа и тезата, лансирана и от него, а преди това и от останалите участници в схемите му – че задържаните за пране на пари всъщност са арестувани, за да бъдат притиснати да не дават показания като свидетели по делото. Твърдение, което звучи нелепо на фона на факта, че делото КТБ дори още не е тръгнало по същество, тъй като поне до юни ще продължи четенето само на обвинителния акт, а свидетели дори още не са заявени от страните. Т.е. не е ясно дали тези хора някога изобщо ще бъдат викани да дават показания. Това само показва, че тезата е защитна и единствената й роля е да играе параван на истинските подбуди за воя от страна на Василев и подставените му лица. Както няма доказателства за нея, банкерът-беглец няма доказателства и за поредната лавина от фалшиви новини в писмото му, навързващи в абсурдна нишка прокуратурата, американски власти, Европейския съюз и депутата от ДПС и издател на „Телеграф медиа“ Делян Пеевски. Единственото свързващо звено между всички тях е, че всички търсят справедливост за грабежа на века, осъществен от Василев с източването на милиарди от КТБ, както и че нито един от тях не се поддава на лъжите на банкера-беглец. Нещо повече – с половинчатите си самопризнания Гебрев извади на показ кой реално има апетити за „Дунарит“. И стана пределно ясно, че това са той и Цветан Василев, а не както се опитват да изкарат банкерът-беглец и медиите на останалите олигарси у нас – Делян Пеевски. Откакто е забегнал в чужбина, Василев упорито се опитва да открадне и малкото работещи активи,купени с пари на източената от него КТБ, за да си осигури защита чрез руските си благодетели, а също и финансови потоци, за да поддържа луксозния си начин на живот в Белград. И да плаща, разбира се, солидни хонорари на пионките и защитниците си. Хонорари, парите за които отново идват от „Дунарит“ и отмъкнатите също под носа на държавата „Петрол“ и хотелската верига „Сана спейс“. Състав на Русенския окръжен съд е помогнал на Цветан Василев и Емилиан Гебрев да сменят борда на „Дунарит“ със свои хора, въпреки че оръжейният бос вече години не успява да докаже, че е собственик на завода. Магистратите разрешават вписванията и въпреки наложените 4 запора върху фирмата, държаща основния дял в „Дунарит“ - „Кемира“. Юридическата битка по овладяването на „Дунарит“ от страна на мустакатия аферист и пионката му Гебрев започва преди няколко години, след като гръмнаха двата опита на Василев да хариже завода директно на руския си благодетел Константин Малофеев – веднъж през фирма на белгиеца с руски паспорт Пиер Луврие и втори път през друго дружество, свързано със скандалния московски олигарх. За целта Василев и друг от доверените му хора – Асен Бабански, предприемат увеличаване на капитала на дружествата, държащи собствеността на завода. Тъй като акциите на „Кемира“ са запорирани по искане едновременно на синдиците на КТБ, ЧСИ, КПКОНПИ и Топлофикация „София“, обаче увеличението е направено в горното дружество - „Хедж инвестнмънт“. Тази операция не е призната нито от съда, нито от Агенцията по вписванията, но в същото време обаче русенските магистрати позволяват на Гебрев да смени борда на „Дунарит“, въпреки, че не се води негов собственик. Мотивът им е сълзлив – дружеството е оставено без ръководство, чийто мандат е изтекъл, и така работниците можело да останат без препитание. Не става ясно как и въз основа на какви документи съдът е решил, че именно Гебрев има право да посочи новите управници на оръжейната. Факт е обаче, че след влизането му в завода, той е започнал да се разпорежда с парите на „Дунарит“. Това призна и самият той пред bTV, като заяви, че е платил дълг на завода към Държавната консолидационна компания. Премълчавайки, че парите за това са дошли именно от касата на „Дунарит“. Кариерата на представяния днес просто като оръжеен търговец Емилиян Гебрев всъщност стартира в „дивия“ соц – той е един от хората, избрани да правят капитализъм навън с народни пари през едно от митичните задгранични дружества. Това пише сайтът desebg.com, публикувал разследване на журналиста Христо Христов „Империята на задграничните фирми” (2007). През декември 1987 г., с докладна записка до председателя на СО „Комплексна автоматизация на технологичните процеси“ (КАТП) Ненко Горанов, Емилиан Гебрев – тогава директор на една от дирекциите в предприятието, предлага във Вадуц, Лихтенщайн, да бъде регистрирано ново задгранично дружество тип пощенска кутия - „Сироко“. В докладните към създаването се посочва, че „дружеството ще бъде използвано и за внос на ембаргови елементи, възли и детайли, необходими за производството на различни видове машини с цифрово-програмни устройства, без тази дейност да бъде обявявана пред довереното лице – адвоката“. Генерален представител на „Сироко“ става именно Гебрев, но изниква проблем с регистрацията му във Вадуц – нужните средства за капитал не са предоставени и междувременно регистрираното име е дадено на други. Така вместо „Сироко“ на 14 декември 1988 г. във Вадуц е регистрирано „Ширио“. През 1989 г. „Ширио“ получава финансова инжекция от държавата в размер на 1 млн. долара. Фирмата е освободена от данъци, а лично тогавашният министър на външноикономическите връзки Андрей Луканов е посветен в дейността й. Половината от състава на „Ширио“ начело с Гебрев са кадри на „Кинтекс“. „Ширио“ се опитва да установи преки контакти с южнокорейски фирми, където дотогава се работи чрез посредници. Една част от търгуваните стоки, включително и ембаргови, са реекспортирани за СССР, за турския и за гръцкия пазар. Предвижда се за нуждите на българското машиностроене да се внасят окомплектовки за производство на машини с цифрово-програмни устройства. Политическите промени и рязко изменената икономическа конюнктура насочват дейността на „Ширио“ в друга посока. Фирмата развива търговия с ловно и спортно оръжие и боеприпаси. Преди това обаче през 1989 г. тя се отделя от стопанското обединение, към което се води, и извършва пререгистрация и промяна на името по Указ №56. Цесията на фирмата се съхранява от Гебрев и това го прави едноличен собственик. Така на 12 октомври 1989 в Софийския градски съд е регистрирана чуждестранна фирма – филиал „Ширио“, а човекът, който я представлява, е отново Емилиян Гебрев.  ", "date": "2019.01.15", "title": "„Дунарит“ точен от пионките на  Василев към Сърбия и Русия"}
{"url": "https://www.monitor.bg:443/bg/a/view/polovinata-apteki-bez-softuer-ne-mogat-da-zasichat-falshivite-lekarstva-154676", "text": "Половината аптеки нямат аптечен софтуер. Те не могат да въведат двете информационни системи, които стават задължителни от февруари. Това заявиха единодушно участниците в кръгла маса, организирана от инициативен комитет от магистър-фармацевти в София. Едната е за контрол на недостига на лекарства и трябва да бъде свързана с Изпълнителната агенция по лекарствата, а другата е за проверка на медикаментите за фалшификати, поясни магистър-фармацевт Аделина Любенова. По данни на инициативния комитет в България само 2492 аптеки разполагат със софтуер, адаптиран към изискванията на НЗОК, от общо 4323 регистрирани у нас. По думите на Любенова, липсва яснота дали и тези, които разполагат със софтуера, могат да го прилагат при новите електронни състави, тъй като все още няма разписани изисквания за тях. Затова от инициативния комитет настояват да има гратисен период за въвеждане на е-системите. Верификацията е факт от 2011 г. чрез евродиректива, а през 2016 г. са приети делегираните актове за изпълнението й. Тя става задължителна след 9 февруари, като годината е преходна за внедряването на цялостния процес, коментираха Деян Денев, председател на Българската организация за верификация на лекарствата (БОВЛ), и проф. Илко Гетов, председател на Българския фармацевтичен съюз (БФС). За да се отговори на въпроса, дали има фалшиви лекарства, в Европа се правят специализирани проучвания. Те показват 4% наличие на фалшиви лекарства. В България такива проучвания не са правени, уточни Денев. “От 3500 аптеки, които работят в страната, 2200-2300 имат договор със здравната каса. Първото и задължително условие за подписването му е да има съответен софтуер. Второ, трябва да има и интернет връзка, защото се проверява и осигурителният статус на пациента”, обясни проф. Илко Гетов.", "date": "2019.01.15", "title": "Половината аптеки без софтуер, не могат да засичат фалшивите лекарства"}
{"url": "https://www.monitor.bg/bg/a/view/jylt-kod-za-silen-vjatyr-v-18-oblasti-utre-154686", "text": "Жълт код за силен вятър е обявен в 18 области на страната за утре. Това показва справка на сайта на НИМХ. Предупреждението за силен вятър е в сила за областите Видин, Монтана, Враца, Плевен, Ловеч, Пловдив, Пазарджик, Стара Загора, Габрово, Велико Търново, Сливен, Русе, Търговище, Разград, Шумен, Варна, Добрич и Силистра. В тези райони ще духа запад-североизточен вятър с пориви до 20-22 м/сек.", "date": "2019.01.15", "title": "Жълт код за силен вятър в 18 области утре "}
{"url": "https://www.monitor.bg:443/bg/a/view/dve-komisii-v-ns-pratiha-kabineta-na-pregovori-za-f-16-154680", "text": "Две комисии в НС-военната и бюджетната одобриха утвърдения от МС доклад за покупка на нов тип изтребител и разрешиха на правителството да стартира преговори със САЩ за придобиване на самолети F-16 за родните ВВС. Решението мина в комисията по отбрана с 12 гласа „за” и 8 „против”, като от думите на МО шефа Красимир Каракачанов стана ясно, че на процедурата за освежаване на овехтелия ни военен авиопарк в случая са се възпротивили от БСП и „Воля”. Всички останали депутати от ГЕРБ, ОП и ДПС подкрепили проекторешението. Въпросът трябва да се разисква и в пленарната зала в сряда, където да се вземе окончателно решение. Каракачанов обясни, че не са правени корекции в предложения от МС текст на решението. В него се предвижда отклонение от параметрите на проекта за модернизиране на разчитащите все още на старите руски МиГ-ове ВВС, в който пък е заложен бюджет от 1,8 млрд. лв. за 8 самолета. От думите на Каракачанов обаче стана ясно, че това отклонение едва ли ще е повече от около 300 млн. лв. То щяло да бъде до максимума на стойността на офертата, която бе направена от американската страна и изпъкна като фаворит пред тези на Швеция и Италия за самолети Gripen и Eurofighter. Т.е. разликата от 1,8 млрд. лв. до това, което е дадено като оферта, разясни вицепремиерът, който преди броени дни не скри, че е обнадежден от потвърждението на Белия дом, че САЩ са готови да се съобразят с бюджетните възможности на България. Той коментира още дали е възможен заем, ако САЩ настояват за еднократно плащане на машините от най-новото и ползващо свръхмодерни технологии поколение на F-16 Блок 70, които според офертата при евентуална сделка трябва да пристигнат с пълен пакет от обслужване и въоръжение. По думите на военния министър това решение трябва да се вземе от МФ. Въпреки това Каракачанов, който трябва да води преговорите със САЩ заедно с колегите си от МФ, МИ и МВнР обясни, че има подобна опция, ако не е преодолимо условието на американците за еднократно плащане. Каракачанов не скри също така очакванията си от ДПС да подкрепят решението и при гласуването му в пленарна зала. Според него след като кабинета получи окончателно мандат от НС, преговорите трябва да приключат в рамките на 3-4 месеца. Междувременно социалистът Славчо Велков обясни, че червените са против да се дава зелена светлина на процедурата, защото се увеличавали и сумата и срокът за доставка. Така с ДДС, такси, софтуер и допълнителна инфраструктура сумата щяла са надхвърли 2,5 млрд. лв., прогнозира той. Дори и след преговорите нямало как да има сделка за под 2 млрд. лв.", "date": "2019.01.15", "title": "Две комисии в НС пратиха кабинета на преговори за F-16 "}
{"url": "https://www.monitor.bg/bg/a/view/cisterna-sys-sjarna-kiselina-se-obyrna-na-nadlez-vyv-vidin-154688", "text": "Цистерна се е обърнала на надлез на околовръстния път на Видин в посока село Иново. Това съобщиха от пресцентъра на МВР. Около 15.30 часа на тел.112 е получен сигнал за обърната цистерна, превозваща сярна киселина, на надлез на околовръстния път.  Дежурни екипи на полицията и пожарната незабавно се отзовали на мястото на произшествието. Изяснено било, че товарния автомобил е с чуждестранна регистрация. Водачът не е пострадал, констатирали при преглед на място медиците от ЦСМП. Установен бил малък теч от цистерната, мястото е локализирано и обезопасено с инертни материали. Със специализирана техника обърнатото на пътното платно превозно средство е изправено. Работата на екипите продължава, предаде „Фокус“. Полицейски служители са обезпечили района и пренасочват трафика по обходен маршрут. Няма опасност за преминаващите. Предстои платното да бъде обработено с химически състави за неутрализиране на сярната киселина, информират от РДПБЗН-Видин.", "date": "2019.01.15", "title": "Цистерна със сярна киселина се обърна на надлез във Видин  "}
{"url": "https://www.monitor.bg:443/bg/a/view/10-pyti-hvanali-radioaktiven-skrap-prez-2018-ta-154679", "text": "10 случая на засичане на радиация в метални отпадъци са били регистрирани от Агенцията за ядрено регулиране (АЯР), съобщиха от ведомството. В по-голяма част от случаите събитията са регистрирани при преминаване на товари през автоматичните системи за радиационен контрол на входовете на големите металургични компании, както и на граничните пунктове на страната. При 3 от регистрираните случаи товарът е върнат на изпращача. Два от тях са през февруари миналата година. При първия на граничния пункт на пристанище Варна-Запад автоматичните датчици засичат излъчване от радионуклида Радий (Ra-226) в камион с месингов скрап, идващ от Китай. Вторият е засечен медодобивния комбинат на „Аурубис България“в ремарке с медни отпадъци, идващи от Малта. Третият случай с върнат товар е през юни, когато в камион превозващ разнородни отпадъци е засечен радиоактивен Йод (I-131). Останалите 2 случая на върнати партиди със скрап са в металурлгичния завод на „Стомана Индъстри“ в Перник. В единия във вагон със скрап от съседна Румъния е засечен Радий, а в другия - идващ от Сърбия източникът на радиация е останал неизвестен. Практиката е показала, че най-често в отпадъците лъчението е предизвикано от нанесено флуоресциращо покритие, съдържащо Ra-226 върху циферблати на различни контролни уреди или от отделни предмети, замърсени с естествени или техногенни радионуклиди. Поддържаната база данни в АЯР за събития с радиоактивни източници показва, че за последните 20 години около 80% от случаите са свързани с метален скрап, в който са открити материали с повишена радиоактивност. Останалите случаи са свързани с откриване на безстопанствени източници, кражба на радиоактивни вещества, нелегален трафик, инциденти при работа и други, уточняват от АЯР.", "date": "2019.01.15", "title": "10 пъти хванали радиоактивен скрап през 2018-та"}
{"url": "https://www.monitor.bg:443/bg/a/view/trus-ot-4-6-po-rihter-stresna-posred-nosht-severoiztochna-italija-154673", "text": "Трус с магнитут 4,6 по скалата на Рихтер в полунощ и три минути напълни с народ улиците и площадите на много градове и села в Североизточна Италия. Епицентърът на земетресението е бил на 10 км източно от град Равена и на 25 км дълбочина. Най-засегнати са областите Емилия Романя с главен град Болоня и Венето с административен център Венеция. За щастие във вдигнатите веднага под тревога болнични заведения из региона няма хоспитализирани тежко ранени хора, а само такива с леки контузии. Задействаните екипи на Гражданска защита пък до 10 часа сутринта не бяха констатирали големи разрушения на сгради или повреди на водопроводи и електропроводи. Ако тези първи сведения за незначителни щети от земетресението се потвърдят през следващите часове, то най-тежката последица от него би трябвало да бъде страхът, изгонил послед нощ хиляди местни жители от топлите им постели. Но природното бедствие донесе и малко радост за някои подрастващи от района и по специално за учениците и студентите от Равена – кметът на града Микеле де Паскали заповяда училищата и детските градини да останат затворени за щателна проверка на тяхното състояние. Освен това земетресението в полунощ е било последвано от няколко по-слаби труса, а опасенията са, че може да се случат и по-силни докато земната кора не се укроти окончателно. Съобщавайки за труса, италианските медии припомнят, че Североизточна Италия е регион с подчертана сеизмологична активност. Ако се вярва на архивите, то най-силното и унищожително земетресение тъдява с магнитут от 7 – 8-ма степен по скалата на Рихтер станало на 22 юни 1620 година. През 2012 г. пък размествания на земните пластове с мощ 5,8 убиха хора и предизвикаха материални щети за стотици милиони в „триъгълника“ Модена – Ферара – Болоня.", "date": "2019.01.15", "title": "Трус от 4,6 по Рихтер стресна посред нощ Североизточна Италия"}
{"url": "https://www.monitor.bg:443/bg/a/view/bsp-se-jali-na-ek-za-letishte-sofija-154685", "text": "БСП изпраща сигнал до Европейската комисия (ЕК) за концесията на летище\"София\". Обвинението на левицата са за нерегламентирана държавна помощ в търга за аеропорта. В следващите 35 или 50 години, държавата няма да има правото да прави друго летище в радиус от 100 километра около настоящото в София.\", заяви пред бТВ депутатът от БСП Георги Свиленски. Той добави, че ако бъде направено ново летище, то на концесионера трябва да бъде изплатено обезщетение в размер на стотици милиони, а дори и милиарди левове. „От ЕК искаме да спре процедурата, докато се произнесе ЕК\", каза още народният представител от левицата. Транспортният министър Росен Желязков контрира твърденията на левицата, че исканото от тях спиране на концесията не е предвидено в Закона за концесиите и няма правно основание. На нарочна пресконференция Желязков разясни, че концедент по процедурата е министърът на транспорта, информационните технологии и съобщенията, а не държавата. Единственото което е предвидено в периода от откриването на процедурата до определянето на концесионера, е или прекратяването й, или нейното удължаване, каза министърът, цитиран от ресорното министерство. Да момента процедурата е удължавана 3 пъти, като законовите основанията за това са две – отстраняване на несъответствия в документацията или необходимост от допълнителни разяснения. Към настоящия момент е предвидено да се приемат заявления от кандидатите до 5 февруари 2019 г. „Това, за което колегите от БСП настояват - Европейската комисия да провери концесионния договор за наличие на държавна помощ, е заложено в документацията, но на по-късен етап, когато има определен концесионер, който печели процедурата и преди влизане на договора в сила. Това се прави с цел комисията да се запознае с конкретните условия на офертите и избора на концесионер, така че ЕК да има основание да се произнесе по конкретни параметри, които са предложени по сделката, а не параметри по проект“, е казал още Желязков. По думите му чак след като излезе нотификацията на ЕК, тогава може да бъде подписан договор с избрания концесионер.", "date": "2019.01.15", "title": "БСП се жали на ЕК за летище София"}
{"url": "https://www.monitor.bg:443/bg/a/view/djigit-otnesel-fish-za-1150-lv-za-167-km-chas-154675", "text": "Фиш на стойност 1150 лева е съставен на водач на лек автомобил, засечен да шофира със 167 км/ час, при разрешени 60 км/час. Шофьорът бил заснет от мобилна камера на сектор \"Пътна полиция\" на 4 май м.г. до град Смядово. Това съобщиха от пресцентъра на ОД на МВР в Шумен, при отчитане на установените нарушения на скоростта в областта през 2018 г. Стационарната камера край Шумен пък е засякла шофьор, който е преминал покрай нея на 24 януари със 146 км/ час, при ограничение на скоростта от 60 км/час. Стойността на издадения му електронен фиш е 950 лева. Общо 22 303 са установените нарушения на скоростните режими през 2018 година на територията, обслужвана от ОД на МВР- Шумен. Най-много са превишилите ограниченията на скоростта с до 30 км/ час над максимално допустимата - 18 172 водачи.", "date": "2019.01.15", "title": "Джигит отнесъл фиш за 1150 лв. за 167 км/час "}
{"url": "https://www.monitor.bg:443/bg/a/view/bdj-shte-plati-2-mln-lv-za-naem-na-lokomotivi-obzor-154683", "text": "БДЖ няма да купува нови влакове, а ще наема локомотиви и вагони срещу 2 млн. лева, за да изпълнява разписанието си. Идеята на предишното ръководство, да купува нови мотрисни влакове, остава на заден план, обяви новият изпълнителен директор на „Холдинг БДЖ“ Никола Василев. Недостигът на локомотиви дневно е между 4 и 16 и около 50 вагона. Планът е който да се експлоатира между 6 месеца и година, а парите ще се осигурят от съкращаване на други ресурси“, добави той. Засега шефовете на държавния холдинг ще се въздържат от пускане на нова поръчка за покупка на нов подвижен състав, за да се избегне ситуацията с последните закупени влакове Siemens, което доведе до забавяне на изплащане на дълговете към кредиторите, коментира Григори Григоров, председател на Съвета на директорите на „Холдинг БДЖ“. Нов подвижен състав няма как да има в следващите 5 години, през тази година в бюджета няма да бъде включен ресурс за закупуване на нови влакове. Освен това от ръководството уточниха, че ще се търсят възможности ремонтите на текущия подвижен състав да се правят в БДЖ. Прогнозата е през тази година да се направят 59 средни ремонта на влакове в депата на железницата. В държавната компания са обмисляли защото са по-оперативни, но в момента няма от кого да ги наеме, е показал анализът на новото ръководство. Най-рано това може да се случи в средата на следващата година. Финансовото състояние на БДЖ е стабилно, поставяме акцент върху предоставяне на по-качествена услуга за пътниците, коментира Никола Василев. Приходите на железницата са 350 млн. лева годишно, 175 млн. лева идват от държавата като субсидия. Оперативните задължения са в размер на 100 млн. лева, като основен кредитор е НКЖИ с 80 млн. лева. През изминалата година За тази година плановете са финансовите резултати да се увеличат с още 20 млн. лева, поясни Григори Григоров. Сред приоритетните цели в спешен порядък от ръководството са си поставили подобряване на вътрешната организация между отделните звена в железницата. Ръководството отчита, че причината за липсата на диалог в управлението е „заради личностни пререкания на предишното ръководство“. Компанията ударно работи по подготовката на бюджета на холдинга. Транспортният министър Росен Желязков е поставил задача разчетите да се изготвят до средата на следващия месец, защото новото ръководство е само от две седмици в централата на ул. „Иван Вазов” в столицата. Към момента в холдинга работят около 8500 души. уточниха от ръководството. Като новост от БДЖ се похвалиха, че на сайта вече ще се вижда с какво закъснение се движат влаковете. Според новите ръководители, за да се гарантира растеж, трябва да се прилагат нови управленски подходи, да се постави началото на дигитализация в железницата и сравнителен подход с останалите европейски жп компании и т.н. \"Опитваме се да изкараме БДЖ от 19 век\", коментира Григоров, а Василев обеща да завършат в кратки срокове онлайн системата за закупуване на билети.", "date": "2019.01.15", "title": "БДЖ ще плати 2 млн. лв. за наем на локомотиви (ОБЗОР)"}
{"url": "https://www.monitor.bg:443/bg/a/view/chapa-izvaja-lili-ivanova-snimka-154682", "text": "С трогателен подарък от страна на прочутия проф. Георги Чапкънов се похвали естрадната прима Лили Иванова. Изпълнителката на „Щурче“ публикува кадри от приятелската среща между двамата, на която скулптурът я дарява с 30-сантиметровата бронзова пластика. Творението представлява умалено копие на самата певица, позиционирана на мястото, където се чувства най-добре в кожата си, а именно – на сцената. Статуята е изработена по предварително дадена от самата Иванова фотография от момент, в който тя поздравява верните си почитатели в публиката. Според първоначалните планове на професора, тя трябваше да бъде готова още за съвместната изложба с пластики на Чапкънов и фотографии на Иван Тенев, която бе открита в галерия „Класика“ около Коледа. По всичко личи обаче, че отливките все още не са били готови тогава. написа в социалните мрежи певицата, която с лекота пълни в три поредни вечери зала 1 на НДК. Това не е първият път, в който популярният с псевдонима си Чапа творец е извайвал фигури на известни хора. Сред предишните му „модели“ попада и прочутия италиански кинорежисьор Федерико Фелини („Сладък живот“, „Осем и половина“). Междувременно гласовитата прима пази особен сантимент и към графиката „Човекът птица“, която съвсем наскоро й подари режисьорът Николай Волев. Самият той е автор на творбата, която нарисувал още през 1969 г. в Лондон. Иванова засвидетелства подкрепата си към Волев, като заведе група приятели на представлението „Сексът – начин на употреба“, което бележи театралния режисьорски дебют за кинодееца. Пиесата е на Дарио Фо и Франка Раме, а българската адаптация Волев пазел в продължение на повече от десетилетие в търсене на перфектната актрисата за всички 27 роли в нея. В крайна сметка режисьорът се доверява на младата надежда Кристина Топалова, успяла също да си спечели адмирациите на певицата.", "date": "2019.01.15", "title": "Чапа извая Лили Иванова (СНИМКА)"}
{"url": "https://www.monitor.bg:443/bg/a/view/borisov-razgovarja-s-libijskija-premier-za-badr-154684", "text": "Министър-председателят Бойко Борисов проведе телефонен разговор с либийския си колега Файез Сарадж. Двамата обсъдиха казуса със задържания в България кораб „Бадр“, съобщиха от правителствената информационна служба. Премиерът на Либия благодарил на Борисов и на българското правителство за тяхната навременна намеса и демонстрираното желание казусът да приключи с положителен за двете страни край. Пред българския министър-председател Файез Сарадж подчертал, че благоприятният развой на събитията ще даде много силен знак за бъдещото сътрудничество между България и Либия. Премиерът Сарадж бил категоричен, че положителното решаване на казуса с кораба ще даде допълнителен импулс на двустранните и икономическите отношения между двете държави. Премиерът на Либия приел поканата на Бойко Борисов да посети България в най-скоро време. Двамата се разбрали да бъдат гарант за развитието на икономическите отношения и български фирми отново да стъпят на либийския пазар.", "date": "2019.01.15", "title": "Борисов разговаря с либийския премиер за „Бадр“ "}
{"url": "https://www.monitor.bg:443/bg/a/view/nemskoto-razuznavane-shte-nabludava-alternativa-za-germanija-154681", "text": "Германската Служба за вътрешно разузнаване обяви днес, че поставя под засилено наблюдение крайнодясната партия \"Алтернатива за Германия\" (АзГ) заради подозрения, че контактува с екстремисти, предадоха световните медии. Предвижда се да бъдат проучвани публичните коментари на членове на партията, както и техните връзки с екстремистки групи, каза на пресконференция директорът на Федералната служба за защита на конституцията (Bundesamt fur Verfassungsschutz) Томас Халденванг. По думите му обаче режимът на наблюдение не предвижда внедряване в партията на агенти под прикритие, нито използване на специални разузнавателни средства. Общата задача за наблюдението е да установи дали партията се придържа към екстремистки тенденции, които може да нарушат конституционния ред в Германия. В началото след създаването си АзГ беше евроскептична, но впоследствие зае твърда позиция срещу политическия елит и срещу миграцията. Няколко нейни членове са били критикувани за възхвала на нацисткия режим и подтикване към насилие спрямо малцинствата. Клонът на АзГ в провинция Тюрингия вече е обект на засилено наблюдение от местните власти заради екстремистки изказвания на нейни членове. Наскоро партията прекрати връзки със своето младежко крило, поради опасения, че то може да вкара цялата партия в сериозни трудности, припомниха информационните агенции.", "date": "2019.01.15", "title": "Немското разузнаване ще наблюдава \"Алтернатива за Германия\""}
{"url": "https://www.monitor.bg:443/bg/a/view/tedi-moskov-shte-postavja-vyv-varna-piesa-na-jan-jirodu-154662", "text": "Режисьорът Теди Москов отново има желание да работи с актьорите от Варненския куклен театър. Разговорите за това тепърва предстоят, съобщи Москов на среща с ръководството и възпитаниците на Общинския детски комплекс в морската столица. „Очертава се да направим нещо ново. Мина време от \"Пурпурният остров\". Отново става дума за туземци, но сега ще бъде една гениална пиеса на Жан Жироду, която се казва „Допълнение към пътешествието на Кук“ и в нея няма нищо смешно“, заяви Москов. Той прие поканата да се види и разговаря с децата от театралните школи „Вълшебната завеса“, „Палечко“ и „Златното ключе“, както и с младите кинематографисти от школа „Братя Люмиер“. Режисьорът обаче отказа да дава съвети на учениците. „Всякакви наставления, като тези на Станиславски, звучат глуповато. За вас е просто добре да откриете път към това, което искате. Но това не е достатъчно, а трябва и да го мечтаете, защото иначе не се получава“, каза на младите таланти на Варна Теди Москов. „Като малък мечтаех да съм по-добър скиор от Ингемар Стенмарк. После - джазов пианист, като Оскар Питърсън. После да правя впечатление на момичетата, тъй като бях по-нисичък и те не ми обръщаха внимание“, разказа за личните си преживявания той. Москов не скри, че понякога се кара на актьорите. „Викам, защото лесно се паля, но обичам да се карам на хора, на които държа. Понякога се използват и мръсни думи, но Ярослав Хашек твърди, че няма мръсни думи, а има мръсни хора, които могат да те обидят и с комплимент“, отбеляза още Москов. Със Сия Папазова, ръководител на „Златното ключе“ разговаряха и за творбите на Чехов и Достоевски. За финал Теди Москов получи възпоменателна книга за 25-та годишнина на Общински детски комплекс от директора на ОДК. Монка Николова, както и книгата „Между театъра и киното“ с анализи на Елица Матеева - ръководител на школа „Братя Люмиер“. Деца от школата по художествена фотография  направиха репортажни снимки от срещата, която е по проект „Вдъхновяващи срещи“.", "date": "2019.01.15", "title": "Теди Москов ще поставя във Варна пиеса на Жан Жироду"}
{"url": "https://www.monitor.bg:443/bg/a/view/trima-shampioni-ot-atr-tura-na-kvalifikaciite-v-sofija-154669", "text": "Трима шампиони в турнири от Тура на АТР ще участват в квалификациите на Sofia Open 2019 в началото на следващия месец. Сърбинът Виктор Троицки, който има титли в Москва 2010, Сидни 2015 и 2016 година, испанецът Гийермо Гарсия-Лопес (Кицбюел 2009, Бангкок 2010, Казабланка 2014, Загреб 2015, Букурещ 2015) и украинецът Серхий Стаховски (Загреб 2008, Санкт Петербург 2009, Хертогенбош 2010, Ню Хейвън 2010) ще се борят за едно от четирите места за попълване на основната схема. Троицки ще стане първият тенисист, участвал в четири поредни издания на Sofia Open. Сърбинът бе финалист през 2016 година, след което две години поред бе спрян на четвъртфинал. В момента той е номер 200 в световната ранглиста, но преодоля квалификациите на Аустрелиън оупън и с класирането си за втория кръг на основната схема се очаква да прогресира в световната ранглиста. Гарсия-Лопес игра в София през 2016 година, когато загуби на четвъртфинал от Жил Мюлер (Люксембург). Испанецът идва в столицата за трети път. Още през 2003 година той игра на \"Чалънджър\" на АТП в София. Стаховски се завръща в София след тригодишно отсъствие. Той бе сред участващите в първото издание на Sofia Open, но загуби в първи кръг от германеца Филипа Колшрайбер. Любопитното е, че в ролята на първа резерва за квалификациите е испанският ветеран Томи Робредо. Седемкратният четвъртфиналист в турнири от Големия шлем падна до 203-ото място в ранглиста на АТР, след като загуби последните си пет мача - серия, датираща от октомври миналата година. Гийермо Гарсия-Лопес (Испания, номер 100) Лукаш Лацко (Словакия,115) Яник Маден (Германия, 124) Серхий Стаховски (Украйна, 132) Стефано Травалия (Италия, 137) Салваторе Карузо (Италия, 156) Егор Герасимов (Беларус, 158) Лука Вани (Италия, 163) Камил Майхжак (Полша, 176) Андреа Арнаболди (Италия, 178) Даниел Брандс (Германия, 183) Джеймс Уорд (Великобритания, 187) Даниел Химено-Травер (Испания, 188) Виктор Троицки (Сърбия, 200) Последните две места в схемата за квалификациите ще бъдат запълнени с \"уайлд кард\" от шампиона и подгласника му в държавното първенство в зала. Sofia Open 2019 ще се проведе от 3 до 10 февруари в зала \"Арена Армеец\".", "date": "2019.01.15", "title": "Трима шампиони от АТР тура на квалификациите в София"}
{"url": "https://www.monitor.bg:443/bg/a/view/11-pomilvani-zatvornici-za-2-godini-154664", "text": "Само 11 осъдени затворници са помилвани от началото на мандата на вицепрезидента Илияна Йотова през 2017 г., съобщи тя на работна среща с журналисти с Комисията по помилването към президента.  С указ от 23 януари 2017 г. президентът Румен Радев възложи на вицепрезидента да упражнява неговите правомощия да помилва. Комисията по помилването е помощен експертен съвещателен орган, който подпомага упражняването на правото на помилване. Структурата, съставът и правилата за работа на комисията са определени с указ на президента. Тя се състои от председател и 5-ма членове – психолог, лекар, професор по наказателно право, професор криминолог и юрист. След влизането в сила на еврорегламента за защита на личните данни през май 2018 г. самоличността на членовете на комисията не е публично достояние. Членовете на комисията разглеждат молбите за помилване, изготвят доклади всеки според своята специалност, те се разглеждат на заседание, взема се колективно решение и след това вицепрезидентът се запознава с всички материали. Вицепрезидентът решава по вътрешно убеждение и не е длъжен да се съгласи с предложението на комисията. „Само в два случая досега не се съобразих с решението на комисията – в единия имаше предложение за помилване, но отказах, защото беше изтърпян много малък срок от наказанието, а по втория случай още не съм взела решение, молителят е в друга страна, още не съм сигурна в достоверността на информацията за него“, съобщи Йотова. През 2018 г. в Комисията по помилването са постъпили 396 молби. 366 са разгледани, по почти всички вече има решение, останалите са в процес на решаване. Последният случай на помилване е на осъден от български съд, който със семейството си е в чужбина. Вицепрезидентът и членовете на Комисията по помилването разказаха, че много често има молби от затворници, които са получили присъда след съкратено съдебно следствие или споразумение и все пак искат да бъдат помилвани. „Забелязвам, че ¾ от молбите за помилване са от осъдени за домашно насилие“, обясни Йотова. Насилниците не осъзнавали защо са задържани и осъдени и настоявали да бъдат помилвани. „Има няколко случая на молби за помилване след присъди за убийства, изнасилвания с битов характер и след употреба на наркотици или алкохол, няма как да има помилване. Употребата на наркотици и търговията с наркотици не среща съжаление в мен“, категорична е Йотова. През 2018 г. са постъпили и много молби от осъдени за престъпления с малолетни. Броят на молбите за помилване непрекъснато се увеличава, някои осъдени подават молби всеки месец, казаха от комисията. Молбите идват от затворници, от адвокати на осъдени, от омбудсмана, дори от прокуратурата. Има и молби за помилване след присъда за дребни престъпления, но многократно извършвани. Осъдените за тежки престъпления обаче подават молби за помилване по-рядко. Около 2/3 от подадените молби за помилване сочат като мотив изключително тежкото здравословно състояние на затворника или на негов близък. Комисията събира информация от много места – болници, кметства и др., за да се запознае с всички факти и обстоятелства. Членовете на комисията обаче не ходят в затворите. Статистиката на комисията сочи, че през последните години помилване по здравословни причини е правено в по-малко от 1% от всички случаи. Според закона държавният глава не дължи обяснение защо проявява милост. Помилването се извършва с указ, той не се обнародва, не се мотивира, веднага влиза в действие, не се обжалва и не се преподписва от никой министър. Помилването може да бъде прекратяване на наказанието или замяната му с по-леко. Помилването не е преценка на съдебните актове, не е тяхното преразглеждане, а само акт на милост, напомниха от Комисията по помилването.", "date": "2019.01.15", "title": "11 помилвани затворници за 2 години "}
{"url": "https://www.monitor.bg:443/bg/a/view/makedonija-izbira-prezident-na-21-april-154665", "text": "Президентските избори в Македония ще бъдат насрочени до 8 февруари, като първият изборен кръг вероятно ще се проведе на 21 април, а вторият - на 5 май, съобщи председателят на парламента Талат Джафери. Първият кръг трябваше да се състои на 14 април, вторият - на 28 април, но като се има предвид, че втория кръг съвпада с Великден, обмисляме да преместим датите със седем дни. Това означава първият кръг да се проведе на 21 април, а вторият - на 5 май. С това президентските избори трябва да бъдат обявени до 8 февруари“, каза Джафери. Крайният срок за встъпването в длъжност на новия президент, каза Джафери, е 12 май, защото тогава е последният ден от мандата на Иванов и за да се осигури приемственост на президентския пост, е необходимо изборите да приключат дотогава. Успоредно с президентските избори в три общини ще се проведат и местни избори за кметове, в които понастоящем са назначени действащи длъжностни лица. Кметове ще се избират в Ново село, където предишния кмет подаде оставка, както и в Охрид и Дебър, чиито кметове са починали.", "date": "2019.01.15", "title": "Македония избира президент на 21 април"}
{"url": "https://www.monitor.bg:443/bg/a/view/na-mjarkata-na-lubovnika-j-rumen-ronchev-megz-izpishtja-lubov-obicham-te-i-pripadna-154666", "text": "Любов, обичам те повече от всичко, изкрещя Миглена Каканашева – Мегз към своя любовник в белезници Румен Рончев, след което припадна. Циркът се разигра в окръжния съд в Пловдив и то пред очите на законната съпруга на Рончев – Зорница Рончева. „О, не й обръщайте внимание. Тя винаги прави така”, изкоментира самата съпруга, която дори не се обърна, за да погледне какво е състоянието на съперницата си. Когато Румен Рончев бе изведен с белезници от съдебната зала, тъй като съдът потвърди оставането му в ареста, Мегз изпищя и се свлече в ръцете на мускулест мъж, след което елегантно падна на пода. Секунди по-късно към тях се завтекоха и други мъже от залата, които успяха да сложат Каканашева да седне и потърсиха вода, за да й дадат да пийне и да се съвземе. В окръжния съд в Пловдив във вторник вечерта бе гледана мярката за неотклонение на Румен Рончев, който е обвинен от прокуратурата за съучастничество в обсебването на лизинговия джип на Мегз, струващ 98 560 лева. Миглена се затруднявала да му плаща вноските и според прокуратурата през септември м.г. умишлено склонила Румен Рончев и шофьора Антон Лесов да присвоят джипа, за който после била подадена жалба в полицията, че е откраднат. Мегз също е обвиняема – че е подбудител на схемата. Срещу Лесов има и второ обвинение – че е подал фалшивия сигнал в полицията за откраднатия джип. Срещу Румен Рончев също има второ обвинение – че е взел от джипа предната и задната му брони, свалил е двигателят, чийто номер бил заличен. Мегз стоя права на 7-сантиметровите си червени токчета по време на цялата мярка, включително и по време на пледоариите на двете страни. „Всичко това се случва пред нотариус. Няма нищо незаконно. Във връзка с цялата помия, която се изписа по моето име, мога да кажа, че когато преди месеци фирмата умираше, щастливото семейство го нямаше”, изкоментира на влизане в съда дизайнерката Мегз. Така тя отговори на обвиненията на съпругата Зорница, че се е опитвала да открадне фирмите и бизнеса им. „Тук съм, за да уверя всички, че фирмата е стабилна, не е била в по-добро състояние и е несправедливо хора, които дълго време ги нямаше, сега да искат да седнат на готовата софра”, каза още тя. По думите й любимият й Румен и жена му Зорница били в развод. В съдебна зала адвокатът на Румен Рончев Петър Атанасов цитира Виктор Юго и Оскар Уайлд в опит да промени мярката за неотклонение на клиента си, но и това не помогна. Самият Рончев пък поиска парична гаранция, като обяви, че без него двете му фирми ще фалират и 200-те му служители ще останат на улицата. В крайна сметка окръжният съд го остави за постоянно зад решетките, която мярка е окончателна.", "date": "2019.01.15", "title": "На мярката на любовника й Румен Рончев Мегз изпищя: „Любов, обичам те” и припадна (СНИМКИ, ВИДЕО)"}
{"url": "https://www.monitor.bg:443/bg/a/view/dokumentite-za-grajdanstvo-veche-se-podavat-onlajn-154661", "text": "Министерството на правосъдието въведе електронна регистрация за подаване на документи и провеждане на интервю за гражданство, съобщиха от ведомството. От 2 януари кандидатите за промяна на гражданството резервират само по електронен път дата и час, по техен избор, за подаване на молби и провеждане на интервю в дирекция \"Българско гражданство\". В деня на подаване на молбата, ако се установи, че са представени всички документи, се състои и интервюто с кандидатите. Така се преодолявала старата практика за отлагане на интервюто и насрочване на нова дата, на която кандидатите отново да се явят за неговото провеждане, което необосновано удължаваше процедурата с почти година, уточниха от правосъдното министерство. След интервюто, в 14-дневен срок се извършва експертен преглед за съответствието на представените документи. При констатирани несъответствия, се предоставя двумесечен срок за отстраняването им чрез публикуване на съобщение за това в автоматизираната информационна система. При неотстраняване на несъответствията в определения срок, производството се прекратява със заповед на министъра на правосъдието. Освен това на кандидатите вече няма да се налага да представят удостоверение от МВР за разрешено постоянно или дългосрочно пребиваване в България, документ, удостоверяващ внасянето на задължителните осигурителни вноски и наличието или липсата на задължения, удостоверение за сключен граждански брак, когато бракът е сключен от български гражданин на територията на България. За тези обстоятелства ще се извършва служебна справка. Неприключилите до 1 януари 2019г. производства по придобиване, възстановяване и освобождаване от българско гражданство ще се довършат при досегашните условия и ред.", "date": "2019.01.15", "title": "Документите за гражданство вече се подават онлайн"}
{"url": "https://www.monitor.bg:443/bg/a/view/djuliana-gani-trygva-na-turne-iz-stranata-154660", "text": "Мис Силикон 2013 Джулиана Гани ще потегли на обиколка из страната в търсене на следващата кралица на красотата. Това обяви самата изкусителка в социалните мрежи. „Скоро и във вашия град“, анонсират организаторите, наред с прочутата като Малката Джулка риалити звезда. В своеобразното си турне, тя ще застане начело на конкурса Miss Beauty, в който ще могат да се включат всички желаещи. загатнаха накратко пред „Монитор“ от екипа, стоящ зад турнето. Организацията, въпреки това, е все още на много ранен етап, като към момента се чакат потвърждения за първите отправни точки от националната обиколка. Очаква се първото събитие под щампата на Miss Beauty да се състои в средата на март и да продължи в рамките на няколко месеца. Във всеки град ще има и специални гости, издадоха още пред „Монитор“ организаторите. Фактът, че е родена за сцената, Гани доказа съвсем скоро – навръх Нова година, когато бе гвоздеят в програмата на оборотен клуб във Филипините. Родният модел бе промотиран като „европейска плейбой звезда“, а след участието си в екзотичната страна, тя получи още покани за участия в местни заведения.", "date": "2019.01.15", "title": "Джулиана Гани тръгва на турне из страната"}
{"url": "https://www.monitor.bg:443/bg/a/view/shifrin-s-10-a-pobeda-za-sezona-154663", "text": "Носителката на Световната купа по ски алпийски дисциплини и лидер в генералното класиране Микаела Шифрин (САЩ) спечели гигантския слалом в Кронплац (Ит) при 10-ата си победа за сезона и 53-а в своята кариера. С това тя се доближи до рекорда за всички времена на Врени Шнайдер от 14 първи места за един сезон през 1988/89 г. Шифрин дръпна след първия манш с огромния аванс от 1,39 сек. на втората - Теса Уорли (Фр). Във втория американката запази преднина от 1,21 сек. пред французойката, която даде първо време. Трета, на 1,57 се нареди италианката Марта Басино, 4-а в първото спускане, която се качи за първи път на подиума. Голямата съперничка на Шифрин - Петра Влъхова (Слвк) остана 4-а, след като беше трета в първия манш. Шифрин води в генералното с 1349 точки, пред Влъхова - 898 и Уунди Холденер (Швейц) - 593, завършила 9-а в Кронплац, на 3,40 сек.", "date": "2019.01.15", "title": "Шифрин с 10-а победа за сезона"}
{"url": "https://www.monitor.bg:443/bg/a/view/namaliha-garancijata-na-zatvornicheski-inspektora-razsledvan-za-podkup-154667", "text": "На въззивен контрол пред Варненския апелативен съд бе изменено определението на мярката за неотклонение от „домашен арест“ в „парична гаранция“ на инспектора по социална дейност и възпитателна работа от Затвора – Варна Явор Драгнев. Той е разследван за поискани и получени в дар парични средства, които не му се следват, за да извърши действия по служба. Съставът на въззивната апелативна инстанция измени определението на ОС – Варна и намали размера на паричната гаранция от 5 000 на 1 500 лева. Основанията на съда са, че в материалите по делото не са намерени доказателства, че има реална опасност обвиняемият да се укрие или да извърши престъпление. В хода на следствените действия са разпитани повече от 20 души, лишени от свобода. Според защитата, техните показания разколебават обоснованото предположение, че Явор е извършител на престъплението, за което е привлечен като обвиняем, но съдът намира, че на този етап само и единствено прокуратурата има компетентността да измени обвинението или да промени квалификацията. Апелативният съд във Варна споделя аргументите на първата съдебна инстанция, че продължава да е налично обоснованото предположение за съпричастието на обвиняемия към повдигнатото обвинение. В настоящия момент обаче „домашният арест“ е неефективна мярка за неотклонение и затова съдът е изменил процесуалната мярка за принуда в „парична гаранция“. За да намали размера й от 5 000 на 1 500 лв, съдът прецени обстоятелствата, свързани със семейното положение на Явор, който има 3 деца, съпруга и възрастен родител, за когото полага грижи. По делото има данни за крайно ниския доход на съпругата на Явор. Факт е, че той не работи от близо 5 месеца, след като беше освободен от работа. От Апелативния съд във Варна припомнят още, че инспекторът е под домашен арест от края на август, 2018 година, когато му бе повдигнато обвинение за създадена организация и престъпна схема за получаване на парични средства от затворници. Професионалните задължения на обвиняемия били превъзпитание, подпомагане на тяхната ресоциализация и коригиране на поведението им. Според повдигнатото обвинение, той се облагодетелствал финансово, за да извършва действия по служба, свързани с правното положение на лишените от свобода. Затворниците заплащали за действия на инспектора, чрез парични преводи към цивилно лице, свързано с друг лишен от свобода и привлечен като съучастник и помагач на обвиняемия. Определението на съда е окончателно.", "date": "2019.01.15", "title": "Намалиха гаранцията на затворнически инспектор, разследван за подкуп"}
{"url": "https://www.monitor.bg:443/bg/a/view/vlastite-v-brazili-se-jadosaha-na-jizel-bundhen-154652", "text": "Новият министър на земеделието на Бразилия нарече сънародничката си - известната манекенка Жизел Бюндхен \"лоша бразилка\", съобщи Guardian. Повод за недоволството на властите е критиката, която красавицата отправя към опазването на околната среда в родината. Манекенката е посланик на ООН на доброволни начала по въпросите на околната среда. Тя често критикува изсичането на горите в Амазонската джунгла, а наскоро се обяви и против идеята на новия президент на Бразилия да слее земеделското министерство с министерството за опазване на околната среда. \"Жизел Бюндхен трябва да престане да обикаля наоколо и да говори лошо за Бразилия\", каза министър Тереза Кристина Диас. Манекенката е обичана от много бразилци и позициите ѝ имат тежест в обществото. През 2017 година тя се обяви срещу даването на 600 хиляди хектара от Амазонската джунгла на земеделски предприемачи. След силен обществен отзвук, тогавашният президент Мишел Темер наложи вето на идеята.", "date": "2019.01.15", "title": "Властите в Бразилия се ядосаха на Жизел Бюндхен"}
{"url": "https://www.monitor.bg:443/bg/a/view/nad-55-000-invalidi-podali-zajavlenija-za-bezplatna-vinetka-154659", "text": "Над 55 000 хора с увреждания от цялата страна са подали документи за безплатна винетка, съобщиха от социалното министерство. За сравнение през 2018г. тези, които са получили безплатен стикер са били над 228 000. През настоящата година средно на ден в дирекциите за социално подпомагане постъпвали над 150 заявления. Право на безплатна винетка имат хората с 50 и над 50 на сто намалена работоспособност или вид и степен на увреждане и лица или семейства, отглеждащи деца с трайни увреждания до 18-годишна възраст и до завършване на средно образование, но не по-късно от 20-годишна възраст. Лекият автомобил не може да е с по-голям обем на двигателя от 2000 куб. см. и мощност до 117,64 kW (160 к.с.). Документите може да се подават лично в ДСП по настоящ адрес, по електронен път или с универсална пощенска услуга с известие за доставяне - обратна разписка, се посочва в съобщението.", "date": "2019.01.15", "title": "По 150 инвалиди на ден подават заявление за безплатна винетка"}
{"url": "https://www.monitor.bg:443/bg/a/view/bez-zabrana-za-oglasjavane-na-anketite-v-izbornija-den-154649", "text": "Да отпадне забраната за публикуване на социологически данни в реално време в печатните, електронни и информационни медии в изборния ден. Такова предложение за промяна в Изборния кодекс са внесли от ГЕРБ и „Обединени патриоти“.  В мотивите на вносителите се подчертава, че промяната се внася заради наложилата се практика в различни социални мрежи през целия изборен ден да се публикуват данни, което пораждало неравнопоставеност между тях, съобщи БНР. Изменението е мотивирано и с данни от доклад на Централната избирателна комисия (ЦИК) в периода 2015-2017 г., че ЦИК е била сезирана с множество сигнали за публикуването и оповестяването на резултати от социологически изследвания в деня преди изборите и в изборния ден. Те се появявали в страниците на търговски електронни медии, както и чрез препращането към профила на доставчиците на такива медии в социалните мрежи, като в значителна част от случаите оповестяването на данните от социологическите проучвания се представя под формата на алегорични образи на предмети, животни, населени места и други. Днес е последният срок за внасяне на промени в Изборния кодекс между първо и второ четене.", "date": "2019.01.15", "title": "Без забрана за огласяване на  анкетите в изборния ден"}
{"url": "https://www.monitor.bg:443/bg/a/view/dve-policejski-upravlenija-ukrotjavat-pijan-i-drogiran-anglichanin-154656", "text": "Мъртво пиян и дрогиран англичанин вилня късно снощи пред заведение в Банско. Първоначално той вдигнал скандал в елитна механа, където започнал да троши чаши, понечил да обърне и маса. Намесили се момчета от охраната на заведението, които успели да го изтласкат навън. Разбеснелият се як като ръгбист англичанин налетял и на повиканите от тел.112 полицаи, от местното РПУ, успял, даже да повали двама от тях на земята. Наложило се да бъде повикано подкрепление от РУП – Разлог. Повече от 40 минути били необходими на общо 12-те униформени, за да укротят разбеснелият се гражданин на Албиона. Накрая успели да му заключат ръцете с белезници и да го транспортират в ареста на разложката полиция. Издадена му е полицейска заповед за задържане до 24 часа. Днес сутринта разследващите полицаи чакаха туриста да се наспи и  изтрезнее, за да го разпитат. В късния следобед се очаква да му бъде издадена прокурорска заповед за арест до 72 часа. По случая работи и Районна прокуратура. „Да, има такъв случай от снощи в Банско. Да, англичанинът е бил видимо пиян, буйствал е, взети са му проби и за употреба на наркотици. Колегите работят в момента и когато приключат с разпита на задържания и свидетелите веднага ще предадем подробна информация“, съобщи за Агенция “Монитор“ Йорданка Шаркова, говорител на ОДП – Благоевград.", "date": "2019.01.15", "title": "Две полицейски управления укротяват пиян и дрогиран англичанин"}
{"url": "https://www.monitor.bg:443/bg/a/view/djoni-dep-zarovi-bivshite-si-advokati-v-30-000-dokumenta-154651", "text": "Над 30 000 документа е предал Джони Деп на адвокатската кантора, с която доскоро работеше. Файловете са свързани с делата, които актьорът и компанията водят едни срещу други. Съдебната битка между двете страни започна през 2017 г., когато екранният капитан Джак Спароу обвини юристите, че са били съучастници в схемите, благодарение на които бившите му мениджъри ограбили милиони от него. Кантората Bloom Hergott Diemer Rosenthal LaViolette Feldman Schenkman & Goodman пък подаде иск срещу Деп, в който настоява, че той сам е отговорен за пропилените пари, като го обвинява, че не е плащал за услугите им в продължение на месеци. Компанията е разпитала актьора в началото на месец декември, показанията му обаче не са налични в публичното пространство. Въпреки това именно разпитът даде основание на холивудския ас отново да потърси правата си в съда. По думите му, доскорошните му адвокати се опитвали да го объркат в съдебни термини и си служили с нечестни средства. Той отрече, че не е проявил желание за сътрудничество, като им е предоставил близо 100 хиляди страници документи. Освен това, звездата от „Фантастични животни: Престъпленията на Гринделвалд“ е категоричен, че няма писмен договор между него и Bloom Hergott Diemer Rosenthal LaViolette Feldman Schenkman & Goodman, но въпреки това той си плащал чинно, тъй като работил с компанията още от 1999 г. Междувременно Деп приключи друго дело, което заведоха срещу него бившите му бодигардове. Охранителите се обърнаха към съда миналата година. В обвиненията си те посочили, че работили в неблагоприятни условия, като често служели като бавачки и шофьори на Деп и антуража му. Не е ясно при какви условия е прекратено делото, заведено от бодигардовете, но всички останали заседания по случая са отменени.", "date": "2019.01.15", "title": "Джони Деп зарови бившите си адвокати в 30 000 документа"}
{"url": "https://www.monitor.bg:443/bg/a/view/kaufland-predlaga-nad-3700-bylgarski-produkta-v-postojannija-si-asortiment-154654", "text": "Kaufland България предлага над 3700 български продукта в постоянния си асортимент в страната, като в по-големите хипермаркети на търговската верига броят им достига близо 5000, съобщиха от търговската верига. Изборът от български стоки включва разнообразие от висококачествени месни деликатеси като луканка, суджук и наденица, млечни изделия - сирене, кашкавал, кисело и прясно мляко, свежи плодове и зеленчуци от местни земеделци, прясна риба от български рибни стопанства, сладкарски изделия, печива и напитки. Като отговорен бизнес с грижа за природата Kaufland България предприема дългосрочни действия в битката с пластмасата, като залага на щадящ околната среда асортимент. Ето защо, като част от ангажимента да намали пластмасата с най-малко 20% до 2025 г., компанията вече предлага голям избор от продукти в опаковки за многократна употреба. Търговската верига поставя фокус върху устойчивия асортимент, затова много напитки и млечни продукти са в стъклени бутилки и буркани като например български кисели и пресни млека, които тази седмица са включени като специални предложения в брошурата на компанията. Българските производители растат с Kaufland България. Като дългогодишен и устойчив партньор на тяхното развитие компанията инвестира над 250 000 лева в сертифицирането на над 20 земеделски производители по световната програма G.A.P. Това не само повишава качеството на тяхната продукция, но и дава предпоставка за утвърждаването им и на международните пазари. През 2018 г. компанията отчете ръст от 10% ръст в броя български производители на плодове и зеленчуци, с които партнира, в сравнение с предходната година. Търговската верига способства не само за това продукцията им да достъпва пазара в национален мащаб, но и подпомага производителите в подобряването на производствените процеси, за да се гарантира качеството и свежестта на продукцията. През 2018 г. компанията, съвместно със сдружението „Традиционно сурово-сушени месни продукти“ и Българската агенция по безопасност на храните, популяризира храни с традиционно специфичен характер от утвърдени български производители, като включи в асортимента си типични месни деликатеси, защитени и вписани в Европейския регистър на храните с традиционно специфичен характер и защитено геграфско указание. До 20 януари пък всеки, който иска да спечели пътуване до красив български град на стойност 500 лева, може да се включи в специалната игра, която търговската верига организира. Достатъчно е да пазарува в някой от хипермаркетите на веригата в страната на стойност над 5 лева в периода 14-20 януари 2019 г., а след това да регистрира касовия си бон на kaufland.bg. Победителят ще бъде обявен на 21 януари на интернет страницата на компанията.", "date": "2019.01.15", "title": "Kaufland предлага над 3700 български продукта в постоянния си асортимент"}
{"url": "https://www.monitor.bg:443/bg/a/view/slavi-skochi-za-parite-na-plovdiv-ot-fondacijata-pokazaha-budjeta-si-154650", "text": "Слави Трифонов публично се усъмни в прозрачното изразходване на средства за откриването на „Пловдив – европейска столица на културата 2019“. Той направи това и през фейсбук страницата си в понеделник вечер, където в публикация разказа, как докато гледал откриването по телевизията разпознал сцената (кулата), която твърди, че е наемал от същата немска фирма за концерта си на стадион „Васил Левски“. пише водещият. На него тя му струвала 681 хиляди лева.  пита Трифонов в поста си, като за сумата изразходвана за съоръжението се позовава на новините на БТВ. От фондация „Пловдив 2019“, която се занимава с цялото събитие, отговориха светкавично в 7 точки, пак в социалните мрежи и заявиха, че На финала на публикацията си са пуснали и линк към сайта им, където има целият бюджет, разбит по пера. От него става ясно, че 2 милиона 210 хиляди лева с ДДС струва церемонията за откриването. За шоуто са платени 1 милион 243 хиляди лева без ДДС. Най- голямата част от тази сума е за продуцирането - 880 хиляди лева. Наемането на кулата – сцена е 219 хиляди лева, а фойерверките - 29 хиляди лева. Почти 202 хиляди лева са платени на phase7 за организационни дейности. 105 хиляди е стойността на хонорарите за артистите. Дизайнът на костюмите и изработката им струват близо 59 хиляди лева и т.н. И този бюджет не е пазен никога в тайна и винаги е бил на сайта на фондацията. Дори артистичният директор на „Пловдив 2019“ Светлана Куюмджиева заяви точно пред bTV, че Слави Трифонов не би могъл да наеме тази сцена, защото тя не се отдава под наем и е специално построена за случая. Водещият обаче продължи темата във Фейсбук, където вчера отново публикува пост, с който заяви, че „аз никакви пловдивски фактури не съм видял“. Той добавя, че смята за правилно, като граждани на България, да държим сметка как се харчат нашите пари и пита: и допълва „За да може истински да се гордеем, всичко в Пловдив трябва да е не само културно, а и почтено. Точка по въпроса“.", "date": "2019.01.15", "title": "Слави скочи за парите на Пловдив, от фондацията показаха бюджета си"}
{"url": "https://www.monitor.bg:443/bg/a/view/marija-ot-buenos-ajres-prostitutkata-deva-154655", "text": "Над 10 минути публиката аплодира на крака премиерата на танго-операта „Мария от Буенос Айрес“ в Дом на културата „Борис Христов“ в неделя – поантата на откриващия първия уикенд на „Пловдив – Европейска столица на културата 2019“ и според мнозина – същинският стойностен знак за начало на събитието след кича и патетиката на церемонията в петък вечер. Зрелищната режисура на Веселка Кунчева, изразителната хореография на Явор Кунчев, чувственият алт на Люси Дяковска в главната роля, солистите Момчил Караиванов (тенор), Живко Джуранов (разказвачът - актьор), хорът, оркестърът и балетът на Опера – Пловдив, са създали музикално-танцово-театрален спектакъл наистина от европейска класа. Творбата е по музика на магьосника на тангото Астор Пиацола и по текст на родения в Уругвай голям поет Орасио Ферер – експресивен текст, изобилстващ с парадоксални метафори и двусмисленост. Тя е побрало и понякога помиряващо противоречията на света – невинност и разюзданост, любов и омраза, отчаяние и екстаз, оргазъм и смъртен гърч, гибел и новозараждащ се живот... Всичко това се усеща в плътното – и вокално, и пластично, и актьорски – изпълнение на Люси Дяковска. Няма да е пресилено да кажем, че и тя, и целият екип, решени живописно като цветно петно на фона на оживяла старинна фреска, постигат прословутото дуенде. Речитативът в бели неримувани стихове и вокалните партии вървят ту на български, ту на испански (има и титри на български и английски), като словесно и визуално се смесват модерното и бунтарско-хипарското (танго-операта е писана през 1968-а) с християнската митология и символика. Така Мария е и проститутка, момиче на удоволствията, но и светица, Дева Мария, Божията майка. Историята „разказва“ спомена за Мария – най-голямата майсторка на песните и любовта от мизерните бордеи на Буенос Айрес, която мъжете боготворят и в същото време поругават. Мария е олицетворение на жената, на всички жени. Виждаме я в началото още неопетнена в снежнобяла рокля, която в един момент се обагря в кръвта на нейната девственост, после в алено като прелъстителка, после и в черно като страдалка, докато кръгът се затвори и смъртта възвърне детската й чистота. Всички възможни състояния преминават през тялото на Люси Дяковска и я превръщат в трептяща струна. Спектакълът е и апотеоз на тангото – не само танц, но и философия на живеене, както и на бандонеона, раждащ болезненото и страстно звучене на тангото: той е като става нейно убежище, тяло и гибел. Музиката на Пиацола е тъжна, разтърсваща, на моменти стържеща, пронизваща. „Завещанието на тези автори беше, че Изкуството е това, което ни държи живи далеч от бездната на бита. То е онова чудо, което ни спасява от изкушението да се превърнем в сенки на собственото си оцеляване. И колкото и да го гоним от себе си, колкото и да го отхвърляме, колкото и да го опорочаваме, колкото и да го принуждаваме да проституира, да гладува, да умира, с толкова по-голяма сила то ще се възражда, за да осветява живота ни и да ни връща към човечността в нас\", казва режисьорката. Мария е Изкуството. Сценографията и костюмите са на Мариета Голомехова, на бандонеон свири Калоян Куманов, а диригент е Константин Добройков. Преводът на великолепния, едновременно поетичен и груб, текст е на Даниела Меса. Спектакълът влиза в афиша на Опера - Пловдив, а ще гостува и в Народния театър в София на 20 април.", "date": "2019.01.15", "title": "„Мария от Буенос Айрес“ - проститутката дева"}
{"url": "https://www.monitor.bg:443/bg/a/view/polsha-skyrbi-za-ubitija-kmet-na-gdansk-154653", "text": "Националните флагове бяха спуснати до средата на пилоните и хора се подписваха в книги за съболезнования в кметствата в Полша и полските дипломатически мисии в чужбина, докато страната скърби за смъртта на кмета на Гданск Павел Адамович, прободен публично с нож в неделя, предаде АП. В Гданск граждани полагаха цветя и се подписваха във възпоменателна книга в кметството. Правителството започна седмичното си заседание във Варшава с едноминутно мълчание.  Междувременно министърът на вътрешните работи Йоахим Бруджински съобщи, че полицията е арестувала трима души, призовавали в социални мрежи за още убийства след покушението срещу починалия в понеделник Адамович. Бруджински окачестви арестуваните като интернет тролове и \"нестабилни\" личности.  В неделя вечерта по време на благотворителна проява бивш затворник се качи на сцената и прободе с нож Адамович три пъти в сърцето и коремната област. Преди да бъде задържан, нападателят каза по микрофона пред стотиците присъстващи, че това е отмъщение срещу опозиционната партия \"Гражданска платформа\", защото когато е била на власт, той е бил несправедливо вкаран в затвора през 2013 г. за банкови обири.  Убийството на Павел Адамович хвърли Полша в потрес и скръб. То заплашва да засили политическото противопоставяне в страната, разделена между привърженици на управляващата дясна партия \"Право и справедливост\" и либералната \"Гражданска платформа\", отбелязва АП.", "date": "2019.01.15", "title": "Полша скърби за убития кмет на Гданск"}
{"url": "https://www.monitor.bg:443/bg/a/view/levski-testva-novi-vyv-fitnesa-154657", "text": "Френският нападател Джордан Н'Кололо и норвежкият бранител Магнар Одегаард се присъединиха към лагера на „Левски“ в Кипър и от вчера водят занимания с тима. Плановете на Славиша Стоянович да ги види на терена обаче се провалиха, след като силна буря затвори „сините“ в хотела и ги принуди да се готвят във фитнеса. Към натоварванията се включиха и дошлите на проби играчи, като те ще се в събота. Н'Кололо има 26 мача за „Каен“ в Лига 1. През 2015 г. изкарва пробен период в „Астън Вила“, а за последно се е състезавал за втородивизионния румънски „Херманщадт“. Магнар Одегаард пък идва при „сините“ като свободен агент, след като неговият договор с „Тромсьо“ изтече на 1-и януари. През кариерата си централният зашитник има 163 мача и три гола в норвежкото първенство, както и 60 двубоя и две попадения за различните младежки и юношески формации на националния отбор. Одегаард бе титуляр за „Тромсьо“ през изминалия сезон, като последният му официален мач е загуба с 0:2 срещу „Сарпсборг“ на 24-и ноември. Двамата ще се готвят под зоркото око на Славиша Стоянович, а специалистът вече в тима. Словенецът изцяло е променил подхода си към футболистите и в момента те са застрашени от глоби по всевъзможни причини. Според изградения правилник играчите ще търпят финансови санкции, ако закъснеят за закуска, обяд, вечеря или тренировка. Също така не им е позволено да се разхождат по къси панталони и джапанки, когато отиват към ресторанта на хотела. От новите рестрикции вече си изпати звездата Габриел Обертан, който трябваше да ходи пеш до тренировъчните терени, след като закъсня за тръгването на автобуса със съотборниците му.", "date": "2019.01.15", "title": "„Левски“ тества нови във фитнеса"}
{"url": "https://www.monitor.bg:443/bg/a/view/potroshi-se-motoryt-na-lidera-brabec-154658", "text": "Лидерът при мотоциклетистите на рали \"Дакар\" Рики Брабец е пред напускане на състезанието, след като машината му \"Хонда\" се потроши в началото на 8-ия етап - от Сан Хуан де Маркона до Писко (360 км скоростна отсечка и 315 свръзки). Американецът излезе начело след 7-ия етап, в който завърши трети, на 6:30 мин. от победителя Сам Съндърланд с КТМ и поведе със 7:47 мин. на Адриен ван Беверен с \"Ямаха\" и с 8:28 на Тоби Прайс (Авл) с КТМ). Прайс мина първи на контрола №1 в 8-ия етап и беше на път да направи големия си удар в 41-ото издание на ралито. Първи в 7-ия етап при автомобилистите стана Стефан Петерханзел с \"Мини\", който се качи на второ място в генералното класиране на 29 мин. от лидера Насър Ал-Атия с \"Тойта Хайлукс\", който спука гума на 10 км преди финала. Нани Рома с \"Мини\" беше втори а миналогодишният победител Карлос Сайнц сега също с \"Мини\" - трети. Рома е трети в генералното, Сайнц - 10-и на над 5 часа. Четвърти, на 54:12 мин. се движеше Себастиен Льоб с частното си \"Пежо 3008\".", "date": "2019.01.15", "title": "Потроши се моторът на лидера Брабец"}
{"url": "https://www.monitor.bg:443/bg/a/view/legendata-na-livyrpul-djon-barns-idva-v-sofija-154640", "text": "Легендарният Джон Барнс идва в София по покана на българския фенклуб на „Ливърпул“. Срещата с играча, който има във визитката си 79 мача и два гола с националния отбор на Англия, ще бъде на 9 март в един от столичните британски пъбове. Барнс ще изгледа заедно с българските запалянковци мача на „Ливърпул“ с „Бърнли“, а преди и след това ще бъде на разположение за снимки и автографи. Цената на поканите ще бъде 70лв за членове на фенклуба и 100лв за всички останали. Деца до 12години ще могат да влизат безплатно. Местата са лимитирани – 200. Барнс е една от най-големите легенди на „Ливърпул“, като има 84 гола в 314 мача за мърсисайдци, две шампионски титли и два пъти е избиран за играч номер 1 за годината в Англия. Той е вторият легендарен играч на мърсисайдци, който ще дойде в България по покана на местния фенклуб, след като през 2014-а в София беше рекордьорът по мачове с червения екип (417) Фил Нийл.", "date": "2019.01.15", "title": "Легендата на „Ливърпул“ Джон Барнс идва в София"}
{"url": "https://www.monitor.bg:443/bg/a/view/spilbyrg-izbra-gimnazistka-za-uestsajdska-istorija-154648", "text": "Седемнайсетгодишната американка от колумбийски произход Рейчъл Заглър ще изпълни ролята на Мария в римейка на мюзикъла \"Уестсайдска история\" с режисьор Стивън Спилбърг. Очарован съм от таланта на тези млади артисти и мисля, че те ще влеят нова и динамична енергия в тази чудесна музикална комедия\", каза Спилбърг. За разлика от Робърт Уайз, който е режисьор на филма от 1961 г., Спилбърг държи в неговата версия на \"Уестсайдска история\" да участват само латиноамериканци. Във версията от 1961 г. ролята на Мария се изпълнява от Натали Уд.  написа в Туитър младата актриса. Нейният идол е пуерториканската звезда Рита Морено - единствената латиноамериканка, която участва във версията от 1961 г. Тя спечели \"Оскар\" за ролята на Анита. Рита Морено ще бъде не само изпълнителен продуцент във филма на Спилбърг, но и ще се превъплъти в ролята на Валентина - продавачка с голямо сърце - осъвременен и феминизиран образ на Док в оригиналното произведение на Ленард Бърнстейн. Ариана Дебос пък ще изпълни ролята на Анита, с която Морено спечели почетната статуетка преди повече от половин век. Тя заяви, че \"е много горда да последва забележителните жени, играли Анита\". \"Уестсайдска история\" на Бърнстейн е вдъхновена от невъзможната любов на \"Ромео и Жулиета\" на Шекспир, като двете враждуващи семейства Монтеки и Капулети в мюзикъла са гангстерските фамилии Шарк и Джет.", "date": "2019.01.15", "title": "Спилбърг избра гимназистка за „Уестсайдска история“"}
{"url": "https://www.monitor.bg:443/bg/a/view/dve-bombi-i-prestrelka-v-stolicata-na-kenija-154641", "text": "Две експлозии и престрелка избухнаха в луксозен квартал на кенийската столица Найроби, съобщиха местни медии, цитирани от Ройтерс. Засегнати са шикозният хотел \"Дусит\" и офис сграда. Местна телевизия показа пушек, който се издига над района. Взривът бил чут в радиус над 5 километра, предаде АФП. Засега не е ясно за какъв тип нападение става дума. Частен охранител обаче каза за АФП, че станалото е дело на \"бандити\". Подпалени били и няколко автомобила. Началникът на полицията в Найроби Филип Ндоло заяви, че районът е изолиран заради подозрения за обир.", "date": "2019.01.15", "title": "Две бомби и престрелка в столицата на Кения"}
{"url": "https://www.monitor.bg:443/bg/a/view/mesi-se-zabavljava-s-decata-i-kucheto-154643", "text": "След като направи експресно посещение при диетолога си в Италия, Лео Меси реши да прекара вчерашния следобед със своето семейство. Звездата на „Барселона“ сподели свободното си време със своите деца, а впоследствие показа три снимки в социалните мрежи, на които позира със синовете си Тиаго и Матео и семейния домашен любимец. Аржентинецът се възползва от факта, че футболистите на Ернесто Валверде получиха половин почивен ден, за да посети Джулиано Позер, който живее в Сицилия. Меси замина рано сутринта за Италия и се върна около 15 часа в Барселона. Позер е диетолог на Лео от години. Именно той помогна на нападателя да превъзмогне проблемите с повръщането, които го измъчваха доста време. Освен това той направи радикална промяна в диетата на Меси.", "date": "2019.01.15", "title": "Меси се забавлява с децата и кучето"}
{"url": "https://www.monitor.bg:443/bg/a/view/nov-skandal-v-hudojestvenata-gimnastika-154647", "text": "Голям скандал назря в националния отбор по художествена гимнастика, след като една от вече бившите състезателки Теодора Александрова обяви, че причината да прекрати кариерата си не е контузия, а морално-психологическа. Тя игра на Световната купа в София през април със счупена костица, а по-късно се подложи на сложна операция. Александрова хвърли обвинения срещу треньорския щаб и ръководството на Българската федерация по художествена гимнастика. \"Причините не са спортно-технически и здравословни, а морално-психически. На Световната купа в София играх със счупен крак, тогава някои хора ми казаха, че симулирам и че си измислям, че ме боли\", обясни пред БНТ Теодора Александрова. \"След като играх със счупен крак, четири месеца след това ми направиха операция, която беше много сложна. После никой от ансамбъла и ръководството не се интересуваше как е моето физическо и психическо състояние\", добави сребърната медалистка от световното първенство през 2017 г. \"За мен главната причина беше това, че кракът я болеше, не успя да се възстанови. Влязоха други деца да играят. Теди изпитваше болки, лекарите направиха всичко възможно за нея. Наложи се да играе на Световната купа, това беше и нейно решение. Аз първа й се обадих след операцията, момичетата поддържаха връзка с нея. Смея да твърдя, че абсолютно всичко сме направили за момичето, както правим за всеки състезател от отбора\", контрира я Весела Димитрова. \"Стана ни доста неприятно. Теди беше част от отбора, подкрепяхме се дълго време, ходехме по състезания. Но тя имаше проблеми с крака, не можа да се възстанови след травмата, ние подкрепихме това нейно решение\", добави капитанът Симона Дянкова. \"Разговарях с треньорката Весела Димитрова, за да се запозная какво точно се е случило. Знаете, че Теодора имаше контузия, беше с фрактура на крака и трима доктори я прегледаха, за да бъдем сигурни какво трябва да се направи. Дадоха диагнозата си и се стигна до операция. Направи се, а месеци по-късно - ноември, Елена Бинева, като отиде да прави манипулация, на мястото й влезе Теодора. Тя обаче е казала пред треньорите, че я боли кракът и че иска да се откаже. Случва се декември месец, това знам от треньорката\", разказа Илиана Раева пред \"Блиц\". \"От децата (б.р. - съотборничките й) знам, че е постъпила много грозно. След операцията непрекъснато са комуникирали, с треньорите също. Децата са страшно разочаровани от поведението й и изключително учудени...\", продължи шефката на родната художествена гимнастика. \"При последния им разговор Весела Димитрова е казала на Теодора, че когато иска, може да идва в залата. Истината обаче е, че Теодора е била 61 килограма - нещо, което Весела го е спестила и не се казваше. Ние гимнастичка 61 кг нямаме\", разкри Раева. \"Аз лично смятам, че е чувствала болка и заради качените килограми, това е мнението ми\", каза шефката. \"И какво сега? Изведнъж се оказва, че никой не й е обръщал внимание!? След всичките неща, които сме направили... федерацията се грижи за всички състезателки. Обвиненията й са несериозни неща! Пожелавам на Теодора бързо да оздравее и вярвам, че няма да си позволи да говори неверни неща. Искрено се надявам\", добави Илиана Раева.", "date": "2019.01.15", "title": "Нов скандал в художествената гимнастика"}
{"url": "https://www.monitor.bg:443/bg/a/view/manolova-predlaga-evtina-voda-za-bednite-154639", "text": "По-ниски цени на водата за социално слаби хора и опрощаване на задълженията им предлага общественият защитник Мая Манолова в законодателни промени във връзка с цената на водата. Манолова е изпратила предложения до министъра на регионалното развитие и благоустройството Петя Аврамова и до министъра на труда и социалната политика Бисер Петков. Предложенията идват след проведената в Шумен обществена дискусия за цената на водата в цялата страна. Общественият защитник настоява за промени в Закона за регулиране на водоснабдителните и канализационните системи (ЗРВКУ), които да гарантират правата и икономическите интереси на потребителите на ВиК услуги. Според Манолова повишаването на цената на водата трябва да е обвързано с качеството на услугата и инвестициите във ВиК сектора. Омбудсманът настоява още за намаляване на цената на водата в Област Шумен от страна на регионалното министерство, тъй като държавата, в лицето на МРРБ, притежава 51% от дяловете във ВиК Шумен. Със същото искане Манолова се е обърнала и към общините в областта, които имат дялове в капитала на местния ВиК оператор.", "date": "2019.01.15", "title": "Манолова предлага евтина вода за бедните"}
{"url": "https://www.monitor.bg:443/bg/a/view/bezraboticata-padnala-do-6-2-prez-2018g-154645", "text": "Средномесечният брой на безработните през миналата година е бил 202 995 - с 33 757 по-малко в сравнение с 2017 г.,съобщи Агенцията по заетостта. Средногодишната безработица през 2018 г. е била 6,2 на сто, като спрямо предходната година коефициентът се е понижил с един процентен пункт. На годишна база броят на регистрираните хора с увреждания е нараснал с 12,3 на сто от 12 878 лица в края на 2017 г. на 14 460 в края на 2018 г. През декември 2018 г. броят на регистрираните безработни е 201 466. Равнището на безработица е 6.1 на сто - с 1 процентен пункт по-ниско в сравнение със същия месец на 2017 г. Спрямо ноември броят на безработните се е повишил с малко над 3500 души. Лекият ръст е сезонно обусловен от понижената икономическа активност на бизнеса в края на годината, се посочва в съобщението. Заявените работни места на първичния пазар на труда през декември са 7526, като 80.4 на сто от тях са в частния сектор. Най-голям дял свободни работни места са заявени в преработващата промишленост (31.0 на сто), търговията, ремонта на автомобили и мотоциклети (15.2 на сто), хотелиерството и ресторантьорството (7.8 процента), административните и спомагателните дейности (7.7 на сто), строителството (5.6 на сто) Най-търсените групи професии през месеца са: оператори на стационарни машини и съоръжения; продавачи; работници в добивната и преработващата промишленост, строителството и транспорта; работници по събиране на отпадъци и сродни на тях; стопански и административни техници и приложни специалисти; персонал, зает в сферата на персоналните услуги (бармани, сервитьори, готвачи, камериери и др.); квалифицирани работници по производството на храни, облекло, дървени изделия и сродни; металурзи, машиностроители и сродни на тях и занаятчии; водачи на МПС и подвижни съоръжения и др.  ", "date": "2019.01.15", "title": "Безработицата паднала до 6,2% през 2018г. "}
{"url": "https://www.monitor.bg:443/bg/a/view/v-sliven-prokurori-proverjavat-razgrabvaneto-na-njakogashna-bolnica-154642", "text": "Проверка за съдбата на някогашната болница за лечение на белодробни заболявания, чиято сграда е паметник на културата е образувала районната прокуратура в Сливен. Проверката е провокирана от поредица публикации за неидентифицирани лица, които от месеци насам разрушават и ограбват изоставеното на произвола на съдбата здравно заведение. Проверката е провокирана от поредица публикации за неидентифицирани лица, които от месеци насам разрушават и ограбват изоставеното на произвола на съдбата здравно заведение. Целта е да се установи статута на сградата, както и дали се полагат необходимите грижи от собственика й, както и дали има осъществена престъпление от общ характер. Проверката е възложена на служители от ОД на МВР, общинската администрация и РО на ДНСК, които имат 30 – дневен срок да излязат със заключения. Междувременно сливенският областен управител Чавдар Божурски припомни, че търговското дружество, собственик на терена и сградите е обявено в ликвидация още през 2010 г., негов принципал е министерството на здравеопазването. И до момента ликвидацията не е приключила заради липсващи документи. За съжаление, изоставеният сграден фонд  – основната болнична сграда-паметник на културата, както и още 20-ина по-малки сгради, се руши. Областният управител е собственик на терена от 28 декара, върху който са имотите, но не може да се разпорежда с тях, защото те са в капитала на все още съществуващото дружество, тоест имат друг собственик…“, коментира губернаторът . След серия от разговори с кмета на Сливен Стефан Радев той е дал съгласието да бъде променен подробният устройствен план на терена, като целта е сградата-паметник да бъде обособена в самостоятелен имот и той да бъде обезопасен. Вече е установено, че част от прилежащите сгради са се саморазрушили. Изпратено е предложение до Министерството на културата основната сграда да бъде обособена в самостоятелен имот, очаква се становище, което на свой ред да бъде изпратено до МЗ.  „Надяваме се на своевременната им реакция“, уточни Божурски и отрече до момента да е имало инвеститорски интерес към терена, каквито слухове се споделят в социалните мрежи. Основната сграда на болницата е построена преди 120 години, пристроявана е многократно през десетилетията при условия и норми, несъвместими с настоящите. Застроената й площ възлиза на 1600 кв. метра. Охрана на сградите е била осигурена за известно време по договор с дружество „Общинска охрана и СОТ“-Сливен. Договорът е бил прекратен заради неплащане. „Общинска охрана и СОТ“ е кредитор на болницата в ликвидация.", "date": "2019.01.15", "title": " Прокурори проверяват разграбването на някогашна болница в Сливен"}
{"url": "https://www.monitor.bg:443/bg/a/view/arest-za-iranski-shpionin-v-germanija-154644", "text": "В Германия е арестуван съветник на армията по подозрение в шпионаж в полза на Иран, предадоха Франс прес и Ройтерс, като се позоваха на прокуратурата. Задържаният е 50-годишният Абдул Хамид С., който е с двойно германско и афганистанско гражданство. Той е бил културен и езиков съветник към германската армия.", "date": "2019.01.15", "title": "Арест за ирански шпионин в Германия"}
{"url": "https://www.monitor.bg:443/bg/a/view/snjag-blokira-avstrija-shvejcarija-i-bavarija-154646", "text": "Шестдесет гости, повечето от датски ски клуб, и служители успяха да се евакуират невредими от двестагодишен хотел в Централна Австрия, след като лавина помете сградата. На снимки се вижда как снегът е разбил прозорците и е нахлул по стълбището в хотела в австрийския курорт Рамзау. В провинция Залцбург десетки хиляди граждани и туристи, включително в големия ски курорт Заалбах-Хинтерглем, останаха откъснати от шосеен транспорт. Четиригодишно момче в швейцарския град Нефелс оцеля при падане от балкон от 7 метра височина. Детето няма наранявания, защото падането било омекотено от снега. В Бавария топящият се сняг наводни няколко пътища и мазета в градчето Харбург, а през нощта река Вьорниц преля.", "date": "2019.01.15", "title": "Сняг блокира Австрия, Швейцария и Бавария"}
{"url": "https://www.monitor.bg:443/bg/a/view/vyrnaha-tankera-badr-v-burgas-154638", "text": "Либийският танкер BADR се завърна в бургаското пристанище. Плавателният съд е акостирал на рейда в 6 часа сутринта във вторник, след изрично разпореждане, издадено от шефа на Морска администрация кап. Живко Петров. Новината бе съобщена на извънреден брифинг в Бургас от Директора на ГД \"Гранична полиция гл. комисар Светлан Кичиков и кап. Живко Петров. Корабът бе върнат, след като стоя в извънтериториални води близо две седмици. \"Вътрешната проверка в РДГП – Бургас, образувана по отношение въвода в либийския танкер „Бадр” от 21-ви декември м.г., е приключила, като не са констатирани нарушения или използване на физическа сила и помощни средства от страна на граничните служители\", каза пред журналисти главен комисар Светлан Кичиков. Той обясни, че към момента кораба отново е на рейд в Бургаския залив, след като вчера служители на „Морска администрация” и „Гранична полиция” са връчили на капитана разпореждане за връщането на плавателния съд. BADR е имал разрешение единствено да извърши еднократен преход до ремонтна база в Тузла, Турция, който така и не се е осъществил.  Шефът на „Морска администрация” – кап. Живко Петров обясни в детайли процедурата по връщане на кораба „Бадр”, който към момента е собственост на „Булгаргеомин”, плаващ под панамски флаг и с украински екипаж. Според него, плаването до турска ремонтна база е било с цел да се ревизират системите на кораба и да се сертифицират документите за безопасно плаване. След близо двуседмичен престой в открито море и опасенията, че е възможно да се стигне до разлив и екологично замърсяване, кап. Петров издал разпореждане за връщане на кораба в Бургаския залив. Танкерът ще остане тук до абсолютната сертификация на документите за плаване, като не е определен максимален времеви период. Според нормативните изисквания плавателния съд трябва да премине всички необходими технически прегледи и ако е необходимо да се извършат ремонтни дейности.", "date": "2019.01.15", "title": "Върнаха танкера BADR в Бургас"}
{"url": "https://www.monitor.bg:443/bg/a/view/zakopchaha-datchanin-s-30-bona-na-granicata-s-turcija-154633", "text": "Нагъл датчанин налетя на бой срещу митничари и гранични полицаи, след като бе хванат на границата с недекларирана валута. Инцидентът е станал миналата седмица на ГКПП Малко Търново. Чужденецът пътувал с луксозен джип \"Порше Кайен\" от България към Турция. На границата казал, че не носи нищо, което е длъжен да декларира. При проверката обаче се оказало, че в луксозната му лимузина са скрити над 30 000 лева в кеш, в различни валути. Датчанинът с \"Поршето\" пристигнал на митническия пункт към 23.00 часа на 10 януари. След като разбрал, че е спипан в крачка, той изпаднал в дива ярост и се нахвърлил върху дежурните служители на пункта. Започнал да крещи и да ги заплашва, после блъскал демонстративно вратите на скъпото си возило, а накрая нападнал митничарите. Те веднага повикали колегите си от ГПУ-то, но датчанинът се опитал да нападне и тях. В крайна сметка агресивният контрабандист бил озаптен и закопчан. Той е бил задържан в РПУ Малко Търново и срещу него е образувано досъдебно производство, под надзора на Районна прокуратура Малко Търново. Недекларираните парични средства в размер на общо 30 305 лева са иззети от митническите служители. Срещу датския гражданин, който е с адресна регистрация в България, са съставени два акта - за нарушение на Валутния закон и за нарушение на Закона за митниците за противопоставянето на митническите органи при изпълнение на служебните им задължения.", "date": "2019.01.15", "title": "Закопчаха датчанин с 30 бона на границата с Турция"}
{"url": "https://www.monitor.bg:443/bg/a/view/ogromna-podkrepa-za-grisho-na-trenirovka-v-melbyrn-154629", "text": "Григор Димитров събра десетки свои фенове по време на днешната си тренировка в Мелбърн. Ден след първия си мач на Australian Open, в който надигра Янко Типсаревич (Сър), българинът пусна видео от своето занимание с надпис „Нито ден почивка“, в което играе на страничен корт пред доста публика. Утре след 9.30 ч той ще излезе за втория си мач от турнира срещу уругваеца Пабло Куевас, 90-и в световната ранглиста в момента. Водачът в АТР класацията Новак Джокович се класира за втория кръг след 6:3, 6:2, 6:2 срещу американския квалификант Мичел Крюгер. Следващият съперник на Ноле ще е Жо-Вилфред Цонга (Фр), а двубоят ще бъде повторение на финала на турнира от 2008 г. Шампионът за 2014 г. Стан Вавринка също продължава към втория кръг, след отказване на латвиеца Ернест Гулбис заради болки в гърба. Контузия спря и поляка Камил Майчак, който преди това доста поизмъчи Кей Нишикори и се отказа при резултат 3:6, 6:7(6), 6:0, 6:2, 3:0 за японеца. За следващия кръг се класира и белгиецът Давид Гофен, който не срещна никакви проблеми с чилиеца Кристиан Гарин - 6:0, 6:2, 6:2. При жените седемкратната шампионка в Мелбърн Серена Уилямс започна с категоричен успех участието си на Australian Open над германката Тятана Мария с 6:0, 6:2. В следващия кръг тя ще играе с канадката Южени Бушар, отстранила с 6:2, 6:1 китайката Шуай Пън. С надпреварата се раздели двукратната шампионка Виктория Азаренка след загуба от Лаура Зигемунд (Гер) със 7:6(5), 4:6, 2:6. Напред обаче продължава друга бивша водачка в световната ранглиста - чехкинята Каролина Плишкова, която победи с 6:3, 6:2 сънародничката си Каролина Мухова за час и 10 минути игра. Успех постигна и Гарбине Мугуруса (Исп) над Сайсай Чжън (Кит) с 6:2, 6:3. Водачката в световната ранглиста по тенис при дамите Симона Халеп (Рум) се класира трудно за втория кръг след 6:7(2), 6:4, 6:2 срещу естонката Кая Канепи. Двукратката финалистка Винъс Уилямс преодоля изключително критичен момент във втория сет на мача с румънката Михаела Бузарнеску, която сервираше за мача, но измъкна срещата след 6:7(3), 7:6(3), 6:2. В следващия етап 38-годишната Уилямс ще играе с французойката Ализе Корне.", "date": "2019.01.15", "title": "Огромна подкрепа за Гришо на тренировка в Мелбърн"}
{"url": "https://www.monitor.bg:443/bg/a/view/lekar-ot-haskovo-izdyhna-na-rabota-v-rzi-154632", "text": "Лекар издъхна на работното си място в Регионалната здравна инспекция в Хасково. Нещастието се случи днес преди обед. На мястото веднага пристигнаха полицаи и екип на спешна помощ. Дежурна оперативна група извърши оглед. Медиците обаче само са констатирали смъртта на своя колега, който е само на 45 години. Според запознати починалият лекар е д-р Георги Петров. Той се свлякъл внезапно пред погледа на колегите си. Малко по-късно издъхнал. След огледа тялото беше откарано в Съдебна медицина. Аутопсията ще установи официлно причината за смъртта на доктора.", "date": "2019.01.15", "title": " Лекар от Хасково издъхна на работа в РЗИ"}
{"url": "https://www.monitor.bg:443/bg/a/view/jordanka-blagoeva-predstavi-biografichnata-si-kniga-bosonogata-kralica-154635", "text": "Йорданка Благоева, първата българска световна рекордьорка в леката атлетика и олимпийска вицешампионка в скока на височина от Мюнхен 1972 г. представи днес биографичната си книга “Босоногата кралица“. Тържествената церемония събра в Музея на спортната слава легендарни български спортисти, треньори, деятели, хора на изкуството и бизнеса, журналисти и почитатели на изтъкнатата атлетка. В емоционално слово Благоева благодари на хората, спомогнали за издаването на книгата и си припомни паметни мигове от своята богата кариера. “Това е послание към младите хора и разказ за годините на постоянство, труд и изпитания, през които се преминава до часа на успеха“, каза Благоева, която е вицепрезидент на БОК. В края на своето изказване тя сподели мечтата си да види състезание по скок на височина в центъра на София, което да събере световния елит в чест на най-великата школа – българската. “Йорданка Благоева бе първата, която извиси българския скок на височина на световния връх, беше иноватор в стила и постави основата на великата родна школа в сектора. Сърдечно й благодаря, че символично ме посочи за свой наследник, беше огромен стимул и отговорност за мен. Освен велик български спортист, тя е жена с неизчерпаема енергия, огромен житейски опит и с много силна гражданска позиция, уникално позитивен човек, далеч от светската суета и суматоха. Благодаря й и за това, което прави в БОК, изцяло отдадена и ангажирана с развитието на олимпизма в България. Данчето Благоева е една галактика от настроение, чувства, енергия и доброта“, заяви в краткото си приветствие председателят на БОК Стефка Костадинова, преди да пожелае успех на изданието. Сред официалните гости бяха още Петър Стоянов – президент на България (1997-2002), Георги Първанов – президент на България 2002 – 2012), Йорданка Фандъкова – кмет на Столична община, Красен Кралев – министър на младежта и спорта, проф. Пенчо Гешев – ректор на НСА и вицепрезидент на БОК, Дамян Дамянов – изпълнителен директор на БСТ и др. “Йорданка Благоева е истински пример за младите, за следващите поколения. От все сърце й благодарим, за огромната подкрепа, която оказа на София като европейска столица на спорта. Тя бе с нас още при кандидатстването и след това през цялото време на инициативата, която се оказа изключително успешна и достави на града постоянната титла “европейска столица на спорта,“ каза в краткото си изказване Йорданка Фандъкова. След това кметът на София и организационният секретар на Фондация София – евростолица на спорта Анатоли Илиев връчиха в знак на благодарност на Йорданка Благоева рядко красива позлатена ваза от чешки кристал. Луксозното издание от 250 страници “Босоногата кралица“ е събрало историята на първата българска световна рекордьорка по лека атлетика Йорданка Благоева. Пълното заглавие на книгата е “Босоногата кралица – Йорданка Благоева и седемте крачки към върха”, със съавтор Юлия Пискулийска, а издател на биографичния сборник с текстове и снимки е общобългарска фондация ТАНГРА ТанНакРа. Многократната балканска и републиканска шампионка от 1963 до 1980 година регистрира първия български рекорд в скок височина през 1972 година в Загреб, когато преодолява летвата на 194 см с коремно-претъркалящ стил. Няколко месеца по-рано Благоева печели сребро от олимпиадата в Мюнхен. През 1973 година в Ротердам (Хол) подобрява и световния рекорд в зала с 192 см и е обявена за най-добра атлетка на Европа. “Босоногата кралица“ едно издание, което прелива от спомени, размишления, житейски истини и множество послания, допълнени с изключително богат снимков материал. В края на церемонията по представянето Йорданка Благоева раздаде стотици копия от книгата с автограф, мнозина бяха желаещите да се снимат с великата българка.", "date": "2019.01.15", "title": "Йорданка Благоева представи биографичната си книга “Босоногата кралица“"}
{"url": "https://www.monitor.bg:443/bg/a/view/kim-izdala-za-bebeto-sled-zloupotreba-s-alkohol-154627", "text": "Риалити сензацита Ким Кардашиян издала тайната, че чака още едно дете, под влияние на алкохол. Това се случило по време на коледно парти. \"Напих се на коледното парти и казах на няколко души. разказа на водещия Анди Коен в предаването Watch What Happens Live тя. Това е един от малкото случаи, в които Ким говори публично за появата на още един наследник в семейството на нея и съпруга й - рапъра Кание Уест. 38-годишната брюнетка потвърди слуховете, че четвъртото им дете ще е момченце и издаде, че ще се появи на бял свят съвсем скоро. Преди дни стана ясно, че най-известното попълнение в клана Кардашиян не иска повече рожби, след като гушне втория си син. „Не мисля, че мога да се справя с повече от тази бройка. И мисля, че при всички двойки е важно майката да отделя толкова внимание на съпруга си, колкото и на децата си.“, изповяда се пред сп. Elle тя. Бебето се износва от сурогатна майка. По този начин се появи и малката Чикаго, която проплака преди година. Причината звездата от Keeping Up with the Kardashians да не износва децата е, че и при двете си бременности е имала усложнения и затова специалистите й препоръчали да обмисли варианта със сурогатната майка. Освен Чикаго, Ким и Кание възпитават 5- годишната Норт и малкия Сейнт, който се роди в края на 2015 г.", "date": "2019.01.15", "title": "Ким издала за бебето след злоупотреба с алкохол"}
{"url": "https://www.monitor.bg:443/bg/a/view/megz-na-mjarkata-na-rumen-ronchev-154636", "text": "Дизайнерката Миглена Каканашева – Мегз присъства на съдебното заседание на мярката за неотклонение на бизнесмена Румен Рончев. Той бе задържан по обвинение на прокуратурата за обсебване в големи размери. Самата Мегз също е обвинена от районната прокуратура в Пловдив в обсебване в особено големи размери и беше пусната на свобода с парична гаранция от 10 000 лева. Според прокуратурата през септември 28-годишната дизайнерка умишлено е склонила Рончев и още един мъж с инициали А.Л. да присвоят нейния лизингов джип, за който после била подадена жалба в полицията, че е откраднат. Според адвокатите на Рончев няма никакви доказателства, че клиентът им е замесен, защото договорът с лизинговото дружество е на името на Мегз. Бизнесменът не е карал джипа, нито го е притежавал. Мегз обясни днес, че подкрепя Рончев, който бил в развод и тя възстановила фирмата, която процъфтявала. Съпругата на Рончев - Зорница обаче също присъства на мярката му. ", "date": "2019.01.15", "title": "Мегз на мярката на Румен Рончев (СНИМКИ)"}
{"url": "https://www.monitor.bg:443/bg/a/view/seme-ot-pamuk-pokylna-na-lunata-154630", "text": "Семе от памук покълна и порастна на борда на лунохода \"Чанъе-4\". Кълновете са се появили от решетъчна структура във вътрешността на контейнер, след като по-рано този месец китайски кораб кацна на обратната страна на Луната, според снимки, предоставени от Института за напреднали технологии в университета Чонгиянг, съобщава \"Гардиън\". \"Това е първият път, когато хора правят експерименти за биологичен растеж на лунната повърхност\", коментира Си Генгсин, ръководител на експеримента. Растения са отглеждани на Международната космическа станция, но това е първият път, когато семе покълва на Луната. Способността да се отглеждат растения в космоса се възприема като решаващо за дългосрочни космически мисии и установяването на човешки бази на други места в Слънчевата система, като Марс. Производството на храна в космоса, в идеалния случай чрез използване на локално добита вода, би означавало, че астронавтите биха могли да оцелеят далеч по-дълго, без да се връщат на Земята за доставки. Сондата \"Чанъе-4\"- кръстена на китайската лунна богиня - направи първо в света кацане на обратната страна на Луната на 3 януари, което е важна стъпка в амбициите на Китай да стане космическа сила. Учени от Университета Чонгиянг, проектирали експерименталната \"мини лунна биосфера\", изпратиха 18-сантиметров контейнер с въздух, вода и почва. Вътре са поставени памук, арабидопсис (малка цъфтяща растение от семейство синапени), семена от картофи, както и яйца от плодови мухи и дрожди. Образите, изпратени от сондата показват, че памукът расте добре, но засега нито едно от другите растения не е поникнало, допълва университетът. \"Чанъе-4\" е оборудван с инструменти, разработени от учени от Швеция, Германия и Китай за изучаване на лунната среда, космическата радиация и взаимодействието между слънчевия вятър и повърхността на Луната. Планирани са още четири лунни мисии, потвърждаващи старта на \"Чанъе-5\" до края на годината, която ще бъде първата сонда, която ще върне проби от Луната на Земята от 70-те години на миналия век. \"Експертите все още обсъждат и проверяват осъществимостта на следващите проекти, но се потвърждава, че ще има още три мисии след \"Чанъе-5\", каза Ву Янхуа, заместник-ръководител на Китайската национална космическа администрация (CNSA). Според него, мисията \"Чанъе-6\" ще бъде проектирана да върне проби от южния полюс на Луната и това ще бъде последвано от сонди, които ще извършат цялостни проучвания на района. Поредицата от мисии ще постави основата за изграждането на лунна изследователска база, вероятно използваща 3D технология за принтиране за изграждане на съоръжения. Ву Янхуа обяви, че Китай ще изпрати сонда до Марс около 2020 година.", "date": "2019.01.15", "title": "Семе от памук покълна на Луната "}
{"url": "https://www.monitor.bg:443/bg/a/view/tri-dni-gripna-vakancija-za-uchenicite-v-silistra-154628", "text": "Учениците в Силистра излизат за три дни в грипна ваканция. Учебните занятия се преустановяват от утре, 16 януари до 18 януари включително във всички училища и центрове за подкрепа за личностно развитие на територията на общината. Това гласи заповед на кмета д-р Юлиян Найденов. Пропуснатото учебно съдържание да бъде преструктурирано от учителите и одобрено от директора на съответната институция, съгласувано с началника на Регионалното управление на образованието, се казва още в заповедта. В Силистренско грипна епидемия бе обявена вчера, след като заболеваемостта достигна 329 на 10 000 души население. Граничните стойности за обявяване на епидемия в Силистра са 290 на 10 000 души. От днес влизат в сила въведените ограничителни мерки заради грипа в детските градини и болниците. Детските градини и ясли не се затварят, но има строг сутрешен филтър, като не се допускат малчугани, които кихат и кашлят. В болниците се ограничават плановите операции, въведен е строг пропускателен режим. Спират се женските консултации, профилактичните прегледи и консултации на деца и възрастни. Ограничават се масовите прояви на деца и ученици.", "date": "2019.01.15", "title": "Три дни грипна ваканция за учениците в Силистра"}
{"url": "https://www.monitor.bg:443/bg/a/view/ispanski-spec-podgotvja-karatistite-ni-154637", "text": "Испанският специалист Антонио Олива пристигна в България, за да помогне в подготовката на националите по карате, съобщиха от федерацията. Олива е световно признат тактик и най-добрият международен инструктор по карате в света. Той ще остане четири дни в България - до 18 януари. Българската национална федерация по карате работи с испанеца в последните години. Антонио Олива ще даде своите насоки и на наставниците относно тренировките на състезателите, които са в олимпийска подготовка за Токио 2020, както и за тези, на които предстои европейско първенство по олимпийско карате за кадети, юноши и състезатели до 21 години в Олборг (Дания) от 8 до 10 февруари. В двуразовите тренировки на националния стадион \"Васил Левски\" участват най-добрите състезатели на България, сред които бронзовата медалистка от световното първенство за жени Ивет Горанова, Александра Стублева, Ивана Каменова и други. От 25 до 27 януари предстои първото състезание за 2019 година, което носи точки за ранглистата за олимпийските игри в Токио 2020 - турнир от Премиер Лигата във френската столица Париж. На него ще участват Ивет Горанова, Александра Стублева, Кристина Свиленова и Стефан Петков.", "date": "2019.01.15", "title": "Испански спец подготвя каратистите ни"}
{"url": "https://www.monitor.bg:443/bg/a/view/svedoha-glavi-pred-rodnija-dom-na-geo-milev-154619", "text": "Венци и цветя положиха пред паметника на Гео Милев жители на миньорското градче Раднево, където преди 124 години е роден гениалният поет и публицист. Есе , посветено на интелектуалеца, загинал от ръцете на палачи през 1925 година прочете ученичката от местната гимназия „Гео Милев“ Кристияна Рибова. Преди десетина години общинската администрация в Раднево успя да задели средства и да откупи дома, където в семейството на книжаря Мильо Касабов се е родил бъдещият автор на поемата „Септември“, там е подредена скромна музейна сбирка, сред експонатите са вещи, принадлежали на дъщеря му Леда Милева,  които тя подари малко преди кончината си  на 5 февруари 2013 година. Гранитната глава на поета е изработена от скулптора Иван Варчев, тя е поставена пред изцяло възстановения в автентичния му вид дом през 1964 година, когато някогашното село Радне махле е обявено за град.", "date": "2019.01.15", "title": "Сведоха глави пред родния дом на Гео Милев"}
{"url": "https://www.monitor.bg:443/bg/a/view/slavija-chaka-darko-tasevski-v-turcija-154631", "text": "„Славия“ замина за Анталия, където ще проведе своя зимен лагер. Носителят на Купата на България ще изиграе общо шест контроли, а четири от тях вече са потвърдени. Новите попълнения Дарко Тасевски и Радослав Кирилов се очаква до няколко дни да се присъединят към новите си съотборници в Турция. \"Заминаваме с група от 26 футболисти, коментира треньорът на „Славия“ Златомир Загорчич. - 22-ма от тях са полеви футболисти, а останалите четирима са вратари. Ще наблегнем първоначално на физическата подготовка, след което ще работим тактически, както беше преди година. Надявам се, че няма да има контузени футболисти. Желая играчите да покажат своите качества и да бъдем готови за втория полусезон. Дарко Тасевски и Радослав Кирилов ще се присъединят към тима на 17 или 18 януари, но не съм сигурен за точната дата. Вярвам, че ще помогнат на отбора. Дали ще има нови трансфери? Ако продадем даден играч, ще има. Дори имаме набелязани играчи за местата на футболистите, които могат да тръгнат през зимата. Тези шест мача, които ще играем в Турция, са достатъчни за периода от три седмици, за да се подготвим добре\", допълни още Треньор номер 3 на България за 2018-а.", "date": "2019.01.15", "title": "„Славия“ чака Дарко Тасевски в Турция"}
{"url": "https://www.monitor.bg:443/bg/a/view/evakuiraha-500-uchenici-v-sopot-zaradi-uraganen-vjatyr-154621", "text": "Над 500 ученици от Професионалната гимназия „Ген. Владимир Заимов” в Сопот са били евакуирани след първия учебен час в първа смяна на 15 януари. Пострадали деца и учители няма. Причината била изключително силният и дори ураганен вятър, който счупил стъклата на двете северни входни врати на училището и отвял част от хидроизолацията на ученическия стол. Това съобщи с треперещ глас директорката на гимназията инж. Катя Адърска – Даскова. „Вятърът е доста силен, почти ураганен. Сринаха се стъклопакетите на две от северните врати. Евакуирахме децата, за да не се движат по коридорите, да не отварят вратите, което ще създаде напрежение в прозорците. Може и при тях да се получи същият проблем и да нараним някое дете”, обясни инж. Адърска. Първата входна врата от северната страна на сградата се счупила под напора на силния вятър в 7,20 часа сутринта. Това било дори преди началото на учебните занятия. Когато обаче се строшила и втората входна врата, от ръководството на гимназията уведомили община Сопот. Кметът Деян Дойнов веднага изпратил специалиста по Гражданска защита, който дал указания децата да бъдат евакуирани внимателно от подветрената страна на училището, за да се избегне опасността от нараняване вследствие на хвърчащи предмети. Учениците били извеждани на групи от по 2-ма – 3-ма, придружени от учител. Училищните автобуси за децата от съседните населени места били върнати, за да превозят учениците до домовете им. „И така изведохме от училището всички над 500 ученици, за да запазим тяхната сигурност. С разрушаването на стъклата на вратите и сградата рязко свали температурата, тъй като движението на студения въздух си става свободно от първия до четвъртия етаж”, разказа още директорката. По думите й прогнозата за сряда е утихване на вятъра. „При тази ситуация ще възстановим вратите и ще възстановим учебния процес. Притесних се много заради децата”, призна тя. Според специалисти силата на вятъра в Сопот е над 80 км/час. Това се случва за втори път в Сопот, след като миналия януари вятър със сила 110 км/час отново причини щети по фасадата на професионалната гимназия. Силният вятър засегна и съседния Карлово. Поради опасната скорост от около 90 км/ч., от общината съветват хората да бъдат внимателни за летящи във въздуха предмети; да не се движат в близост до жилищни сгради и строителни обекти, да приберат от терасите си всичко, което при силен вятър може да нарани преминаващите по тротоарите, собствениците на строителни фирми да укрепят скелетата и оградите, тъй като те също са уязвими при опасно силния вятър.", "date": "2019.01.15", "title": "Евакуираха 500 ученици в Сопот заради ураганен вятър"}
{"url": "https://www.monitor.bg:443/bg/a/view/katja-lerca-vliza-v-zatvora-za-2g-i4-m-154618", "text": "Шофьорката на джипа „Киа Спортидж” Катя Лерца, която уби на място на 13 май 2017г., пътния полицай Делян Палазов отива в затвора за 2 г. и 4 м. при първоначален общ режим. Присъдата й бе потвърдена от Върховния касационен съд и е окончателна. Трагичният инцидент стана на бул. „Санкт Петербург” в Пловдив, докато полицай Палазов се е опитвал да спре летящи с висока скорост автомобили. Първата кола е била „Мицубиши”, а зад него е шофирала с близо 100 км/час джипа си Катя Лерца. При вида на полицая с палката мицубишито рязко намалило скоростта. За да не се блъсне в задницата му Катя Лерца навила волана на джипа си надясно и минала от лява в средна лента. Там обаче помела пътния полицай със страшен удар в джипа си. Десния фар и предното стъкло на возилото са потрошени от сблъсъка, след което полицаят отхвърча и се удря в спрян по-рано за проверка камион. Пътният полицай загинал на място, С решението си ВКС потвърждава присъдата и то е изпратено от Прокуратурата за привеждането й в изпълнение.", "date": "2019.01.15", "title": "Катя Лерца влиза в затвора за 2 г. и 4 м."}
{"url": "https://www.monitor.bg:443/bg/a/view/cheh-slaga-kraj-na-karierata-si-154620", "text": "Вратарят на \"Арсенал\" Петър Чех обяви, че ще сложи край на своята кариера след края на настоящия сезон. 36-годишният чех премина при \"артилеристите\" през юни 2015 година след трансфер от \"Челси\", където игра 11 години. „Това е моят 20-ти сезон като професионален футболист и изминаха 20 години, откакто подписах моя първи професионален договор. Чувствам, че е точният момент да съобщя, че ще сложа край на моята кариера в края на сезона. Играя 15 години във Висшата лига и съм спечелил всичко възможно. Постигнал съм всичко, което е възможно да се постигне. Аз ще продължа да работя здраво и се надявам да спечеля поне още един трофей с Арсенал в края на сезона. След това ще видя какво ще ми предложи живота извън футболния терен“, написа в обръщение Петър Чех.", "date": "2019.01.15", "title": " Чех слага край на кариерата си"}
{"url": "https://www.monitor.bg:443/bg/a/view/selena-gomes-se-zavyrna-v-socialnite-mreji-154622", "text": "Поп сензацията Селена Гомес се завърна в света на социалните мрежи. Певицата честити новата година на последователите си и написа, че се гордее със себе си, защото се е откъснала от светлината на прожекторите, за да обърне по-голямо внимание на психичното си здраве. 26-годишната красавица не се беше изявявала в социалните мрежи от септември. През октомври Гомес влезе в клиника заради \"емоционален срив\" след няколко престоя в болница. Певицата има много здравословни проблеми, защото страда от лупус и дори се подложи на трансплантиция на бъбрек през 2017 г, дарен от най-добрата й приятелка. \"Мина известно време, откакто сте чували нещо от мен, но исках да пожелая на всички честита нова година и да ви благодаря за любовта и подкрепата. Миналата година определено беше година за самоанализи, предизвикателства и израстване. и какво може да преодолее. Вярвайте ми, не е лесно, но се гордея с човека, в когото се превръщам и гледам към предстоящата година. Обичам ви всички\", написа звездата.", "date": "2019.01.15", "title": " Селена Гомес се завърна в социалните мрежи"}
{"url": "https://www.monitor.bg:443/bg/a/view/spipaha-djado-ot-haskovo-canil-se-za-mule-154625", "text": "67-годишен жител на Хасково се озова за постоянно в ареста с обвинение за съучастие в серия от телефонни измами на територията на Стара Загора. Пенсионерът Делчо Л. бил спипан от криминалистите на местното Първо РУ „Полиция“ в хода на две досъдебни производства от 13 ноември и 4 декември м.г. образувани по жалби на 68 и 78-годишни старозагорки, които по схемата „МВР търси съдействие от гражданите“ се разделили съответно с по 6 500 лв и златни накити и 4 600 евро. При задържането си хасковлията разказал, че преди повече от година измамници му отнели къщата и след като останал без покрив и спестявания се хванал да работи като „куриер“ по обява в местен вестник. След първите 2-3 „поръчки“ усетил , че нещата не са читави, но тъй като нямал никакви други приходи продължил да изпълнява даваните му по мобилния телефон указания.На този етап няма данни Делчо Л. да е осъждан или да има други криминални прояви. Компания в ареста му прави и негов 62-годишен съгражданин,който е съпричастен при първата измама, засега той е задържан за срок от 24 часа по закона за МВР. През 2018 година на територията на ОД на МВР – Стара Загора са регистрирани над 30 случая на телефонни измами като общата сума на прибраните от жертвите пари надхвърля 500 000 лв, само за първите две седмици на новата 2019 броят на измамените е 5, които са се разделили с над 94 000 лв.", "date": "2019.01.15", "title": "Спипаха дядо от Хасково, цанил се за муле"}
{"url": "https://www.monitor.bg:443/bg/a/view/selo-s-30-jiteli-si-postroi-nova-cherkva-154624", "text": "С нов православен храм се похвалиха жителите на най-малкото село в община Тунджа, Ямболска област  Видинци. След първата копка, направена през есента на 2012 година на 17 януари, когато БПЦ чества свети Антоний Велики /Антоновден/ новоизградената черква на името на свети Димитър, Солунски чудотворец ще отвори врати, за да приеме 30-те местни енориарши. Над 55 000 лв е струвал градежът, коментира кметският наместник Пенка Трънкова, която припомня, че проектът е дело на арх.Олег Николов, а сред първите ктитори бил сливенският митрополит Йоаникий, който в самото начало дарил лични 1 000 лв и още 2 000 лв от митрополията. Само преди месец бил монтиран дърворезбованият иконостас  с размери 3,3х3,4 м, който изработили ученици от пловдивската гимназия по вътрешна архитектура дизайн и  дървообработване „Христо Ботев“ с ръководител преподавателя им Румен Цветков. Във Видинци не е имало църковна служба от над 3 десетилетия след като старата черква, строена в далечната 1886 година рухнала и години наред нямало пари за ремонта й, сподели кметската наместничка, която със своите 55 години е най-младият жител.Поради приет предварителен ангажимент за 17 януари, когато в Сливен ще бъде отбелязана годишнината за освобождението на град от турско робство владиката Йоаникий няма да присъства на освещаването във Видинци. Курбанът, за който ще бъдат заклани две овце ще освети свещеник от Ямбол. На територията на Сливенска епархия има 430 селища , разпределени в 190 енории, които се обслужват от 90 свещеници. 287 са старите православни храмове, от 1989 година до сега са били изградени около 50 нови черкви и параклиси.", "date": "2019.01.15", "title": "Село с 30 жители си построи нова черква"}
{"url": "https://www.monitor.bg:443/bg/a/view/bum-na-gripa-v-kustendil-154617", "text": "Драстичен ръст на болните от грип и остри респираторни заболявания, отчитат от Регионалната здравна инспекция в Кюстендил. Седмичната заболяемост е 79,54 на десет хиляди души, спрямо 67,11 през предходната седмица. Въпреки това обаче към момента няма да бъде обявена грипна епидемия в областта. „Наистина се наблюдава повишение на заболеваемостта. Най-често засегнати са децата и възрастните хора. Симптомите при пациентите са сходни - висока температура, обща отпадналост и болки в гърлото“, коментира педиатърка. През последните няколко дни коридорите на общинската поликлиника в Кюстендил гъмжат от хора, чакащи за преглед. В училищата също се наблюдава ръст в отсъстващите ученици. „Не разбирам трябва ли цялото население да пламне, за да се обяви грипна епидемия. Моят син вече втори път се заразява от грип. Почти месец не е ходил на детска градина“, коментира 35-годишна майка. В аптечната мрежа в областния град едва смогват да задоволят нуждите на населението от противогрипни препарати и витамини. „Хората идват и купуват с цели пликове. Опитват какво ли не само и само да се предпазят“, твърди местна фармацевтка. Заради лошите метеорологични условия от вчера в две учебни заведения в Кюстендилска област е преустановен учебния процес. Това са ОУ \"Христо Ботев\" и ДГ\" Р. Княгиня\", които се намират в община Невестино, обявиха от МОН. От там уточняват още, че в 143 училища и детски градини в страната е преустановен учебният процес.", "date": "2019.01.15", "title": "Бум на грипа в Кюстендил "}
{"url": "https://www.monitor.bg:443/bg/a/view/hu-grant-moli-kradec-da-mu-vyrne-scenarija-154623", "text": "Британският актьор Хю Грант отправи молба към крадец да му върне сценарий, задигнат от колата му. За това звездата от \"Четири сватби и едно погребение\" апелира в Туитър. \"Въпреки минималния шанс някой да знае все пак опитайте да го убедите да ми върне поне сценария, който беше в чантата\", написа актьорът. Не е ясно по какъв сценарий е работел Грант, но той помоли да бъде изпратен на филмова компания в Западен Лондон, тъй като в него има „много бележки и идеи\", които са плод на седмици труд. 58-годишната звезда изрази и притеснението си относно медицинските картони на своите деца – Феликс, Джон и Табита.", "date": "2019.01.15", "title": "Хю Грант моли крадец да му върне сценария"}
{"url": "https://www.monitor.bg:443/bg/a/view/bdj-bez-pokupka-na-novi-vlakove-shte-naemame-lokomotivi-154611", "text": "БДЖ няма да купува нови влакове, а ще наема локомотиви и вагони, за да изпълнява разписаниeто си. Това обяви на пресконференция новото ръководство на железницата. Засега шефовете на държавния холдинг ще се въздържат от пускане на нова поръчка за покупка на нов подвижен състав, за да се избегне ситуацията с последните закупени влакове Siemens, което доведе до дългове до дружеството. Компанията ще отдели до 2 млн. лева за наем на локомотиви и вагони като съкрати ненужни пера от бюджета си. В държавната компания са обмисляли вариант и за наем на мотрисни влакове, защото са по оперативни, но в момента няма от кого да ги наеме, е показал анализът на новото ръководство. Най-рано това може да се случи в средата на следващата година. В момента недостигът на локомотиви е между 4 и 16 и около 50 вагона, обяви новият председател на Съвета на директорите на \"Холдинг БДЖ\" Григори Григоров. За първите две седмици на януари новото ръководство отчита наполовина по-малко отменени влакове спрямо първите две седмица на декември. Финансовото състояние на БДЖ е стабилно. В момента акцентът е да се предоставя по-качествена услуга за пътниците, коментира новият изпълнителен директор на Холдинг БДЖ Никола Василев. Приходите на железницата са 350 млн. лева годишно, 175 млн. лева идват от държавата като субсидия. Оперативните задължения са в размер на 100 млн. лева, като основен кредитор е НКЖИ. През изминалата година компанията е приключила с положителен финансов резултат около 30 млн. лева. За тази година плановете са финансовите резултати да се увеличат с още 20 млн. лева, поясни Григори Григоров. Сред приоритетните цели в спешен порядък от ръководството са си поставили подобряване на вътрешната организация между отделните звена в железницата. Ръководството отчита, че причината за липсата на диалог в управлението е „заради личностни пререкания на предишното ръководство“. Компанията ударно работи по подготовката на бюджета. Транспортният министър Росен Желязков е поставил задача разчетите да се изготвят до средата на следващия месец. Дългосрочните цели са с хоризонт до 2024 година, когато вероятно пазарът за пътнически превози ще се либерализира.", "date": "2019.01.15", "title": "БДЖ: Без покупка на нови влакове, ще наемаме локомотиви"}
{"url": "https://www.monitor.bg:443/bg/a/view/ot-kustendil-trygva-obikolkata-na-pytuvashtata-izlojba-140-godini-tyrgovska-konstitucija-154608", "text": "От Кюстендил тръгва обиколката на пътуващата изложба, посветена на 140 години от Учредителното събрание и приемането на Търновската конституция. Инициативата, която ще обиколи всички областни центрове на страната, е на Народното събрание на Република  България и на Държавна агенция „Архиви“. „За нас е чест да бъдем съорганизатор на това събитие. Чест е, защото в Учредителното събрание е имало представители и от нашия регион. Сред тях са имената на Григор Караманов, Димитър Любенов, Стефан Границки, Иван Каранов, митрополит Ловчански, Атанас Хранов и др.“, заяви при откриване на изложбата областният управител. Той постави акцент на това, че първата българска конституция е била една от най-демократичните в Европа, изключително новаторска и прогресивна за своето време. За Северна България изложбата официално тръгва от Видин, а за Южна България - от Кюстендил. На 8 февруари ще бъде открита в парламента, а на 23 април - в Държавна агенция „Архиви“, която е съорганизатор. Изложбата включва над 40 експоната, разказващи исторически и биографични данни за народните представители от състава на Учредителното събрание, портрети и документи за тяхната дейност, моменти от работата върху Търновската конституция, както и развитието на конституционния процес на фона на историческите събития, които го следват. ", "date": "2019.01.15", "title": "От Кюстендил тръгва обиколката на пътуващата изложба „140 години Търговска конституция“"}
{"url": "https://www.monitor.bg:443/bg/a/view/muleta-se-razkajaha-izmyknaha-se-s-uslovni-prisydi-154612", "text": "С условни присъди в размер на по година и 2 месеца си тръгнаха от съдебната зала два старозагорци, обвиняеми по дело за телефонна измама спрямо 68 – годишната Димка Г. В., която се разделила през есента на 2017 година с 12 000 лв. Възрастната жена попаднала в мрежата на схемата „МВР моли гражданите да съдействат с парични суми и бижута, за да бъдат заловени опасни престъпници“ на 26 октомври , като в рамките на два часа получила множество настойчиви обаждания по стационарния си телефон от лице, представило се като старши комисар Петров. Мнимият висш полицейски началник успял да я заблуди, че точно в този момент край дома й се провежда строго секретна акция за задържане на опасни криминални елементи и че парите, които тя ще предостави на МВР ще й бъдат върнати лично от министъра, който щял да й изкаже специална благодарност. Парите Димка Г.В. оставила пред входната врата на дома си, но след няколко часа се усетила, че е попаднала в капан и подала жалба в Първо РУ. Неосъжданият до момент Р.И.Н. и ортакът му М.Р.В. са признали в хода на съдебното заседание, състояло се на  14 януари т.г. вината си за престъплението, като по този начин постигнали намаляне с 1/3 на първоначално наложените им присъди от по 21 месеца. Двамата мъже ще трябва да възстановят на жертвата солидарно отнетата й парична сума заедно с лихвите от 26 ноември 2017 г. до момента на изплащането.Те ще трябва да заплатят и 240 лв /държавна такса върху уважената от съда претендирана от гражданския ищец сума/.Изтърпяването на наложеното наказание за двете мулета е отложено за срок от 3 години, това е първото дело за телефонни измами на територията на Старозагорска област за 2018 година.", "date": "2019.01.15", "title": "Мулета се разкаяха, измъкнаха се с условни присъди"}
{"url": "https://www.monitor.bg:443/bg/a/view/berbo-se-glasi-za-menidjyr-na-unajted-154626", "text": "Историческият старт на Оле Гунар Солскяер като мениджър на „Манчестър Юнайтед“ накара бившия национал Димитър Бербатов да замечтае за поста. Благоевградчанинът призна, че победната серия на норвежеца го е накарала да си представя как един ден той също става наставник на „червените дяволи”. След 1:0 над „Тотнъм“ в неделя някогашният нападател на „червените дяволи“ записа безпрецедентни 6 победи в първите си 6 мача. Това, естествено, породи спекулации, че Солскяер би могъл да остане на поста и отвъд сезон 2018/2019. „Като футболист и аз искам да стана треньор един ден. Така че да видим как клуб от ранга на „Манчестър Юнайтед“ дава шанс на свой бивш играч, е нещо хубаво, защото сега и аз започвам да си мисля, че мога да бъда мениджър на „Юнайтед“. Всеки бивш играч си мисли, че става за треньор, но случаят не е такъв. Ако клуб като „Манчестър“ дава подобни шансове, то тогава трябва да се трудя здраво, за да мога един ден да заема подобна позиция”, заяви Бербатов пред Джим Уайт от talkSPORT.", "date": "2019.01.15", "title": "Бербо се гласи за мениджър на „Юнайтед“ "}
{"url": "https://www.monitor.bg:443/bg/a/view/reshetki-za-grobar-napravil-vtoro-dete-na-13-godishna-154613", "text": "Гробар от Лом ще търка наровете половин година за секс с малолетна. Служителят на траурна агенция «Феникс» в крайдунавския град направил второ дете на 13-годишната Румяна, която живее в ромската махала с още седем братя и сестри и вече две собствени деца. Момичето влезе в новинарските хроники в началото на 2016 г., когато 12-годишна роди първия си син и го кръсти Сарасвати. Оказва се, че малката майка много скоро е заченала и втори път. Баща на второто й дете е колега на баща й от агенцията, който е доста по-възрастен от нея. В началото на 2017 г. той се нанесъл да живее в дома им, а скоро след това започнал да навестява Румяна в леглото. Момичето забременяло и на 1 ноември, още ненавършило 14-години, родило второто си дете. По това време бащата бил в Чехия и разбрал, че има дете от Румяна чак когато се прибрал от чужбина. Срещу него било заведено и дело, а магистратите от районния съд в Лом му дадоха ефективна присъда от шест месеца. От документите по процеса става ясно, че прелъстителят вече е осъждан няколко пъти за различни провинения.", "date": "2019.01.15", "title": "Решетки за гробар, направил второ дете на 13-годишна"}
{"url": "https://www.monitor.bg:443/bg/a/view/143-uchebni-zavedenija-v-stranata-vyv-vakancija-154607", "text": "В 143 училища и детски градини в страната учебните занятия за преустановени. Това съобщават от Министерство на образованието и науката. Заради висока заболеваемост от грип в 137 училища в Бургаска област днес няма да има учебни занятия. В три училища в област Пловдив няма да се учи заради влошени метеорологични условия. Това са ПГ по икономика \"Тодор Г. Влайков\" и ОУ \"Христо Г. Данов\" в с. Клисура. В ПГ \"Ген. Вл. Заимов\" Сопот днес няма занятия поради силен вятър и ниски температури в сградата. Лоши метеорологични условия са причина в две учебни заведения в Кюстендилска област също да няма учебен процес - ОУ \"Хр. Ботев\" и ДГ\" Р. Княгиня\" в община Невестино. Не се провеждат занятия и в ДГ \"Детелина\" в с. Черно поле, община Ружинци, Видинска област. От 16 до 18 януари включително училищата в област Стара Загора, област Шумен и община Силистра ще бъдат в грипна ваканция. Вчера грипна епидемия бе обявена в 4 области - Бургас, Силистра, Шумен и Стара Загора. Пред обявяване на грипна епидемия са още областите Ямбол, Перник и Пазарджик.", "date": "2019.01.15", "title": "143 учебни заведения в страната във ваканция"}
{"url": "https://www.monitor.bg:443/bg/a/view/uchenici-se-biha-za-momiche-v-strajica-154615", "text": "Младежи си устроиха дуел по не особено рицарски правила заради красива Дулсинея в Стражица. Двамата съперници за вниманието на красивата лолитка са на 15 и 19 години. След като известно време разменяли закани и заплахи в интернет, в понеделник те най-накрая решили да се срещнат и очи в очи да разрешат спора по мъжки. Двамата си избрали за място на срещата теренът зад едно от местните учебни заведения. Там от дума на дума, младежите преминали към ръкопашна схватка. По-големият внезапно фраснал с кроше опонента си в лицето като го улучил в устата и му счупил един зъб. Намиращите с в района други ученици успели да разтърват биещите се. Пострадалият се оплакал въки на баща си, който пък посал сигнал в полицията. Двамата побойници са разпитани и след това освободени от районното. По случая е образувано досъдебно производство. От ръководството на училището са категорични, че след като случаят бъде изяснен, виновникът ще си понесе отгоорността. Каква ще е тя обаче, след като побот не е извършен на територията на самото школо не е ясно.", "date": "2019.01.15", "title": "Ученици се биха за  момиче в Стражица"}
{"url": "https://www.monitor.bg:443/bg/a/view/vota-za-cipras-vliza-v-parlamenta-154610", "text": "В пленарната зала на гръцкия парламент се пренася днес политическото противопоставяне, което беше разпалено от обявеното от опозицията като \"режисирано\" оттегляне на Панос Каменос от правителството. Дебатът за вота на доверие започва в 12 часа на обяд във вторник и ще приключи в полунощ в сряда, след което ще започне поименното (явно) гласуване. Дискусията ще бъде открита от министър-председателя Алексис Ципрас, ще продължи с политическите лидери и ще завърши в полунощ в сряда. По време на двудневния дебат думата ще вземат парламентарните представители на партиите, както и депутати в съотношение пет от СИРИЗА, трима от Нова демокрация и по един от всяка партия. Показателно за позицията, която се очаква да заеме най-голямата опозиционна партия (Нова демокрация) са думите на Кириакос Мицотакис в интервю (по телевизионния канал АНТ1). Лидерът на водещата опозиционна партия директно обяви оставката на Каменос за режисирана (\"Ципрас и Каменос са в пълно разбирателство, става дума за един лош театър\") и призова депутатите да обмислят какво би означавало евентуалното даване на доверие на правителството: \"Да на Преспа(нското споразумение) и удължаване на живота на едно вредно правителство\". Мицотакис прогнозира, че съдейки, както се изрази, \"от декларациите на разнородната група, която беше намерена и иска да подкрепи г-н Ципрас\", последният ще получи доверието на парламента, но \"не и доверието на народа\". Затова, каза Мицотакис, \"чистото решение са избори сега.\" Запитан за предложението на Каменос към него да приеме условието за никаква употреба на името \"Македония\" (в названието на северната гръцка съседка), за да гладуват заедно вот на недоверие към кабинета, Мицотакис отговори, че Каменос, който вдига толкова шум за името \"Македония\", се колебае между смешното и трагичното, защото, когато имаше възможност да свали правителството и да не бъде подписано Преспанското споразумение, той не го направи. Почти едновременно с изявленията на Мицотакис, министърът на отбраната в оставка в интервю за телевизия STAR отправи (сдържана) критика към Алексис Ципрас, като каза, че той е имал ангажимент да не дава постове на кадрите, които напускат Независими гърци, остро нападна (министъра на туризма) г-жа Кундура, но същевременно увери, че няма намерение да отстранява Танасис Папахристопулос и Костас Зурарис, които са заявили, че ще кажат \"да\" в процедурата на вот на доверие. Променливата картина се допълва от процесите в Потами по отношение на позицията на депутата Спирос Данелис, който се срещна с лидера на партията Ставрос Теодоракис, който поиска от него \"да отговори до понеделник вечер\" и да изясни позицията си и окончателното си решение. Твърди се, че Теодоракис е заявил на Данелис, че позицията на Потами е да не даде вот на доверие на правителството, докато решението на парламентарната група за позицията на партията по отношение на Преспанското споразумение не се е променило, т.е. всеки депутат ще реши по съвест. Срещата е била необходима, пак според същите източници, защото Теодоракис е искал преди дебата в парламента за вота на доверие да узнае крайното решение на Данелис, доколкото ако той упорства да даде доверие на кабинета, с това не просто се разграничава от позицията на Потами, но и създава нова политическа ситуация. Депутатът Спирос Данелис отговори на Ставрос Теодоракис късно вечерта в понеделник, че ще даде вот на доверие на правителството по време на гласуването в парламента в разрез с линията на Потами.", "date": "2019.01.15", "title": "Вотът за Ципрас влиза в парламента"}
{"url": "https://www.monitor.bg:443/bg/a/view/dimityr-marinov-kazva-nazdrave-sys-sara-djesika-parkyr-i-djef-bridjis-154094", "text": "Димитър Маринов – актьорът, който приповдигна чувството ни за патриотизъм, след като застана пред камерата за големия победител на тазгодишните награди „Златен глобус“ - „Зелена книга“, се разписва с нов успех. Над 100 милиона телевизионни зрители отново ще видят българина на екран, този път – в реклама на популярна марка бира. Нещо повече, в краткия промоклип Маринов ще си пожелае „наздраве“ в компанията на холивудските икони Сара Джесика Паркър и Джеф Бриджис, който също си тръгна от церемонията „Златен глобус“ със статуетка. Звездата от „Претендентът“ получи отличие за цялостно творчество в рамките на 76-ите награди на Асоциацията на чуждестранните журналисти в САЩ. Рекламата пък ще бъде излъчена по време на дългоочакваното първенство Супербоул. Всяка година то привлича огромен брой любители на спорта, както на терен, така и пред телевизорите. Смята се и че позиционирането на рекламен клип в рамките на събитието, са едни от най-скъпите отвъд Океана. Според информация на Business Insider за миналата година, завъртането на 30-секундно промоционално видео е струвало дори над 5 милиона долара. Финалът на американската футболна лига тази година ще се проведе на 3 февруари. Според редица медии за музикалното изпълнение по време на полувремето пък ще се погрижи групата Maroon 5. Междувременно походът на „Зелена книга“ към върха на наградния сезон продължава. Заглавието е сред фаворитите и на отличията на Британската академия за кино и телевизия – БАФТА. То вече си спечели номинации в категориите за най-добри филм, оригинален сценарий, главен актьор (Виго Мортенсен) и актьор в поддържаща роля (Махершала Али). След последните си постижения, продукцията все по-умело върви и към шанс за заветния „Оскар“.", "date": "2019.01.15", "title": "Димитър Маринов казва „наздраве“ със Сара Джесика Паркър и Джеф Бриджис"}
{"url": "https://www.monitor.bg:443/bg/a/view/psihiatri-kazvat-vmenjaem-li-e-severin-krasimirov-154599", "text": "До месец се очаква заключението на вещите лица по назначената съдебно-психиатрична и психологична експертиза на Северин Красимиров, съобщи пред „Монитор“ окръжният прокурор на Русе Георги Георгиев. Арестуваният за убийството на журналистката Виктория Маринова 21-годишен ром лежа в психиатричната болница на затвора в Ловеч, където бе наблюдаван и изследван от специалисти, за да се установи дали е вменяем и може ли да бъде съден. Красимиров e бил върнат от болницата в следствения арест в Русе в петък, уточни окръжният прокурор. След като станат ясни заключенията на експертизата, ще бъдат прецизирани обвиненията. Георгиев не се ангажира със срок за внасянето на обвинителния акт срещу Красимиров в съда. Искането мъжът да бъде настанен за един месец в затворническата психоболница в Ловеч бе на Окръжната прокуратура в Русе. Като дете Северин е бил диагностициран като лице с умствено изоставане и поради тази причина е учил в помощното училище в Русе до пети клас. Административният директор и водещ в телевизия TVN Виктория Маринова бе убита и изнасилена на 6 октомври м.г. до бетонната алея край Дунав, докато спортува. Северин Красимиров бе задържан четири дни по-късно в дома на майка си в Германия.", "date": "2019.01.15", "title": "Психиатри казват вменяем  ли е Северин Красимиров"}
{"url": "https://www.monitor.bg:443/bg/a/view/fandykova-izprati-syboleznovatelno-pismo-do-gdansk-154614", "text": "Кметът на София Йорданка Фандъкова изпрати писмо, в което изказва съболезнования на семейството и близките на кмета на полския град Гданск Павел Адамович, съобщиха от Столичната община. Адамович бе наръган с нож на благотворително събитие в неделя вечерта, а по-късно почина в болница. „Позволете ми да изкажа искрените си съболезнования на семейството и близките на кмета на Гданск г-н Павел Адамович и на всички жители на Вашия град за огромната и нелепа загуба“, се посочва в писмото на Фандъкова. Кметицата изтъква, че е запозната с амбициозните планове на Адамович за развитието на най - важното полско пристанище, а самия факт, че е печелил доверието на гражданите шест поредни мандата по думите й са неоспоримо доказателство за личните му и професионални качества. „Убедена съм, че неговата солидарност, човечността му и прогресивните му възгледи ще останат в историята на Гданск. Като кмет и като човек осъждам този необясним варварски акт и ви уверявам, че в мислите си скърбим заедно с близките на г-н Павел Адамович“, пише Фандъкова.", "date": "2019.01.15", "title": "Фандъкова изпрати съболезнователно писмо до Гданск "}
{"url": "https://www.monitor.bg:443/bg/a/view/elli-q-angajira-samotnite-vyzrastni-hora-154616", "text": "Факт е, че много възрастни хора биват социално изолирани и им липсва умствена стимулация. Израелската технологична фирма Intuition Robotics, може да разреши този проблем със своята система с изкуствен интелект ElliQ, която бе представена на CES 2019. Наподобявайки активна версия на асистента Alexa, но за стари хора, ElliQ се състои от три основни части. Използвайки своя изкуствен интелект (AI), камери и микрофони, се твърди, че ElliQ може да разгледа стаята, да вижда и чува, ако потребителят говори с някого, гледа телевизия или е заета с нещо друго. Ако установи, че потребителя седи без работа, устройството ще го ангажира словесно, като предложи физически упражнения, казва шеги или любопитни факти, предлага да пусне музика, която знае, че потребителят харесва или видео на тема, от която се интересува.   Ако ElliQ прецени, че потребителят не иска да бъде притесняван, например има гости, тези напомняния ще се показват само на екрана на таблета. Също така, таблета може да се използва за комуникация със семейството и приятелите чрез текстови съобщения, гласови и видеоразговори, споделяне на снимки и видеоклипове. ElliQ известява потребителя, кога тези съобщения са пристигнали, чете текста им на глас и описва съдържанието на всяко изображения, след което предоставя възможност на потребителя да отговори с гласово съобщение. ElliQ вече се предлага за предварителна поръчка в САЩ, като цената му е $ 1.499 и изисква високоскоростна Wi-Fi интернет връзка, както и месечна абонаментна такса от $ 35 до $ 50, в зависимост от нивото на обслужване.", "date": "2019.01.15", "title": "ElliQ ангажира самотните възрастни хора"}
{"url": "https://www.monitor.bg:443/bg/a/view/zapechataha-s-pjana-limuzina-v-centyra-na-shumen-154609", "text": "Лек автомобил осъмнал \"запечатан\" на улица в центъра на Шумен, съобщи говорителят на полицията в града Ася Йорданова. На мястото на инцидента няма дефицит за паркоместа, а според очевидци на злодейството вероятно става въпрос за любовни отношения и ревност. Бялата \"Шкода Октавия\" с румънски регистрационни номера била паркирана към 18:30 в неделя по стръмното на ул. \"Битоля\" пред необитаема къща на номер 3. Автомобилът бил служебен, а шофьорът, български гражданин, живеел наблизо. Когато в понеделник в 8:30 мъжът отишъл да си вземе колата, го чакала изненада. Между вратите и купето от страната на шофьора навсякъде \"фугите\" били запълнени плътно със строителна пяна, така че да не може да се отвори  колата. Изненада чакала и от другата страна на автомобила. Там пък били надсраскани нецензурни изрази и послания към ползвателя на автомобила. Едно от съобщенията гласяло: \"Остави я, пе..аст!\". По случая е образувано досъдебно производство, коментираха от полицията.", "date": "2019.01.15", "title": "Запечатаха с пяна лимузина в центъра на Шумен"}
{"url": "https://www.monitor.bg:443/bg/a/view/navodnenie-paralizira-moskovskoto-metro-154600", "text": "Три станции на московското метро бяха затворени за пътници във вторник сутринта заради наводнение, което обърка плановете на много столичани и предизвика транспортен хаос. За пасажерите бяха осигурени 50 безплатни автобуса, които изпълняваха маршрута на спрените от движение мотриси на метрополитена. Във възстановяването на работата на подземния транспорт бяха мобилизирани повече от 100 специалисти. По предварителни данни причина за наводнението в един от тунелите най-вероятно е станала повреда на инженерните комуникации. Инцидентът не представлява опасност за цялостната инфраструктура на метрото, което в скоро време се очаква да се върне към нормалната си работа. Междувременно стана ясно, че телефонът за спешни обаждания „112“ работи нормално едва в 12 от общо 95 региона на Русия. Проверка на Сметната палата е показала, че пълноценно от възможностите на системата могат да се възползват само 28% от населението на страната. Паралелно със „112“, в Русия продължават да работят и старите отделни телефони на екстрените служби, като полиция, бърза помощ и пожарна охрана.  ", "date": "2019.01.15", "title": "Наводнение парализира московското метро "}
{"url": "https://www.monitor.bg:443/bg/a/view/gripyt-v-pazardjik-e-v-podem-154605", "text": "Заболеваемостта от грип в Пазарджик не е достигнала епидемични стойности за обявяване на грипна епидемия, съобщават от местната Регионална здравна инспекция. Регистрираната заболеваемост от грип и ОРЗ в областния град към 14.01.2019 г. е 178.1 на 10 000 души по данни на Инфекциозно отделение и на 14 лекарски практики включени в епидемиологичното наблюдение, т.е. заболеваемостта е в подем, но не са достигнати епидемични стойности. Няма и лабораторни данни за циркулация на грипни вируси. Всички възрастови групи са еднакво засегнати, но по-висока заболеваемост се наблюдава при децата.Епидемиологичната обстановка остава динамична. От началото на месец ноември тя се проследява ежедневно. При промяна на ситуацията ще се предприемат съответните противоепидемични мерки. Към настоящия момент са събрани 15 носогърлени смива от практики на общопрактикуващи лекари. Секретите са взети от пациенти с грипоподобна симптоматика. Те ще бъдат изследвани в Национална референтна лаборатория по грип и ОРЗ. Очакват се резултатите.Епидемиолозите от РЗИ - Пазарджик напомнят, че е важно вирусът на грипа да се атакува в първите два дни от заболяването. Лечението е комплексно. Самолечение не се препоръчва!  Консултацията с личния лекар или със специалист по инфекциозни болести е строго препоръчителна като важно условие за успешен изход от заболяването и за ограничаване разпространението на вируса, особено в ученическите колективи.Най-важните профилактични мерки са спазването на лична хигиена, укрепване на имунната защита и избягване контакт с болни хора.", "date": "2019.01.15", "title": "Грипът в Пазарджик е в подем"}
{"url": "https://www.monitor.bg:443/bg/a/view/bfb-vrychi-godishnite-si-nagradi-154601", "text": "Българската фондова борса (БФБ) връчи годишните си награди за инвестиционни посредници с най-високи резултати през 2018 г. Броят на сделките на капиталовия пазар за миналата година е 54 341, което е спад от 47% спрямо 2017 г. “2018 г. беше променяща и предизвикателна, защото стартирахме много неща. Минахме през променящи се регулации и няколко лицензионни режима”, коментира изпълнителният директор на БФБ Иван Такев. Мнението му бе споделено и от колегата му Васил Големански: “Оборотът е по-нисък в сравнение с миналата година, но за това си има причина. Занапред обаче гледаме с позитивизъм - миналата година по това време БФБ придоби енергийната борса, което беше важна стъпка за бъдещото развитие както на борсата, така и на капиталовия и енергийния пазар”, коментира Големански. Оборотът на родния пазар възлиза на 550 040 936 лв. за 2018 г., което е с 28% по-малко в сравнение с 2017 г. На традиционна церемония, която се провежда за 18-ти път, победителите бяха отличени в 5 категории. За “Инвесиционен посредник, сключил най-много сделки на БФБ” отличените бяха 3-ма. На трето място е “БенчМарк Финанс” АД, на второ е “Елана Трейдинг” Ад, а на първо е “Карол” АД. За най-висок оборот пък “Карол” АД се нареди на 3-то място, а втора е “Евро - Финанс” АД. Почетната първа позиция спечели “Първа финансова брокерска къща” ЕООД. За “Емитент с най-голям принос за развитието на капиталовия пазар” бе отличен “Градус” АД. Депутатът от ПГ на ГЕРБ Делян Добрев пък стана “Личност с най-голям принос за развитието на капиталовия пазар”. “Вярвам, че всички заедно можем повече и се надявам 2019 г. да е по-добра”, коментира Добрев. По негови думи 2018 г. не е дала много поводи за гордост с малки изключения. Тази година отличените медии бяха две - Bloomberg TV Bulgaria и Profit.bg. Днес БФБ стартира нов проект “Единна входна точка”. Неговата цел е да облекчи административната тежест върху участниците на пазара и да улесни достъпа до услугите от институциите на капиталовия пазар. Проектът се осъществява съвместно с „Централен Депозитар“ АД и Министерство на финансите, които заедно с БФБ кандидатствали за програмата на Европейската комисия (ЕК) за поддръжка на структурната реформа и били одобрени за финансиране. “С подобни проекти се опитваме да облекчим живота на нашите участници”, завърши изпълнителният директор Васил Големански.", "date": "2019.01.15", "title": "БФБ връчи годишните си награди "}
{"url": "https://www.monitor.bg:443/bg/a/view/selin-dion-i-barbara-strejzand-pochetoha-areta-franklin-video-154573", "text": "Трибютен концерт в памет на великата Арета Франклин събра куп знаменитости в \"Шрайн одиториъм\" в Лос Анджелис. Селин Дион, Алиша Кийс и Пати Лабел са сред звездите, които се качиха на сцената, за да изпълнят хитове на кралицата на соул му зиката. Сред почелите Франклин и кариерата й изпълнители бяха още Дженифър Хъдсън и Джон Леджънд. Върху екран бяха показани видеокадри с едновремешни изказвания в нейна памет от Барбра Стрейзанд, Уили Нелсън и Тони Бенет. Дженифър Хъдсън, която ще изпълни главната роля в биографичен филм за Арета Франклин, откри шоуто, като изпълни песента й Think. заяви Алиша Кийс, която свиреше на пиано, преди да изпее Day Dreaming в дует със Сиза. Селин Дион получи много овации, преди да изпълни хита A Change is Gonna Come, докато Пати Лабел зарадва феновете с изпълнение на Call Me. Водещ на концерта бе актьорът Тайлър Пери. Припомняме, че Арета Франклин ни напусна след битка с панкреатичен рак на 76-годишна възраст миналия август.  ", "date": "2019.01.15", "title": "Селин Дион и Барбара Стрейзанд почетоха Арета Франклин (ВИДЕО)"}
{"url": "https://www.monitor.bg:443/bg/a/view/sofijanec-e-tejko-ranen-pri-udar-v-remarke-na-am-trakija-154606", "text": "Мъж от София е пострадал тежко при пътен инцидент на автомагистрала“ Тракия“, съобщиха от полицията в Пазарджик.  Сигнал за катастрофата е получен снощи около 20:40 ч. В района на 98-ми километър в платното по посока за София 47-годишният столичанин Б.И. загубил управление над лек автомобил „Пежо“. Возилото се блъснало в ремарке, прикачено на камион „Камаз“. Товарната композиция е управлявана от П.М. – 27 г., жител на Панагюрище. След получаване на сигнала към мястото незабавно били насочени екипи на сектор „Пътна полиция“, РС ПБЗН - Пазарджик и „Спешна помощ“. В резултат на сериозния сблъсък Б.И е транспортиран от линейка до МБАЛ - Пазарджик, където е настанен с черепно-мозъчна травма и опасност за живота.  Малко по-късно е транспортиран до столична болница. Алкохолната проба на шофьора на камиона е отрицателна. На мястото е извършен оглед, образувано е дознание.  ", "date": "2019.01.15", "title": "Софиянец е тежко ранен при удар в ремарке на АМ“Тракия“"}
{"url": "https://www.monitor.bg:443/bg/a/view/kryjocite-po-interesi-startirat-s-novija-ucheben-srok-154603", "text": "В началото на втория срок през февруари ще стартират извънкласните дейности по интереси за учениците в цялата страна. За провеждането им бяха осигурени 25 милиона лева от държавния бюджет. Това каза в Средец министърът на образованието и науката Красимир Вълчев по време на посещение на извънкласни форми в областта на предприемачеството, изкуствата и екологията. Той разясни, че клубовете по интереси ще могат да се организират от училищата съвместно с центровете за подкрепа на личностно развитие и общинските детски комплекси. Вълчев посъветва учениците да се насочват към математика и природни науки, затова училищата ще имат задължение да организират 40% клубове по интереси от направленията на STEM – информационни технологии, математика, природни и инженерни науки. Останалите могат да са в други сфери спрямо предпочитанията на децата. В момента те се обобщават от училищата. „По една група ще трябва да се ръководи от външни специалисти от центрове за подкрепа на личностно развитие, спортни клубове, читалища, музеи и др. 10% от средствата за извънкласни дейности ще остават в общините и с тях ще се финансират междуучилищни прояви. Общините трябва да направят списък с такива“, обясни Красимир Вълчев. Според него училищата трябва да използват максимално дейностите по интереси. Чрез тях са заложени няколко политики – да се интегрират децата и родителите в учебния процес, образователните институции да си взаимодействат, както и да се осъществява ранно кариерно ориентиране. „На много места се ползват за посещение на предприятия“, добави министърът. В Средец той посети Центъра за развитие на общността, където работят образователни и здравни медиатори. Министър Вълчев подчерта, че медиаторите са важни участници в процеса на ефективни включване на децата в образователната система. Изборът на занимания по интереси ще се подпомага от електронна платформа за публикуване на търсени и предлагани занимания по интереси. До 28-и януари тя ще бъде отворена за регистрация на училищата, както и на физически и юридически лица, които предлагат занимания по интереси.", "date": "2019.01.15", "title": "Кръжоците по интереси стартират с новия учебен срок"}
{"url": "https://www.monitor.bg:443/bg/a/view/nu-jork-tajms-tvyrdi-che-trymp-iska-da-vadi-sa-sht-ot-nato-154604", "text": "Президентът на САЩ Доналд Тръмп обмисля изтегляне на страната от НАТО. Това пише американският вестник \"Ню Йорк таймс\", който се позовава на помощници на държавния глава. През миналата година Тръмп многократно поставя под въпрос бъдещето на САЩ в НАТО. Ако Вашингтон се оттегли, това може да означава разпадане на организацията. Високопоставени представители от администрацията на американския лидер заявиха пред изданието на няколко пъти през 2018 г., че Тръмп е казал на частични срещи, че иска да изтегли Вашингтон от Алианса. Настоящи и бивши официални лица, които подкрепят военния съюз, се опасяват, че американският лидер може да възобнови заплахите си, ако съюзниците не изпълнят финансовите цели, поискани от Тръмп. Президентът на САЩ заявил пред своите съветници по национална сигурност в дните около срещата на върха на НАТО през лятото на 2018 г., че не вижда смисъл от военния съюз, тъй като изцеждал Съединените щати. Тогава екипът на Тръмп по национална сигурност, включително тогавашния военен министър Джим Матис и съветника по национална сигурност Джон Болтън, се е опитал да поддържа американската стратегия за намаляване на присъствието в Европа, но без да се споменава изтегляне от НАТО. Сега президентът на САЩ многократно повторил желанието си за изтегляне от организацията, което идва на фона на информацията, че Тръмп се е опитвал да държи разговорите си с Путин в тайна и да не ги споделя със съветниците си, и че ФБР разследва администрацията за връзки с Москва.", "date": "2019.01.15", "title": "\"Ню Йорк таймс\" твърди, че Тръмп иска да вади САЩ от НАТО"}
{"url": "https://www.monitor.bg:443/bg/a/view/tyrgovci-masovo-ne-razdeljat-palmata-ot-mlechnite-produkti-154581", "text": "Търговците масово не са готови да отговорят на новите изисквания към наредбата, указваща продажбата на млечни продукти. Супермаркетите, кварталните и специализираните магазини за млечни продукти, продължават да се продават както досега, без промени в обичайния ред, показва проверка на „Монитор“. Вчера влязоха в сила нови условия в Наредбата за специални изисквания към млечните продукти и разделянето им от имитиращите. Според нея продуктите, които съдържат заместваща съставка като палмово масло, други вид хидрогенирани растителни мазнини или всякакъв вид нишесте, а най-отгоре да има етикет, който да указва, че тези стоки са имитация. Освен това, въпросният заместващ елемент трябва да бъде изписан, а опаковката на сиренето, млеката и кашкавала да е различна от тази на останалите продукти. Допълнително изискване е и думата „млечен“, както нейните производни, да не присъства никъде по етикетите на имитиращите продукти. В някои от суперите например, като магазина на „Билла“ в подлеза на СУ в София, продават млечни и немлечни продукти заедно, а в етикетите няма промяна. Единствената разлика, която може да се забележи, е в аранжировката, което е периодично явление. - сиренето се продава на едно място, дори изборът да е далеч по-ограничен. На места се предлагат по точно 1-2 вида сирене и то в съвсем малки количества, което би направило разпределението по-лесно, но въпреки това разграничение и отделен щанд или етикет липсват. В млекарниците изискванията също не са спазени - търговците продават, без да са обозначили разликите в продуктите, а хората Единственият млечен продукт, към когото потребителите имат съмнения, е йогуртът или различните видове овкусени пресни млека за пиене. При тях българите щателно преглеждат етикета и дори да има оцветители или нишестета (бел. авт. това са познатите вредни „Е“-та), то все пак купуват продукта. При сиренето и кашкавала обаче нещата са по-различни и потребителите разчитат повече на познатите марки, основно на български производители. От ПР агенцията, обслужваща „Билла“ съобщиха за „Монитор, че днес те ще сигнализират веригата за нарушението и от там най-вероятно ще направят проверка в обекта си по случая.", "date": "2019.01.15", "title": "Търговци масово не разделят палмата от млечните продукти"}
{"url": "https://www.monitor.bg:443/bg/a/view/predotvratiha-kontrabanda-na-2-kg-zlato-154598", "text": "Опити за контрабанда на близо 2 кг златни бижута предотвратиха митническите служители при проверки на леки автомобили на ГКПП Капитан Андреево, съобщиха от Агенция \"Митници\". При първия случай за инспекция са били отклонени съпрузи в кола с чужда регистрация. Те заявили, че не пренасят нищо за деклариране. При проверката на митническите служители се установило, че в дамската чанта и в джоба на връхната дреха на жената са укрити 42 изделия от жълт метал - пръстени, медальони, гривни, синджири, обици и монети. Според експертизата на вещото лице откритите накити с общо тегло 1550 грама са златни и са на стойност 106 272 лева. Бижутата са били иззети и подлежат на отнемане в полза на държавата. По случая е било образувано досъдебно производство под надзора на Окръжна прокуратура - Хасково. При другия случай при проверка на лек автомобил митническите служители откриват укрити в увит в одеяло несесер близо 400 грама златни накити и монети. Накитите са били задържани, а на нарушителя, австрийски гражданин, е бил съставен акт. В новогодишната нощ бе предотвратена контрабанда на над 2,5 килограма контрабандни златни изделия и накити, открити при проверка на лек автомобил, съобщават още от митницата. Златото е било намерено в джобове в дрехи на шофьора, поставени в кутии в различни чанти. По случая е било образувано досъдебно производство.", "date": "2019.01.15", "title": "Предотвратиха контрабанда на 2 кг злато "}
{"url": "https://www.monitor.bg:443/bg/a/view/staloun-se-pensionira-ot-ekshyna-v-doma-na-bashta-si-154566", "text": "Да потърси спокойствие в дома на баща си – с това ще се заеме Силвестър Сталоун тази година. Феновете му могат да бъдат спокойни – актьорът няма да прекрати актьорската си кариера. Желанието му да се отдаде на тишина, далеч от екшъна, е част от обещанието му към последователите му в социалните мрежи да издава на малки порции част от сюжета на последния му филм като зелената барета Джон Рамбо - „Последна кръв“. разкри Слай. Припомняме, че преди броени дни той обяви, че ще публикува черно-бели кадри от „Рамбо 5“, с които ще предизвика въображението на зрителите да сглобят сюжета му. Своеобразната игра идва само месец, след като в публичното пространство изтекоха подробности от сценария. В последния филм ще видим Рамбо, който се опитва да води нормален живот в ранчо в Аризона. Тъй като състоянието му е лошо, се налага гледачката на име Мария да се грижи за него. Жаждата му за кръв се завръща, след като дъщерите на Мария са отвлечени по време на парти от мексикански картел. Първите му опити да се свърже с престъпниците не са успешни и той е пребит почти до смърт. Актрисата Паз Вега, която ще видим в ролята на младата репортерка Кармен Делгадо, го открива и лекува в продължение на три седмици. Двамата се сближават и решават заедно да проследят картела.", "date": "2019.01.15", "title": "Сталоун се пенсионира от екшъна в дома на баща си"}
{"url": "https://www.monitor.bg:443/bg/a/view/kitaj-oskypi-uana-do-naj-visokoto-nivo-ot-uli-2018-g-154594", "text": "Народната банка на Китай (централната банка) днес повиши курса на курса на националната парична единица до 6,7542 юана за долар, съобщава „Синхуа”. По данни на финансовата статистика, това е най-високото ниво спрямо американската валута от 19 юли миналата година. Според финансови експерти поскъпването на юана има временен характер, на фона на постоянната му девалвация отлятото на 2018 г. досега, като през октомври и ноември котировките удариха 10-годишно дъно. Дори се прогнозираше, че в края на миналата година обезценяването ще премине психологическата граница от 7 юана за долар. От август 2015 г. Централната банка на КНР въвежда оптимизирана и по-гъвкава методика за изчисляване на котировките на юана. От тогава се забранява амплитудата на колебанията на официалния курс на банката да превишава 2%.", "date": "2019.01.15", "title": "Китай оскъпи юана до най-високото ниво от юли 2018 г."}
{"url": "https://www.monitor.bg:443/bg/a/view/vlak-pregazi-myj-kraj-vraca-154597", "text": "Мъж на около 40 години се е хвърлил пред влака в района на врачанското село Ракево, съобщиха от областната дирекция на МВР във Враца. Инцидентът е станал към 22.55 часа в понеделник. Сигнал в полицията е подал машинистът на пътническия влак, пътуващ от София към Лом. Той заявил, че след жп прелез преди село Ракево, блъснал внезапно изскочил на релсите човек. На мястото пристигнали екипи на полицията и на филиала на спешния център в Криводол, които констатирали смъртта на човека.  Загиналият е мъж на видима възраст около 40 години. Той обаче е бил  без документи за самоличност и тя тепърва ще се установява. Образувано е досъдебно производство.", "date": "2019.01.15", "title": "Влак прегази мъж край Враца"}
{"url": "https://www.monitor.bg:443/bg/a/view/kajli-djenyr-si-otmysti-na-detroniraloto-ja-jajce-154574", "text": "Риалити звездата Кайли Дженър си отмъсти на яйцето, което й отне рекордното място за най-харесвана снимка в Инстаграм. След като стана ясно, че 21-годишната красавица не е любимка № 1 в социалната мрежа, тя засне видео как чупи яйце и се опитва да го изпържи на Момичето, което е на път да стане най-младата милиардерка в света, призова феновете й да харесват нейни фотографии, за да се върне на върха. Припомняме, че в социалната мрежа се появи потребител, чието име в превод означава „световен рекорд яйце“, а единствената цел беше именно детронирането на Дженър. „Нека направим нов световен рекорд заедно и да направим тази снимка най-харесваната в Инстаграм. Ще се справим!“, гласи текстът под кадъра на яйцето. Той към момента разполага с над 26 милиона лайка. Предишният рекордьор е снимка на най-младото попълнение в клана Кардашиян с нейната дъщеричка Сторми и датира от миналия февруари. Яйцето пък успя да бие постижението за по-малко от 10 дни.", "date": "2019.01.15", "title": "Кайли Дженър си отмъсти на детрониралото я яйце"}
{"url": "https://www.monitor.bg:443/bg/a/view/bylgarija-e-naj-evtinata-evropejska-destinacija-za-germancite-154595", "text": "България е най-евтината дестинация за туризъм в Европа за германските туристи. Това става ясно от сравнителните индекси за ценовото равнище за ресторантските и хотелиерските услуги в Европейския съюз (ЕС) и други европейски страни. Те са изготвени от Федералната статистическа служба (Destatis) по повод панаира за ваканции CMT, който се провежда от 12 до 20 януари 2019 г. в Щутгарт, пише Investor.bg. Резултатите се базират на публикуван на 13 декември 2018 г. от Евростат ревизиран индекс за ценовите нива в сектора за 2017 г. Destatis обаче е направила изчисления до ноември 2018 г. В България ценовото ниво за хотели и ресторанти е с над 50% по-ниско от това в Германия (-57,6%). Най-скъпи в Европа са услугите в норвежките хотели и ресторанти. Ценовото им ниво е с 45,9% по-високо, отколкото в Германия.", "date": "2019.01.15", "title": "България е най-евтината европейска дестинация за германците"}
{"url": "https://www.monitor.bg:443/bg/a/view/myj-vsja-panika-v-metroto-v-london-s-machete-154596", "text": "59-годишен тип с огромно мачете предизвика паника на натоварена станция на лондонското метро, преди да бъде парализиран, окован и отведен от полицията. Агент светкавично го просна, като го парализира със залп от Тейзър (електрошококов пистолет), а притеклите се на помощ 5-6 колеги бързо го \"опаковаха\" пред погледите на втрещените от ужас пътници. Сцената, разиграла се в 6,25 ч. сутринта на лондонската станция \"Тълс Хил\", бе заснета със смартфон от вагона на спрял на отсрещната платформа влак.  \"Полицаи бързо пристигнаха на мястото и задържаха мъж на платформата с използване на Тейзър\", се казва в съобщение на полицията. \"Той бе арестуван по подозрение за опит за убийство и притежание на нападателно оръжие\".", "date": "2019.01.15", "title": "Мъж вся паника в метрото в Лондон с мачете"}
{"url": "https://www.monitor.bg:443/bg/a/view/the-who-trygvat-na-proshtalno-turne-154570", "text": "Членове на група The Who скоро ще стегнат куфарите за прощално турне. Целта на обиколката ще е да популяризира песните от новия им предстоящ албум. След 13 години пауза рок динозаврите ще пуснат актуална тава. Двамата членове на първоначалния състав на бандата, фронтменът Роджър Долтри и китаристът Пийт Таунсенд разкриха, че работят над продължение на излезлия през 2006 г. албум Endless Wire. Другите двама членове на първоначалния състав на бандата, барабанистът Кийт Мун и басистът Джон Ентуисъл, вече не са между живите. Пийт Таунсенд поясни, че новият албум ще включва мрачни балади, хард рок песни, електронни композиции. \"Това няма нищо общо с желанието да се запише хитов албум или с факта, че The Who се нуждае от нов албум. То е свързано с гордостта ми и усещането ми за достойнство като творец. Има 5-6 мои песни, които могат да попаднат в диска.\", поясни 74-годишният Долтри. Що се отнася до турнето, той отбеляза, че не желае да пее, ако гласът му не е достатъчно дрезгав: Искам изпълненията ми да са толкова добри, колкото преди две години.\"", "date": "2019.01.15", "title": "The Who тръгват на прощално турне"}
{"url": "https://www.monitor.bg:443/bg/a/view/prof-hristo-pimpirev-na-antarktida-otkrihme-ledena-riba-s-prozrachna-kryv-154585", "text": "- 27-ата българска антарктическа експедиция вече е преполовена. Изминаха два месеца от началото й. В нея изпълняваме една национална полярна програма с много сериозна научна част - седем български проекта, одобрени от специализирана комисия, от хабилитирани преподаватели с антарктически опит. Проектите са финансирани от Министерството на образованието и науката. Малко или много разчитахме и на спонсори, до последния момент не се знаеше как ще се проведе самата експедицията. Сега всичко е планирано и сега с гордост мога да заявя, че върви отлично. Може би дори това е най-успешната експедиция досега. Акцентът беше преди всичко върху научната програма. Тази година има и много чуждестранни учени от страни, които тепърва започват изследванията си на Антарктида. С мен бяха две колумбийски изследователки. Едната изследваше движението на ледниците, свързано с глобалното затопляне. А другата вземаше генетичен материал от тюлени и китове в южния океан, където влизахме с нашите лодки „Зодиак“. Интересното е, че тя изследва косатки в Карибите и ще бъде интересно генетичното сходство между косатките в тропическите води и в най-студените води на Земята. За първи път на базата беше и кипърски гражданин - един професор, който осем години е бил ректор на университета в Никозия. В случая присъстваше като учен физик. Той има желание заедно с кипърски учени дори да финансират и построят малка научна лаборатория, за да работят с наши учени на полярната ни база. Така че даваме старт с нашия опит и на нови нации, които започват да изследват този континент. - Работата през тези два месеца беше съсредоточена върху биологичните изследвания. На базата работиха доц. Любомир Кендеров от Биологическия факултет на Софийския университет и д-р Ралица Зидарова от Института по океанология във Варна. Те изследваха растителния и животински свят в акваторията на българската полярна база, отново с лодките ни „Зодиак“. Съдействието между учени и логистици в работата ни води до най-добри резултати. Те събраха огромно количество материал и се надяват на нови видове. Освен това за научни цели успяхме да хванем една антарктическа ледена риба. Тя няма хемоглобин в кръвта и кръвта й е прозрачна. Сравнително рядка е. - Преди 15 години отново се натъкнахме на такава. Сега е за втори път. Тогава обаче не успяхме да я съхраним и да я транспортираме до България. Сега успяхме да я запазим и се надяваме да стане експонат в Природонаучния музей, където има изключително богата експозиция на риба. Точно такъв вид обаче няма. В момента се завръща от Антарктида и младата изследователка Росица Янева, която изследваше замръзналата почва. Тя е много чувствителна към измененията на климата в тези райони. Климатичните промени са едни от най-важните за човечеството в момента - тяхното изследване и вземането на мерки за тяхното предотвратяване. - В базата са все още климатологът проф. Георги Рачев и геоморфологът Александър Сарафов, които изследват климатичните промени върху околната среда. Геоложките изследвания са основна част от експедицията, ще бъде изследвана една слабо проучена територия на един нос в близост до българската база, до който се стига при хубаво време. Интересното е, че там се работи по съвместен проект с чилийските ни колеги, очакваме на базата да пристигне една бразилска изследователка, която е защитила докторат по изкопаема флора. Сега ще се изследва връзката между Антарктида и Южна Америка в последния период от живота на динозаврите. На о-в Ливингстън също има останки от такива динозаври. Дали има връзка между Антарктида и Южна Америка и кога е била тя, тепърва ще видим. Трябва да докажем, че динозаврите са преминали от Антарктида в Южна Америка. Това са глобални промени, които са изключително важни за науката, което засяга целия сняг. - Да, това е неоспорим факт. Имаме една топла година в Антарктида. - Около 0 градуса, тъй като сега там е антарктическото лято. Снегът изцяло се оттегли от крайбрежната зона, а на съседния остров Кинг Джордж изобщо няма сняг, всичко е оголено. Така че глобалното затопляне се вижда с просто око, но нашите учени ще го докажат чрез изследванията си и ще видим как се променя околната среда със затоплянето. - Разбира се, друго е, когато има професионалист и си разбираш от работата. Храненето е по-разнообразно, има чистота в кухнята. При това готвачът е дама и тя се справи блестящо. Досега готвенето беше поверено на хора, за които това е просто хоби. И при тях всичко беше вкусно, чувствахме се комфортно, но сега всичко се приготвяше бързо. - За Коледа имахме традиционни ястия. Но за Нова години Уляна ни изненада с печено пиле, пълнено с кюфтета. Беше изключително вкусно. Това беше новогодишната й изненада. - Да, стремим се все по-професионално да се развиват дейностите на Антарктида. Това е наша национална политика. - Надяваме се експедицията да приключи успешно в средата на март, след което учените ще анализират резултатите. Ще ги представят на специализираната комисия и дай Боже да ги публикуват в реномирани международни издания. Нашата база е изключително търсена от чуждестранни специалисти. Досега на нея са работели учени от над 40 държави. Предстои изграждането на съвременна научна лаборатория на Ледения континент на българската база, тъй като тя е включена в националната пътна карта за научна инфраструктура. Нашите научни изследвания са лицето ни там пред целия свят. - Да, засега само ще набележим мястото, ще пуснем конкурс за проект и от догодина започваме строежа. Нашите колеги от Испания имат модерна база, която е като космическа станция с научна лаборатория от над 800 квадрата и постройка на два етажа. Така че имаме силна конкуренция. Проф. Христо Пимпирев е български учен геолог и антарктически изследовател, пръв забил българския флаг на Южния полюс на 8 януари 2013 г. Професор по геология в Софийския университет „Св. Климент Охридски“ Получава магистърска степен по геология през 1978 г. Директор на Националния център за полярни изследвания от 2007 г. Директор на Българския антарктически институт Автор е на няколко книги, 6 документални филма и над 150 публикации в реномирани български и чужди списания Изнасял е лекции в САЩ, Португалия, Уругвай, Чили, Колумбия, Германия, Испания, Аржентина, Канада, Южна Корея и др.", "date": "2019.01.15", "title": "Проф. Христо Пимпирев: На Антарктида открихме ледена риба с прозрачна кръв"}
{"url": "https://www.monitor.bg:443/bg/a/view/avio-stachka-v-germanija-i-dnes-154593", "text": "Стачка на германските летища днес се очаква да предизвика сериозен транспортен хаос в Европа. Служителите по сигурността излизат на протест с искане за по-високи заплати. Стачката ще блокира летищата във Франкфурт, Мюнхен, Дрезден, Ерфурт, Хамбург, Хановер и Лайпциг. Очаква се да бъдат засегнати около 220 000 пътници. Синдикатът Ферди се бори за по-добро заплащане на своите над 23 000 членове. От Летище София за Франкфурт и Хамбург са отменени 4 полета за днес.", "date": "2019.01.15", "title": "Авио стачка в Германия и днес "}
{"url": "https://www.monitor.bg:443/bg/a/view/jylt-kod-za-buren-vjatyr-dnes-154590", "text": "Жълт код за силен вятър е обявен в цялата страна на 15 януари, сочи справка на сайта на Национален институт по метеорология и хидрология (НИМХ). Ще духа силен и временно бурен север-северозападен вятър с пориви до 20-24 м/сек. В областите Русе, Търговище, Разград и Шумен рано сутринта и преди обяд вятърът ще бъде в комбинация и с краткотрайни превалявания от сняг и там са възможни виелици. По Черноморието преди обяд ще духа северно-северозападен вятър с пориви 20-24 м/сек. (над 80 км/ч). През следващото денонощие със силния вятър от северозапад, в Източна България от север-северозапад ще продължи да нахлува студен въздух. През нощта над по-голямата част от страната, а преди обяд главно над Източна България ще е облачно и на места в североизточните и планинските райони ще превали слаб сняг. След обяд облачността ще е променлива, по-значителна над планинските райони, където ще прехвърчи сняг. Минималните температури ще бъдат между минус 6° и минус 1°, а максималните – между минус 2° и 3°. Атмосферното налягане е по-ниско от средното за януари – от запад ще се повишава и до вечерта ще достигне средната стойност за месеца. Над Черноморието облачността ще е значителна и главно преди обяд на места ще превали слаб сняг. Ще духа силен вятър от север-северозапад. Максимални температури на въздуха: 1-3°. Температурата на морската вода е 5-6°. Вълнението на морето ще бъде 1-3 бала. Над планините ще има променлива, по-често значителна облачност и на места ще прехвърчи сняг. Ще духа бурен вятър от север-северозапад. Ще е много студено с максимална температура на височина 1200 метра около минус 8°, на 2000 метра – около минус 13°.", "date": "2019.01.15", "title": "Жълт код за бурен вятър днес"}
{"url": "https://www.monitor.bg:443/bg/a/view/london-glasuva-za-brekzit-dnes-154591", "text": "Британският парламент ще гласува споразумението за Брекзит, сключено между британското правителство на премиера Тереза Мей и Европейския съюз. Официално, Лондон трябва да напусне Общността на 29 март тази година. Споразумението обаче няма достатъчна подкрепа сред депутатите и гласуването веднъж вече бе отложено, за да се опита Мей да предоговори условията с Брюксел. Любопитно е, че британската депутатка Тюлип Сидик отложи датата си за цезарово сечение заради вота за Брекзит.   ЧАС ПО ЧАС СПЪНКИ И ПОСЛЕДСТВИЯ Четиринадесет предложения за поправки на споразумението за Брекзит, договорено от премиера на Великобритания Тереза Мей с Европейския съюз, бяха внесени в британския парламент, предадоха световните медии. Британският парламент дебатира за пореден ден споразумението за Брекзит, сключено между британското правителство на Мей и Европейския съюз, след като в края на миналата година то не получи достатъчна подкрепа сред депутатите и гласуването веднъж вече бе отложено. Последваха опити на Мей да предоговори условията с Брюксел, но европейските лидери твърдо бяха против и не отстъпиха. Официално, Лондон трябва да напусне Общността на 29 март тази година. В навечерието на вота външният министър на Германия Хайко Маас коментира дебатите относно Брекзит, като заяви, че ако гласуването пак се провали, то Европейският съюз ще продължи разговорите с Великобритания. Подобна теза не бе застъпена от никой друг политик. Часове преди вота Горната камара на британския парламент одобри предложение, отправящо предупреждение срещу сделката на Мей за Брекзит. Камарата на лордовете предупреди с 321 срещу 152 гласа Камарата на общините, че Брекзитът в този си вид би навредил на икономическото процъфтяване на Великобритания, на вътрешната й сигурност и на влиянието на кралството по света. Опозицията се закани за пореден път на Мей, че ако изгуби вота, Джеръми Корбин ще внесе вот на недоверие срещу кабинета на Мей. На фона на разгорещените дебати, отдадена на работата си лейбъристката, британска депутатка Тюлип Сидик отложи датата си за цезарово сечение заради вота за Брекзит.", "date": "2019.01.15", "title": "Лондон гласува за брекзит днес - 14 спънки пред развода (ОБЗОР)"}
