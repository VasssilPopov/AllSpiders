{"url": "https://www.monitor.bg/bg/a/view/fantom-godina-hrani-146711", "text": "Ученици фантоми пълнят дневниците на училища в цялата страна, а деца посещават часове само по документи. Това е публичната тайна, която е известна както на учителската общност, така и на образователната администрация по места.  Официалните проверки на образователното министерство сочат, че нарушения са открити само в пет учебни заведения в страната, което е странно на фона на репортерски находки от малки и големи градове. Битката за всеки ученик е важна за училищата, защото осигурява средства за съществуване на учебното заведение. И по тази причина започват надхитряванията. Лъжата тръгва от първи клас. Училището трябва да надхитри просветната администрация, че има достатъчен брой ученици за една, две или три паралелки. Учители обикалят домовете на „подлежащите” шестгодишни в квартала, като не прескачат и семействата на емигрантите. Знае се, че хлапетата ще изчезнат наесен, но за директорите на застрашените от бедност училища е важно да ги запишат, за да се сформира паралелка и да тръгне класът. В по-горните класове лъжата лъсва, но общинските съвети се виждат принудени да узаконяват маломерни паралелки и да дофинансират от общинските бюджети издръжката им само и само да не носят негативите на закриване на училища. Колкото по-нагоре се изкачва ученикът по стъпалата на своето образование, толкова по-ниска става посещаемостта и отпадането от образователния процес. Очите си обаче затварят както учителите, така и местните администрации. Учителите, защото от разкриването на липсите ще пострадат самите те – ще орежат парите за издръжка, оттам и за заплата, а администрацията – по споменатите по-горе имиджови причини. Не знам дали проверките на просветното ведомство са били насочени към големия фантом в образованието – целодневното обучение. Тук измамата е най-голяма. Всяко училище получава средства за всеки един ученик, обхванат от целодневно обучение, но каква е картината в действителност? На пръстите на едната ръка може да се преброят училищата във всеки град, които могат на 100 процента да осигурят целодневно обучение. В останалите се правят занимални, осигуряващи занимания на 20-30 или 40% от обучаваните в начална степен, като децата са в сборни групи. Държавата обаче плаща и за обучаването, тока и водата и на тези, които реално не посещават занималнята. Един директор на училище ми обяснява, че това е така, защото парите за „занималня” са по-малко от парите за нормалното обучение и за да влязат във финансовите рамки, училищата трябва да редуцират групите. Едва ли това не е известно на просветните инспекторати. Идеята за делегираните бюджети и за парите, които следват учениците, имат своето основание, но плащането „на калпак” не би трябвало да бъде основният механизъм за формиране на училищния бюджет. Най-справедливото решение изглежда това, при което всички учебни заведения получават равен старт във вид на осигурена 100-процентна издръжка на училището и учебния процес и бонуси за всеки ученик за постигнати резултати или за повишен интерес от страна на „клиента” – родителят и неговото дете. Докато не бъде намерен наистина справедлив и финансово ефективен модел за издръжка на училищата, фантомите в учебния процес ще се увеличават, а начините за надхитряване на държавата и нейните проверяващи ще стават все по-тарикатски.", "date": "2018.10.11", "title": "Фантом година храни"}
{"url": "https://www.monitor.bg/bg/a/view/andreev-shte-se-bori-za-bronza-v-arjentina-146714", "text": "Адриан Андреев ще играе в мача за трето място на сингъл на младежките олимпийски игри в Аржентина. На полуфиналите българският талант отстъпи с 4:6, 1:6 на представителя на домакините Факудно Диас Акоста за 80 минути игра. Акоста проби още в първия гейм на мача, но Адриан направи рибрейк за 2:2. При 4:4 Андреев допусна нов пробив и след това Акоста затвори сета на собствен сервис с 6:4 за 47 минути игра. През втората част надеждата на домакините продължи с изключително агресивната си игра и спечели с 6:1. Така Андреев ще играе утре в спор за третото място срещу поставения под №7 Жуниор Соареш от Бразилия. Също утре Адриан ще играе и срещата си от полуфиналите в турнира на двойки при юношите. Българинът и Ринки Хиджиката от Австралия ще спорят за място на финал срещу третите поставени французи - Гастон и Табур. Наставник на Андреев н Аргентина е Ивайло Трайков – дългогодишен състезател по тенис, стигнал до №211 в световната ранглиста. Надпреварата в Буенос Айрес ще продължи до 14 октомври.", "date": "2018.10.11", "title": "Андреев ще се бори за бронза в Аржентина"}
{"url": "https://www.monitor.bg/bg/a/view/direktor-gori-za-uchenici-fantomi-temata-146696", "text": "В 37 училища от 11 области, сред които са София-град, София Област, Пловдив, Хасково, Враца, Велико Търново и Варна, са извършени проверки по присъствието на ученици в учебните часове за изминалата учебна 2017/2018 г. Това съобщиха от МОН за „Монитор“. Инспекциите установили разминаване в броя на присъстващите ученици и вписаните отсъствия в дневниците и са наложени наказания на пет директори на школата, обясниха от ведомството. Заради ученици фантоми един от тях е уволнен дисциплинарно, на друг са прекратили срочен трудов договор на временно изпълняващ длъжността „директор“, трети е получил предупреждение за уволнение, а останалите двама са се разминали само със забележки. Всеки един възпитаник на дадено училище носи субсидия, която осигурява заплащането на персонала, материалната база и други разходи за учебния процес. През 2017 г. субсидията на неспециализираните училища варира между 1404 лв. и 1740 лв. в зависимост в коя от 7-те групи попада то.", "date": "2018.10.11", "title": "Директор гори за ученици фантоми (ТЕМАТА)"}
{"url": "https://www.monitor.bg/bg/a/view/myjyt-zakaral-severin-do-germanija-karah-30-chasa-toj-mylcha-prez-pochti-cjaloto-vreme-146712", "text": "Човекът, извел Северин от България – Синан, е помогнал на предполагаемия убиец на Виктория Маринова от Русе да избяга в Германия. Кара го с колата си до Хамбург. Двамата се познавали от махалата, разказа Нова телевизия. Синан твърди, че през целия път Северин не казал, че е изнасилил и убил Виктория. \"Изобщо не ми е казал нищо. Беше през цялото време мълчалив. 30 часа карах. Говорихме си общи неща. За толкова часове, да е говорил половин час\", разказва младият мъж. Той разбира, че е возил заподозрян за убийство, едва когато го оставя в Хамбург и германската полиция започва да издирва и двамата. Синан се прибрал в България, за да даде показания. Не е задържан. Видял Северин и на рождения ден в нощта преди убийството. Детски рожден ден. По думите му предполагаемият убиец на Виктория бил пиян, но не толкова много. Празнували до сутринта. Северин си тръгнал сам. В 11:30 часа нападнал жертвата си. Това разказва жената, която вижда Виктория за последно. Двете се разминали на алеята час преди това. Тя се страхува да застане пред камера. Твърди, че не е забелязала убиеца. Страхуват се и в махалата в Русе, където е живял Северин. Носел се слух, че ще следва отмъщение.", "date": "2018.10.11", "title": "Мъжът, извел Северин от България: Карах 30 часа, той мълча през почти цялото време"}
{"url": "https://www.monitor.bg/bg/a/view/motoristi-nahlula-v-kvartala-na-severin-v-ruse-146713", "text": "Напрежение в квартала, където последно е живеел Северин Красимиров - заподозреният за убийството на Виктория Маринова в Русе. В махалата нахлуха мотористи и мъже с джипове. Живущите там твърдят, че те са били въоръжени, съобщава Нова телевизия. \"Погледнаха ме и започнаха да форсират моторите. Толкова сме притеснени. Аз съм с толкова деца вкъщи. Децата започнаха да плачат, да реват, да крещят\", разказва жител на квартала.  \"Нападнали са някакво момче пред кръчмата. Само така чухме. Момчето явно е избягало\", допълни негова съседка. На място в момента полицейското присъствие е засилено, има и две линейки.  По-рано днес стана ясно, че малка част от живеещите в кв. \"Тракция\" в Русе са напуснали домовете си, тъй като има слухове, че ще бъде упражнено насилие върху хората от квартала. В квартала последно е живял Северин Красимиров, който бе арестуван в Германия за убийството на 30-годишната Виктория Маринова.  Официалната информация от МВР обаче е, че няма данни за напрежение: „Полицейски патрули и служители на жандармерията са изпратени в русенския кв. \"Тракция\" за осигуряване на спокойствието на жителите. Към момента няма данни за напрежение, след като в късния следобед група мотористи е преминала през квартала без да създава безредици. Няма информация за възникнало сбиване“, гласи информацията от пресцентъра на МВР. По информация на Канал 3 обаче, има един пострадал. Около 20-30 са били мотоциклетистите, които са направили обиколката из квартала. Те не са имали намерение да се стига до безредици, но \"явно в някакъв момент адреналинът е дошъл в повече\". Самите роми от квартала са настроени изключително крайно срещу Северин Красимиров, като се чуват призиви за публичен линч и екзекуция.  ", "date": "2018.10.11", "title": "Мотористи нахлуха в квартала на Северин в Русе"}
{"url": "https://www.monitor.bg:443/bg/a/view/dyrjavata-platila-sanatoriuma-na-44-000-dushi-146701", "text": "44 653 души се възползвали от програмата за профилактика и рехабилитация на НОИ за седем месеца, съобщават от осигурителното дружество. Тя стартира в края на март, а финансовият ресурс, с които разполага през настоящата година ще позволи още 2258 лица да се включат в нея. Предвидените средства за 2018 г. са 20 103 061 лв, а желаещите да ползват услугите могат да го заявят до 24 октомври. За сравнение при същия финансов ресурс през 2017 г. и предвидени 500 души повече документи са се подавали почти до края на ноември. Това означава, че сега напливът за рехабилитация е малко по-голям. Само 3 години по-рано от възможността да отидат на безплатен санаториум са се възползвали с 3000 души по-малко. Тогава и отпуснатите средства са били с 2,4 млн. лв. по-малко. Програмата е с продължителност 10 дни, като цената на нощувките и частична помощ за храна в размер на 7 лв. за всеки ден от престоя се поема от средствата на държавното обществено осигуряване. При отпуснати малко над 20 млн. лв. за настоящата година и 47 000 души сметките показват, че ако всеки стои по 10 дена, държавата плаща за човек по 427,72 лв. 70 лв. от тях отиват за храна, а останалите 357,72 лв. за заплащане на престоя. Те имат право да ползват до четири основни диагностични и терапевтични процедури дневно. Терапиите се провеждат в 49 заведения в страната, които са разположени в планински и морски курорти. Част от тях се намират в Банкя, Боровец, Велинград, Хисаря, Бургас, Павел Баня. Право на профилактика имат осигурените лица за общо заболяване, майчинство и/или трудова злополука и професионална болест. За тях трябва да са внесени или дължими осигурителни вноски за период от шест последователни календарни месеца, предхождащи месеца, през който се провежда рехабилитацията. Заболяването им трябва да е диагностицирано и лекуващият им лекар да е установил необходимост от провеждане на рехабилитация. Програмата може да бъде ползвана и от тези, които получават лична пенсия за инвалидност. Те обаче не трябва да са навършили възраст за право на придобиване на пенсия за осигурителен стаж и възраст. Освен това срокът на инвалидността в експертното решение не трябва да е изтекъл, а лекуващият лекар да е установил необходимост от терапия.", "date": "2018.10.11", "title": "Държавата платила санаториума на 44 000 души"}
{"url": "https://www.monitor.bg:443/bg/a/view/pomoshtnik-mashinist-na-vlak-skochi-v-dvijenie-zagina-na-mjasto-146694", "text": "Помощник-машинистът на товарен влак Марио Заров почина на място, след като скочи от локомотива  по време на движение. Трагичният инцидент стана около 16 часа в района на село Бело поле, което отстои на 5 км от Благоевград. Товарният влак се е движил от Благоевград към Дупница. 33-годишният помощник машинист е от дупнишкия квартал Бистрица.  На място има екипи на полицията и спешни медици, които започнаха оглед и изясняват обстоятелствата, довели до трагичния инцидент. „Към момента все още работим на място за изясняване причините, довели до инцидента“, каза  кратко говорителят на ОД на МВР в Благоевград, Йорданка Шаркова. Загиналият е баща на малко дете, наскоро се разделил със съпругата си, разкриха запознати.", "date": "2018.10.11", "title": "Помощник-машинист на влак скочи в движение, загина на място (Обновена)"}
{"url": "https://www.monitor.bg:443/bg/a/view/vseki-treti-pyrvoklasnik-e-s-nadnormeno-teglo-146698", "text": "Всеки трети първокласник е с наднормено тегло или дори със затлъстяване. Този проблем се наблюдава и при други групи ученици до 12-и клас. Изводът на експертите е, че при тях расте рискът от диабет и сърдечно-съдови заболявания. Това показва национално проучване за хранителните навици и начина на живот на българските деца. Тези данни се потвърждават и от седем предишни проучвания, направени в периода 1998-2014 от Националния център по опазване на общественото здраве и анализи, Министерството на здравеопазването и Регионалната здравна инспекция върху храненето и хранителния статус на различни детски възрастови групи. Оказва се обаче, че 5 на сто от малчуганите между 1 и 4 годинки също имат затлъстяване. За сравнение през 2007 г. този процент е бил 2,7. По тези показатели българските деца са в топ 4 на Европейския съюз по наднормено тегло и затлъстяване. Преди нашите хлапета са тези в Гърция, Чехия и Великобритания. Като основна причина освен нездравословното хранене специалистите по диететика посочват обездвижването на българските деца. Учениците между 6 и 9 години престояват седмично по 25 часа пред телевизора, екрана на компютъра или телефона. За сравнение техните връстници от Холандия и Белгия се застояват по 14 часа, отбеляза доц. Светослав Ханджиев, председател на Българското сдружение за проучване на затлъстяването и съпътстващите го заболявания. За сравнение техните връстници от Белгия и Холандия се заседяват пред екрана максимум 14 часа. Плодовите сокове на закуска предразполагат децата към напълняване, допълни той. Диетолозите сочат като най-сериозни проблемите в храненето на децата в ученическа възраст недостатъчната консумацията на мляко, риба и пълнозърнест хляб. Много по-често те се хранят с много колбаси, в които се съдържа повишено количество сол, шоколадови и сладкарски изделия, чипс и снаксове с високо съдържание не само на сол, а и на мазнини. 49% от тийнейджърите пък пият енергийни напитки минимум три пъти в седмицата. В същото време физическата активност в ученическа възраст е ниска. Само 43% от момчетата и 27% от момичетата имат умерена до интензивна физическа активност. Съгласно препоръките на Световната здравна организация тя трябва да бъде поне 60 минути всеки ден. Проблемите в детското хранене са следствие от липсата на здравословен модел в значителна част от българските семейства, от отсъствието на адекватна информация и обучение по здравословно хранене, от голямото влияние на масовата реклама на храни с високо съдържание на мазнини, сол и захар, отчитат диетолозите.", "date": "2018.10.11", "title": "Всеки трети първокласник е с наднормено тегло"}
{"url": "https://www.monitor.bg:443/bg/a/view/prez-januari-predstavjat-koncepcijata-na-gazovija-hyb-146704", "text": "През януари ще бъдат представени резултатите от предпроектното проучване за изграждане на газовия хъб „Балкан“ на територията на България, като това ще стане на конференция, на която ще бъдат поканени инвеститори в сектора. Това каза в отговор на въпрос на депутата Таско Ерменков министърът на енергетиката Теменужка Петкова. „За правителството е най-важното да гарантира сигурността на доставките и да се запази стратегическото място на България на газовата карта на Европа“, припомни тя. По думите й едновременно с това трябва да бъдем изключително внимателни към спазването на европейските регламенти, свързани с реализацията на подобни проекта като този за хъба. Относно идеята за обединението на най-голямата държавна ТЕЦ с АЕЦ „Козлодуй“ Петкова уточни пред депутатите, че е против, защото по понятни причини АЕЦ трябва да е стабилна финансово. „Подобно обединение би създало повече проблеми, отколкото да даде решение. На АЕЦ-а ще трябват пари за удължаване на срока за експлотация на 6-и блок“, поясни министърът.", "date": "2018.10.11", "title": "През януари представят концепцията на газовия хъб"}
{"url": "https://www.monitor.bg:443/bg/a/view/20-ot-horata-v-bylgarija-stradat-ot-psihichni-razstrojstva-146695", "text": "Около 20% от хората в България страдат от психични разстройства, съобщи на среща, посветена на Деня на психичното здраве, проф. д-р Христо Кожухаров, ръководител на катедрата по психиатрия и медицинска психология в Медицинския университет и на Втора психиатрична клиника в УМБАЛ „Света Марина“ във Варна. Той представи заедно с проф. д-р Мариана Арнаудова, ръководител на Трета психиатрична клиника, модерната персонализирана психиатрия в единствената болница с психиатрични клиники във Варна. „Персонализираната терапия на пациенти с психиатрични пробеми в България дава голяма надежда на специалистите за по-добри резултати от лечението. Това е възможно благодарение на персонализираните тестове, чрез които лекарите могат да изберат най-подходящата терапия и да оптимизират лечебните схеми на пациенти с депресия, тревожно разстройство, биполярно разстройство, шизофрения, обсесивно-компулсивно разстройство, синдром на хиперактивност и дефицит на внимание и други разстройства“, обясни проф. Кожухаров и допълни, че с помощта на  фармакогенетичния тест Genecept Assay може да се избегне процесът на проба-грешка и да се скъси пътят до подобряване на състоянието на пациента. Тестът идентифицира специфични за всеки пациент генетични маркери, които дават информация кои медикаменти ще действат по очаквания начин, кои няма да са ефективни, с кои могат да се очакват сериозни странични ефекти, поясни още специалистът. Персонализираната медицина е бъдещето на медицината. Накратко тя се определя като точното хапче в точната доза за точния пациент. В България, вече от една година насам се прилага и персонализираният подход в психиатрията, т.е. назначава се терапия на база на индивидуален фармакогенетичен тест, който идентифицира специфични за всеки пациент генетични маркери. Тестът покрива над 20 класа медикаменти, общо 122 лекарства, одобрени от Американската агенция по храни и лекарства, включва 18 клинично валидирани гени и 97% от лекарствата, използвани в психиатричната практика. Вземането на проба е много лесно– прави се натривка от лигавицата на вътрешната страна на бузата, обясниха специалистите. До момента с помощта на теста, 300 пациенти в страната са получили персонализирано лечение. „За някои пациенти това е единственият начин да получат веднага точното лечение“, допълни проф. Арнаудова. Най-големите предизвикателства пред психичното здраве на българина са стресът, липсата на емоционална култура, липсата на навик за търсене на навременна помощ от психиатър, поради предразсъдъци, недостигът на средства за психично здраве, липсата на добре развита мрежа за доболнична помощ и липсата на специалисти в някои региони, каза още проф. Кожухаров. Проблемите в грижата за психичното здраве са много. Съществува среда на дефицит на социално-емоционална компетентност, липсва статистика за хората с психично-здравни проблеми в България.  Липсва връзка между амбулаторната и стационарната помощ. Инвестициите в укрепването и подобряването на психичното здраве са недостатъчни. Основно се инвестира във възстановяването на психичното здраве, едва след като то вече е било увредено. Не на последно място, съществува силна и неосъзната психиатрична стигма, която възпрепятства адекватното разбиране на характера на психичните заболявания и навременното им лечение. По отношение на тежкото престъпление в Русе, проф. Кожухаров заяви, че около 3% от психично болните извършват подобни престъпления. „Стигмата води до това – не се разбира какъв е смисълът, характерът на психичните заболявания, те не се разпознават навреме, защото пациентите не отиват при психиатър, не се интерпретират правилно, пренебрегват се и се лекуват много късно“, подчерта специалистът. Въпреки всички проблеми, в България вече се практикува модерна персонализирана психиатрия и пациентите в УМБАЛ „Света Марина“ имат достъп до иновативни инструменти при назначаването на лечение, които все още са недостъпни в редица европейски страни. В университетската болница във Варна работят 4 психиатрични клиники - за лечение на депресивни състояния, на лица с психични разстройства, с психомоторна възбуда и висок агресивен и суициден риск и зависимости, на психични разтройства в старческа възраст и детско юношеска психиатрия. В болницата се покрива лечението на всички групи психиатрични заболявания, като за пациентите се грижат интердисциплинарни екипи, подчерта проф. Арнаудова. Тя обърна внимание също и на факта, че пациентите в университетската болница във Варна имат достъп до най-модерните методи на лечение и новите концепции в терапиите.", "date": "2018.10.11", "title": "20% от хората в България страдат от психични разстройства "}
{"url": "https://www.monitor.bg:443/bg/a/view/reshavat-tazi-vecher-ekstradiraneto-na-severin-146707", "text": "Втори немски съд ще решава още тази вечер връщането на обвиняемия за убийството на ТВ водещата Виктория Маринова Северин Красимиров. Това съобщи за „Монитор“ прокуратурата в Целе Бернд Колкмайер. По-рано през деня стана ясно, че българските власти трябва да отговорят на запитване на германската прокуратура дали затворите у нас отговарят на минималните европейски стандарти. Тези документи са задължителна част от искането за задържане по Европейска заповед на съда и малко след 18 часа българско време вече са получени в Германия. Пред „Монитор“ Колкмайер обясни, че подобно искане е съвсем нормално, тъй като според процедурата е важно да се уточни дали искащата държава покрива европейски стандарти като минимален размер на килията, условията за пребиваване в нея. Преди това стана ясно от интервю на майката на Северин пред „Нова телевизия“, че синът й се страхува, че ще бъде убит в български затвор и е поискал да го съдят в Германия. Според нея той е невменяем. Съдът в Целе е втората съдебна инстанция, която ще разгледа искането на българската прокуратура за връщането на задържания у нас. В сряда друг състав от магистрати вече даде зелена светлина за трансфера на Северин в България. Пред немските разследващи обвиняемият е дал информация за случая пред съда. Той се е съгласил на опростена процедура, за да бъде върнат максимално бързо в България. Това означава, че ако всички документи са налице, той ще бъде върнат до 10 дни. Какво точно е казал и дали задържаният е признал или отрекъл престъплението председателят на окръжния съд в Щаде Вили Вирт не уточни. „Той даде информация по този въпрос“, каза Вирт, без да дава подробности. Германските власти очакват да пристигне европейската заповед за арест, за да задвижат процедурата. Тъй като става дума за съдебни решения и защита и на правата на обвинения, това все пак ще отнеме известно време, разясниха от съда Българските власти няма да предоставят доказателствени материали на германския съд, тъй като това не е необходимо при европейска заповед за арест, обясни Колкмайер. \"Българските власти не са предоставили доказателства, но това не е и нужно, тъй като става дума за европейска заповед за арест. Т.е. германският съд няма да доказва дали престъплението е извършено от задържания или не. Това е работа на българската правосъдна система. Ние трябва да докажем дали екстрадицията е допустима, това е нашата задача. Задържали сме го и сега в съкратено производство ще се установи дали е възможна екстрадиция в България. Предполагам, че това ще стане относително бързо\", коментира говорителят на прокуратурата в Целе. \"Няма да се доказва подозрението за извършеното престъпление, а само дали при екстрадиция не го грози заплаха за живота или много лоши условия в затвора в България. Но, според мен, случаят с България не е такъв\", допълни Бернд Колкмайер. Процедурата по екстрадиция може да продължи до 60 дни, но тъй като Северин Красимиров е дал съгласие за нея срокът се скъсява до 10 дни. Красимиров бе арестуван във вторник вечерта в германския град Щаде в дома на майка му. Той е потвърдил по време на разпитите, че е живял и работил за кратко в Германия.", "date": "2018.10.11", "title": "Решават тази вечер екстрадирането на Северин"}
{"url": "https://www.monitor.bg:443/bg/a/view/obvinjaem-zlatnoto-sykrovishte-e-falshivo-az-sym-go-izmislil-146709", "text": "\"Венецът и торквата са имитации, които съм измислил. Венецът е имитация на тракийско изделие, а гривните и торквата са персийски стил. Изработени са от злато и сребро. Направени са така да изглеждат стари и антични. След като ги изработя ги състарявам с киселина\". Това каза обвиняемият Петър Влаев, един от четиримата задържани при акция на Спецпрокуратурата, ГДБОП и ДАНС, по време на заседание в специализирания съд за определяне на мярка за неотклонение на лицата. Той допълни, че има и матрица на предмет, която се е намирала в дома му, но е била иззета. Другите трима обвиняеми са Димитър Андинов, Антон Игов и Недко Добчев. Пред съда Андинов също каза, че предметите са имитация. По-рано днес на брифинг беше посочено, че по предварителна оценка златните предмети са от 4 век пр. Хр. Четиримата обвиняеми са били задържани в момент, в който са опитали да продадат златния венец за 2 млн. евро. Според разследващите предметите са автентични. Прокуратурата иска от съда задържаните, които са обвинени за организирана престъпна група и трафик на антични ценности, да останат за постоянно в ареста. По време на заседание стана ясно още, че в разследването е участвал служител под прикритие. Обвиняемият Добчев каза, че не е бягал от органите на МВР.", "date": "2018.10.11", "title": "Обвиняем: Златното съкровище е фалшиво, аз съм го измислил"}
{"url": "https://www.monitor.bg:443/bg/a/view/sauditska-arabija-njama-sa-e-chast-ot-frankofonskata-obshtnost-146697", "text": "Саудитска Арабия оттегли кандидатурата си за членство в Международната организация на франкофонията (МОФ), след като бе подложена на критики за нарушаване на човешки права, съобщи организацията, цитирана от АФП. МОФ трябваше да разгледа саудитската кандидатура днес следобед, в обстановка на питания за тайнственото изчезване в Турция на саудитския журналист Джамал Кашоги, който е силно критичен към властите в Рияд. Саудитска Арабия е изпратила писмо на МОФ в първия ден на срещата й на върха в Ереван, в което иска отлагане на молбата й за членство. Тази молба предизвика остри критики във франкофонската общност, както заради твърда далечната връзка на кралството с френския език, така и заради многократните му нарушения на човешки права. В МОФ влизат 84 страни, които ползват френски език, но понякога имат твърде малко френскоезични граждани, като Молдова (2 процента франкофони) или Египет и България (по 3 процента) по последни данни на организацията. В Украйна или Уругвай пък има едва 0,1 процента франкофони, но те са само със статут на наблюдател. Понастоящем само една трета от страните членки на МОФ признават френския в конституцията си. Други кандидатури за членство в МОФ са тези на Ирландия и Малта, където има съответно 12 и 13 процента франкофони, Гамбия, която е основно англоезична, но заобиколена от френскоезични страни, и американският щат Луизиана, който наброява 200 000 франкофони от 4,7 милиона души население.", "date": "2018.10.11", "title": "Саудитска Арабия няма да е част от франкофонската общност"}
{"url": "https://www.monitor.bg:443/bg/a/view/egipet-osydi-17-na-smyrt-za-atentati-v-cyrkvi-146699", "text": "Египетски военен трибунал в Александрия осъди на смърт 17 души за атентати срещу църкви през 2016 и 2017 г., отнели живота на общо 74 души, съобщиха източници от съдебната власт и силите за сигурност, цитирани от АФП. Освен това, според същите източници, 19 души са осъдени на доживотен затвор, а 10 са получили присъди между 10 и 15 години зад решетките. Атентатите бяха извършени в Кайро през декември 2016 г. и в Танта и Александрия през април 2017 г. През април 2017 г. на Цветница в египетските градове Танта и Александрия бяха извършени атентати в християнски храмове. Тогава загинаха 45 души, а над 120 бяха ранени. След това в страната беше въведен режим на извънредно положение, който действа и досега. Всички църкви и други места, свързани с религиозни култове, са под засилена полицейска охрана. На 11 декември 2016 г. мощен взрив проехтя в църквата \"Св. Петър\" на територията на коптския религиозен комплекс в столичния район Абасия. Жертва на нападението станаха 29 души, а около 50 пострадаха.", "date": "2018.10.11", "title": "Египет осъди 17 на смърт за атентати в църкви"}
{"url": "https://www.monitor.bg:443/bg/a/view/zabranjavat-plastmasovite-torbichki-do-tri-godini-146710", "text": "Комисията по околната среда на Европейския парламент гласува „за” забраната на употребата на пластмасови изделия за еднократна употреба в Европейския съюз от 2021 г., става ясно от съобщение на Европейския парламент. Евродепутатите приеха доклада с голямо мнозинство и добавиха към този списък много леки пластмасови торбички и продукти от оксоразграждащи се пластмаси. Забраната ще засегне продукти, \"които представляват повече от 70% от морските отпадъци, ще бъдат забранени в плановете, подкрепени от комисията по околна среда\", се казва в съобщение, което също спомена пластмасови чинии и прибори за хранене, които предлагат забрана от 2021 г. Използването на продукти, за които няма алтернативи, се предлага да бъде намалено в ЕС до 2025 г. Такива елементи включват например кутии за еднократна употреба за хамбургери и контейнери за храна, десерти и сладолед. Докладът ще бъде подложен на общо гласуване от Парламента на 22-25 октомври в Страсбург. Междувременно ЕК представи вчера предложение за развитие на устойчива и кръгова биоикономика. Тя може да превърне водораслите в гориво, да преработва пластмаси, да произведе мебели или дрехи от отпадъци, както и да създаде биологични торове от отпадъци от промишленото производство. Тя има възможност да създаде един милион нови \"зелени\" работни места до 2030 г., смята Еврокомисията. За целта ще въведе 14 конкретни мерки. Една от тях е платформа за кръговата биоикономика с бюджет от 100 млн. евро. Комисията ще подкрепя изграждането на нови биорафинерии в Европа.", "date": "2018.10.11", "title": "Забраняват пластмасовите торбички до три години"}
{"url": "https://www.monitor.bg:443/bg/a/view/verijna-katastrofa-na-mejdunaroden-pyt-146680", "text": "Верижна катастрофа между три автомобила и микробус е станала днес в 14:00 ч. на международния път Русе – Свиленград край великотърновското село Поликраище. Според информация от полицията пострадали и жертви няма. Заради препречването на пътя от возилата участъкът е временно затворен за движение до тяхното отстраняване. 72-годишна жена пострада при инцидент на пътя между Горна Оряховица и Лясковец. Произшествието станало в сряда около 17,00 ч. като при него се ударили три леки автомобила. Пострадалата пътувала в единия от автомобилите, „Мерцедес”, управляван от 75-годишния и съпруг. Тя е настанена във великотърновската болница за лечение с фрактура на гръдна кост и комоцио, без опасност за живота. Тримата водачи са изпробвани за алкохол, но пробите им са отрицателни. Причините за верижната катастрофа се изяняват, съобщават от Областната дирекция на МВР във В. Търново.  ", "date": "2018.10.11", "title": " Верижна катастрофа  на международен път"}
{"url": "https://www.monitor.bg:443/bg/a/view/uvolniha-inspektora-ot-babh-otglejdal-marihuana-146693", "text": "Инспекторът от БАБХ, който бе задържан за производство и държане на марихуана, е бил отстранен от работа, информираха от агенцията. Криминалисти от Областната дирекция на МВР-Шумен разкриха плантацията за канабис в частен дом в кв. „Дивдядово“. Те са открити 80 кг стебла и листа марихуана в процес на сушене. Намерено е също и количество суха маса. Имотът е на 33-годишен мъж, който е служител на ОД на БАБХ – Шумен. Мъжът разказал също, че е засадил и отглежда за собствена употреба марихуана в гориста местност край село Янково. Там, на парцел от около 500 кв.м имало засадени 51 растения с различна височина и листна корона. 18 от тях били с изрязана листна маса и съцветия. За растежа на канабисовите растения грижи полагал лично мъжът, който ги поливал и торил периодично. Някои от тях достигнали височина 3,90 метра, а другите били между 1,70 и 2,50 метра. Растенията били иззети.", "date": "2018.10.11", "title": "Уволниха инспектора от БАБХ, отглеждал марихуана"}
{"url": "https://www.monitor.bg:443/bg/a/view/zadyljavat-zastrahovatelite-da-imat-pone-500-000-zdravno-zastrahovani-146689", "text": "Новият здравноосигурителен модел ще тръгне най-рано от януари 2020 година. Това обяви здравният министър Кирил Ананиев по време на блиц контрола пред депутатите от здравната комисия в парламента и припомни, че обсъжданите към момента варианти са два. Той увери, че и в първия, и във втория задължителната здравна застраховка остава 8 процента. Ще бъде създаден и гаранционен фонд, средствата в който ще се набират от отчисления от застрахователите. Целта е с тях да се плаща на болниците, лекарите в доболничната помощ и всички останали медицински дейности, ако фонд, в който е застрахован пациент фалира. Той ще бъде зачислен служебно към здравната каса, която щге бъде прелицензирана като застраховател, докато си избере нов фонд. По думите му ще се върви към въвеждане на първия модел, според който Националната здравноосигурителна каса ще бъде демонополизирана и тя ще бъде играч на застрахователния пазар наравно с останалите частни здравно – застрахователни фондове, които действат и в момента. Преди това обаче се предвижда да бъде въведен вторият вариант, в който касата остава основен осигурител за хората, но те ще трябва да се застраховат за здраве допълнително и в частен фонд. По предварителните разчети допълнителната вноска ще бъде 12 лева. Пациентът няма да плаща за престой в болница, както е сега, но здравната каса ще поема клиничните пътеки само до 700 лева, като за лечение над тази сума ще плаща застрахователният фонд или пациентът, ако не се е застраховал. Депутатът от ГЕРБ доц. Лъчезар Иванов попита как ще бъде решен въпросът с клиничните пътеки, които са над 700 лева. Ще плащат застрахователя. Освен това от всички клинични пътеки 84% са до 700 лева, а само 16 на сто са по-скъпи, отговори здравният министър Кирил Ананиев. До януари 2020 г., когато се предвижда да влезе единият от двата нови модела ще бъде готова изцяло електронната здравна система, която включва от електронното досие на всеки един здравно застрахован, до електронната рецепта, увери той. Така той отговори на констатацията на депутата Иванов, че преди да бъде въведено Е-здравеопазване за нови модели не може да се мисли. Минимум 500 000 здравно застраховани клиенти ще трябва да имат частните здравнозастрахователни фондове, когато тръгне един от двата модела. Този долен праг ще бъде въведен, за да не подбират те клиентите си по социален статус, тежест на заболявания и възраст. Това каза министър Кирил Ананиев в отговор на депутата от ДПС д-р Хасан Адемов, който попита как ще бъде гарантирано, че фондовете няма да си избират клиентите и да отказват на възрастните, хронично болните и тези с редки заболявания, които изскват и повече средстав за лечение. Над 40% от запитаните в социологическо проучване са отговорили, че е необходима промяна в здравната система. 52 на сто са заявили, че не само трябва да има промяна, но трябва да има и гарантиран много по-добър контрол, аргументира се в подкрепа на новите модели министър Ананиев, цитирайки проучване на „Алфарисърч“.", "date": "2018.10.11", "title": "Новият здравен модел тръгва най-рано от 2020 г."}
{"url": "https://www.monitor.bg:443/bg/a/view/kipyr-ni-gotvi-iznenada-146681", "text": "За победа в София се готвят кипърските национали преди мача от Лига на нациите срещу България. Срещата е в събота от 21.45 часа на Националния стадион, като преди нея „лъвовете“ са лидери в групата с 6 точки, а гостите имат 3. Съдия на мача е сърбинът Сърджан Йованович. Една от звездите в кипърския национален отбор Константинос Лаифис смята, че предстоящите две гостувания в турнира Лига на нациите срещу България и Словения са най-важните за тима в кампанията. \"Тези две предстоящи срещи са най-важните, защото ще покажат докъде сме стигнали и какво можем реално да постигнем в края. Ако вземем точки от тези двубои, ще можем да се надяваме на нещо повече, защото след това ни остават още две домакинства\", коментира полузащитникът, който играе в белгийския “Стандард” (Лиеж). Лаифис е категоричен, че пред отбора няма поставена конкретна цел в Лигата на нациите. \"Не сме си поставяли определена цел. Искаме да се концентрираме върху всеки един отделен мач и в следващите години да постигнем нещо. Според мен имаме сили да спечелим мача в София, защото съперникът е от нашия ранг. Хубавото е, че в националния отбор сме като едно голямо семейство. Няма групички и всеки един иска да играе и да даде всичко от себе си\", допълни той. Националите на Кипър пристигат с група от 23 играчи в София. Селекционерът на островитяните Ран Бен Шимон ще може да разчита на всичките повикани футболисти, след като и нападателят Димитрис Христофи, който се готвеше по индивидуална програма в началото на седмицата след лечение на травма, вече е напълно готов и тренира наравно със съотборниците си.", "date": "2018.10.11", "title": "Кипър ни готви изненада за мача в събота"}
{"url": "https://www.monitor.bg:443/bg/a/view/uchenici-v-97-su-chuvat-orlin-pavlov-vmesto-zvynec-146685", "text": "Столичното 97 СУ „Братя Миладинови“ замени звънеца с хита на Орлин Павлов „Още малко“. Промяната с песента от продукцията „Скъпи наследнници“ среща и одобрението на учителите в школото. Според Мария Лазарова, която преподава по предметите от философски цикъл, в политиката на институцията основен принцип е, че ученикът е в центъра на събитията. Екипът на школото осъзнава, че за да има качествено образование, е необходимо да се създаде позитивна атмосфера и за децата, и за учителите. Най-малките ученици реагират много положително на тази промяна и влизат в час, заредени с радост и добро настроение. Учителят по български език и литература Калина Тошева смята, че тази практика е отличен начин за популяризиране на качествената българска музика сред подрастващите. Учениците признават, че правят аналогия между класната стая и дома, в който са събрани всички техни приятели. Те се подготвят за час пеейки и танцувайки, а дори и да се скарат, песента ги сплотява и се разбират много по-бързо. „Още малко“ им дава сила и увереност, че винаги ще имат някой близък до себе си. Освен това, музиката развива тяхното въображение, помага за концентрацията в час. Тази практика се прилага от близо година с цел. До този момент функцията на звънеца за влизане в час са изпълнявали песента на Стефан Вълдобрев „По-полека“ и „Аз искам“ на „Революция Z“.", "date": "2018.10.11", "title": "Ученици в 97 СУ чуват Орлин Павлов вместо звънец"}
{"url": "https://www.monitor.bg:443/bg/a/view/prokuraturata-podgoni-za-izmama-organizatorite-na-koncert-146688", "text": "Районната прокуратура в Пловдив подхваща организаторите на благотворителен концерт, които на общинска сесия този четвъртък поискаха да им бъде предоставена за безвъзмездно ползване на 19 октомври многофункционалната спортна зала „Колодрума” и да им бъдат отпуснати 14 500 лева общински пари. Държавното обвинение се самосезира, след като по време на сесията лъсна, че представените документи са фалшиви. Предложението на Сдружение „Всички заедно за една кауза”, чийто офис е на улица „Зенит” в квартал „Столипиново”, за спортната зала бе внесено на сесията от общинския съветник Айри Мурад. Според документите концертът щял да се състои под патронажа на главния секретар на ЮНЕСКО за България Венцислав Манчовски и председателя на НС Цвета Караянчева. В проявата напълно безвъзмездно щели да участват Славка Калчева, Поли Паскова, Орхан Мурад, детска вокална група „Бамбини”, студентска формация „Жарава”, Ненчо Илчев от „Комиците”, Ивайло Герасимов и много други талантливи творци и изпълнители. Всички щели да пеят и танцуват напълно безвъзмездно, само от ОбС – Пловдив се искало да отпусне едно 14 500 лева за Николина Чакърдъкова и Неврокопския танцов ансамбъл. Това става ясно от внесен в деловодството на ОбС документ, кръстен „Разпореждане” и подписан от въпросния Венцислав Манчовски. Председателката на Общинския съвет в Пловдив Савина Петкова обаче се усъмнила в предоставените документи. Тя проверила и се оказало, че от ЮНЕСКО не са и чували за свой служител на име Манчовски, както и че идея нямат, че ще бъдат патрон на благотворителен концерт. Печатите под внесените документи в ОбС също се оказали фалшиви. Единият бил на студентско сдружение за образователен обмен, а вторият – на Българо-виетнамска промишлена палата. Междувременно стана ясно, че реклама за предстоящия концерт вече се върти по едно от радиата в Пловдив. На всичкото отгоре билети за концерта са вече пуснати за продажба и били пласирани около 2000. Пред медиите присъстващите на сесията представители на столипиновското сдружение заявиха, че самите те били подведени и че щели да върнат парите на хората, закупили си билети за проявата. В предложението до сесията за безвъзмездното предоставяне на „Колодрума” и за отпускането на 14 500 лева за концерта е записано, че събраните от проявата средства щели да отидат за „закупуване на медицинска апаратура за деца, лишени от родителски права и за деца със специфични потребности”. Срокът на разследването на Районната прокуратура в Пловдив е двумесечен, съобщиха оттам.", "date": "2018.10.11", "title": "Прокуратурата подгони за измама организаторите на концерт "}
{"url": "https://www.monitor.bg:443/bg/a/view/bylgarka-stana-misis-evropejski-syuz-146682", "text": "Българката Юлия Бакалова се окичи с лентата на „Мисис Европейски съюз“. 31-годишната красавица надви сериозна конкуренция по време на събитието в Гибралтар. Заветната корона й е връчена на база излъчване, поведение, държание и дори дисциплина. Бакалова, която е отраснала във Варна, е омъжена за ученическата си любов. Преди 9 години семейството се преместват да живее в Холандия, където чаровната брюнетка завършва Икономически колеж в Хага. Двойката възпитава три деца. В момента Бакалова управлява собствена счетоводна къща. Юлия е носителка на още няколко титли: „Мисис Нидерландия Европа 2018“, „Мисис Европа Фотогеничност”, „Мисис Европа Благотворителност” и „Мисис Най-добро интервю”. Наградата за благотворителност ѝ е връчена заради работата й по проект срещу домашното насилие.", "date": "2018.10.11", "title": "Българка стана „Мисис Европейски съюз“"}
{"url": "https://www.monitor.bg:443/bg/a/view/zashtitata-na-horata-s-uvrejdanija-ot-uvolnenie-se-zapazva-146692", "text": "Защитата на хората с увреждания от уволнение се запазва, отпадането й няма да бъде разписано в Кодекса на труда. Това предвижда окончателният вариант на законопроекта за хората с увреждания. Той бе одобрен от Националния съвет за интеграция на хората с увреждания от втория път. 26 от членовете на съвета са го подкрепили, трима са гласували против, а двама са се въздържали. В законопроекта са залегнали и две национални програми - едната за подкрепа на работодателите, а другата за достъпна среда и мобилност. По първата програма към фирмите ще бъде насочван ресурс за адаптиране на работни места за хора с увреждания, като тя ще се администрира от Агенцията за хора с увреждания, обясни социалният министър Бисер Петков. Тя ще бъде на проектен принцип. Докато втората е свързана с жилищните сгради и приспособяването им за хора с увреждания. Тя ще се администрира от структури към МТСП. Квотите за хора с увреждания също остават в проекта, но са предвидени и две хипотези, според които работодателите, които не са наели необходимия брой инвалиди няма да бъдат санкционирани. По думите на Петков  от това задължение бизнесът ще е освободен ако характера на дейността не позволява да бъде извършвана от човек с увреждане. Няма да бъдат санкционирани и ако не са назначили човек, защото Бюрата по труда или частни трудови посредници не са осигурили такъв човек. Тези обстоятелства ще се проверяват от инспекцията по труда. За сметка на това тези, които не изпълняват квотите и няма да бъдат санкционирани ще подлежат на алтернативни мерки - предприятието ще трябва да закупува стоки и услуги, произведени от хора с увреждания. „Законът не е идеален, можеше да е по-смел и още по-категорично да заяви политиките за реформа и гарантирането на правата на хората с увреждания, но е крачка напред“, отбеляза омбудсманът Мая Манолова. Дебатът по него ще продължи във вторник, когато ще бъде разгледан на Националния съвет за тристранно сътрудничество. В него тогава ще се включат и работодателите. Законопроектът трябва да влезе за гласуване от МС на 17 октомври, като целта е той да постъпи в НС на 19 октомври. Днес работната група е разгледала и проекта на закона за социалните услуги, като той е получил подкрепата на членовете. Очаква се в началото на следващата седмица да бъде публикуван за обществено обсъждане. ", "date": "2018.10.11", "title": "Защитата на хората с увреждания от уволнение се запазва"}
{"url": "https://www.monitor.bg:443/bg/a/view/stolichni-uchenici-stavat-predpriemachi-146683", "text": "Учениците от 10 и 11 клас на няколко столични училища ще се подготвят за професионалното си бъдеще на предприемачи. Това ще се случи чрез старт-ъп клубове, водени от ментори, програмата “Тийноватор”, която е част от международната мрежа “U School”. Основната тема, по която учениците от СМГ „Паисий Хилендарски“, 105 СУ „Атанас Далчев“, 32 СУИУЧЕ „Св. Климент Охридски“ и 19 СУ „Елин Пелин“ ще се обучават, е как да развият креативно мислене и да използват инструментите на предприемачеството. На 16 октомври българският екип зад “Тийноватор” ще открие официално програмата в присъствието на създателя й Матия Голяр и успешни предприемачи от Силициевата долина. Събитието ще се проведе от 10:00 ч. в “Пъзел” – coworking space, което ще представи на учениците модела на споделени работни пространства, все по-популярен в световен мащаб. Старт-ъп клубовете ще посрещнат всички желаещи участници от 10. и 11. клас, които заедно ще извървят пътя от научаването да работят в екип, през избора на успешна бизнес идея, до нейното реализиране. През януари 2019 учениците ще са част от старт-ъп уикенд, където ще се сформират отделни отбори, които ще работят по свой бизнес проект. В края на годината всеки от тях ще представи идеите си пред жури от инвеститори. Един от тях ще отиде на международно състезание в Любляна, Словения и ще има възможността да спечели едногодишна стипендия за престижен университет в Колорадо, САЩ. Методиката на обучение на “Тийноватор” е разработена на базата на Design Thinking – концепция на Станфордския университет. „Нашата цел е да създадем свят, в който никой не е ограничен от обстоятелствата, защото учениците са реално подготвени за бъдещето. Нашата програма се прилага в девет държави на три континента. Радваме се, че наскоро и България се присъедини“, разказва създателят на програмата, която ще продължи своя живот у нас с български екип и името „Тийноватор“. “Целта на всеки старт-ъп клуб е да осигури творческо пространство, в което учениците да реализират първите си бизнес проекти и да ги превърнат в печелившо начинание. По този начин те развиват редица ценни умения, необходими в реалния живот“, допълва Светлана Савова, представител на образователния екип на „Тийноватор“. Ключов компонент на програмата ще бъдат нейните ментори – български млади предприемачи, които вдъхват увереност на учениците, насърчавайки ги в развиването на нови умения чрез работа в групи, решаване на различни казуси и прилагане на техники на общуване.", "date": "2018.10.11", "title": "Столични ученици стават предприемачи"}
{"url": "https://www.monitor.bg:443/bg/a/view/profon-predstavja-moite-5-za-poslednite-20-s-elica-todorova-146686", "text": "Кралят на попа. Легендарен, единствен и неповторим. Артистичното му намигване към гангстерската тематика ме вълнува и до ден днешен, безупречен в перфекционизма си към музика, текст, танц, хореография и детайл. Идеята за танца е взаимствана от танцьори в малък музикален клуб, а сегашната й реализация под хореграфията на Брахим Рачики (Мароко), с който съм имала честта да разговарям, разбива представите за шоу и на най-върлите критици. Песен – емблема. Това е песента, на която танцувам най-въодушевено поддържайки концентрацията си на енергийни запаси. Изпълненията й с близнаците Les Twins винаги ме мотивират да измислям нови хореографии за моят личен проект с близнаците Пищолски-тъпани. За мен Лили е най- голямата българска звезда- като това включва в себе си- железен контрол и самодисциплина, перфекционизъм към детайла, скромност, човечност и последователност в творческото дълголетие. „Искам те“ е песен която бих изпяла с много обич на любимият си мъж. Да пееш за вечната Любов е равносилно на величието което излъчва Безкрайността на Вселената. Подбрах тази песен от нашият репертоар със Стунджи заради силата и мощта, която излъчва един специфичен песенен мотив в средатa. За него един голям български артист ми каза: „Когато Елица пее този фрагмент имам чувството, че прави мост между Земята и небето“- необикновен комплимент! Характерните барабани, патентовани на мое име „Космическото дърво“, и възможността да ги занесем чак в подножието на пещерата Очите на Бога и Олимпийският стадион в Берлин, са едно от събитията, с които винаги ще се гордея.", "date": "2018.10.11", "title": "ПРОФОН представя: Моите 5 за последните 20 с Елица Тодорова"}
{"url": "https://www.monitor.bg:443/bg/a/view/ostaviha-v-aresta-chetirima-vyrteli-dalavera-s-onkolekarstva-146679", "text": "Апелативният специализиран съд потвърди определението на първата инстанция и остави в ареста за постоянно четирима от седемте задържани за незаконна търговия с онколекарства - Борислав Сотиров, Делян Денсузов, Калоян Молалийски и Милослав Пейков. Другите трима, задържани при акцията в Благоевград и София, остават под домашен арест - Небесна и Зара Балджийски, както и Светлана Тюлекова. Последната е биал фармацевтка в онкоболницата в Благоевград. Обвиняемите бяха задържани заради схема, чрез която е източвана здравната каса с незконен реескпорт на медикаменти за онкоболни. Лекарствата били за пациенти в болницата „Йоан Павел“ в София и „Св. Мина“ в Благоевград. Според съда няма данни, че обвиняемите могат да се укрият, но има опасност да извършат ново престъпление. Според доказателствата има ясно разграничение кой каква функция е изпълнявал в престъпната група, която според разследването е работила от средата на 2017 г. до 4 октомври 2018 г. За оставянето под домашен арест на трите жени беше взето под внимание и влошеното им здравословно състояние. Преди решение в четвъртък, което ще е окончателно, защитата и прокуратурата останаха на различни позиции. Според адвокатите няма яснота какво точно се твърди, а делото е лишено от доказателства. Според обвинението доказателствата са достатъчно, предвид обвиненията към лицата. Миналата седмица спецпрокуратурата задържа седем души, сред които шефката на столичната частна хематологична болница „Йоан Павел“ д-р Небесна Балджийска, дъщеря ѝ - лекар в същата болница д-р Зора Балджийска и фармацевтка от благоевградската онкоболница.", "date": "2018.10.11", "title": " Оставиха в ареста четирима, въртели далавера с онколекарства"}
{"url": "https://www.monitor.bg:443/bg/a/view/a1-s-nagrada-za-svoeto-rebrandirane-ot-ba-awards-2018-146676", "text": "А1 спечели първо място в категорията „Корпоративен ребрандинг” по време на годишните награди BAAwards, които проведоха на 10 октомври. Телекомът беше отличен от журито на престижния конкурс за своята кампания „Мтел става А1”, разработена съвместно с креативната агенция Saatchi & Saatchi Sofia.   „Мтел става А1” е сред най-успешните и ефективни кампании по ребрандиране на българския пазар. Според национално представително проучване на GFK, проведено само 2 месеца след преименуването на телекома, 94% от българите знаят новото име на телекома.  Въпреки промяната А1 остава предпочитан избор за потребителите по отношение на мобилните услуги. Компанията се ребрандира през месец май, след като 23 години беше позната на всички като Мтел. Новото име е само част от цялостния процес по промяна на компанията. Основната идея в него е, че А1 се вслушва все повече в мнението на клиентите, за да отговори на техните очаквания и прави живота им в дигиталната ера по-лесен и по-забавен. Ребрандирането позволи на компанията да гарантира по-високо качество на своята мрежа, да направи технологиите по-достъпни и лесни, и да осигури лоялно отношение и удобство на клиентите си. „Не оцеляват нито най-силните, нито най-интелигентните. Успяват тези брандове, които най-добре се приспособяват в дигиталната ера, слушат и чуват потребителите си и имат страхотни екипи – вдъхновени и вдъхновяващи”, сподели Христо Вълков, старши мениджър „Управление на бранда” в А1. A1 традиционно попада сред победителите на BAAwards. В миналото издание на конкурса компанията бе отличена с първа награда за старта на своите спортни канали MAX Sport. BAAwards се организират за пета поредна година, като този имаше рекорден брой постъпили заявки – 44. Целта на конкурса е да отличи най-добрите постижения в сферата на маркетинговите комуникации, като този път експертното жури награди общо 12 рекламни и комуникационни кампании.", "date": "2018.10.11", "title": "А1 с награда за своето ребрандиране от BAAwards 2018"}
{"url": "https://www.monitor.bg:443/bg/a/view/ribnijat-pazar-na-tokio-otvori-vrati-na-novo-mjasto-146672", "text": "Прочутият рибен пазар в японската столица отвори врати на ново място, но запази най-известната си традиция - търга за риба тон. Традиционното биене на звънец отбеляза началото на търга за риба тон на пазара в района Тойосу. Последваха същите ритмични провиквания на търговците и специални знаци с ръце на участниците в търга, както на легендарния пазар в Цукиджи. Той бе закрит, след като функционира в продължение на над осем десетилетия и се превърна в голяма туристическа атракция. Най-скъпата риба за деня бе продадена за 4,28 милиона йени (38 000 долара), което не е необичайно висока цена за качествена риба тон. Рибата е тежала 214 кг.", "date": "2018.10.11", "title": "Рибният пазар на Токио отвори на ново място"}
{"url": "https://www.monitor.bg:443/bg/a/view/berlin-smjata-vyprosa-s-gryckite-reparacii-za-prikluchen-146673", "text": "Германското правителство смята въпроса за военните репарации към Гърция за \"юридически и политически уреден окончателно\", заяви говорителят на германското правителство Щефан Зайберт. Той обяви още, че няма никаква информация за разбирателство между гръцкото и полското правителство за издигане на нови претенции за репарации от Германия. Според правителствени източници в Атина, гръцкият президент Прокопис Павлопулос може да постави отново на дневен ред претенциите на Гърция за стотици милиони репарации за германската окупация по време на Втората световна война по време на посещението на германския президент Франк-Валтер Щайнмайер в Гърция днес и утре.", "date": "2018.10.11", "title": "Берлин смята въпроса с гръцките репарации за приключен"}
{"url": "https://www.monitor.bg:443/bg/a/view/imanjari-zaloveni-dokato-prodavat-zlaten-venec-za-2-mln-evro-146671", "text": "Престъпна група от четирима, сред които и агент на ДАНС, са заловени по време на сделка, при която искали да продадат златен венец за два милиона евро, стана ясно на брифинг на спецпрокуратурата, ГДБОП и ДАНС. В края на юли т.г. била получена информация в службите, че се готви сделка с културно-исторически ценности. В понеделник службите реагирали по неотложност и първоначално задържали седем души в Симеоновград, които се опитали да продадат 400 грама златен венец от античността. Към настоящия момент са събрани доказателства и са повдигнати обвинения на четирима от тях, сред които и агент от ДАНС, за участие в банда за търговия на културно-исторически ценности, съобщи един от двамата наблюдаващи прокурори Сийка Милева. Останалите трима задържани са криминално проявени, но не за иманярска дейност. Задържаните са Димитър Андинов, Петър Влаев, Антон Ивов и Недко Добчев, като последният е агентът на ДАНС. Досъдебното производство е образувано на 8 октомври. Обвиненията са за участие в организирана престъпна група и за предлагане за отчуждаване на движими културни ценности, обясни прокурорката. По време на брифинга тежко въоръжени антимафиоти пазеха културните ценности, задържани от групата. Изложени бяха, освен златния венец, две гривни и златна торква. Задържаните предмети подсказвали висок статус. Според археолози артефактите са уникални и най-вероятно датират от втората половина на 4 век преди новата ера. \"Откъде е придобита тази иманярска находка, тепърва ще установяваме\", допълни зам.-главният прокурор Иван Гешев. Купувачите са българи, но на тях не са повдигнати обвинения. Има данни, че е пробвано съкровището да бъде продадено в Турция. Ролята на служителя на ДАНС била да координира срещите на иманярите с купувачи. Той е проверявал надеждността им според разследващите. Няколко часа след брифинга спецпрокуратурата съобщи, че е внесла в съда искане за налагане на мерки за неотклонение „Задържане под стража“ на четиримата обвинени за участие в организирана престъпна група за държане и трафик на културно-исторически ценности. На правителственото заседание в сряда премиерът Бойко Борисов препоръча спецпрокуратурата, ДАНС и МВР да покажат публично златното съкровище. Националният археологически институт към БАН ще направи обстойна оценка на намерените предмети. Вероятно ценностите са принадлежали на тракийски елит. Според разследващите това не е цялото съкровище и има още предмети от него, които до момента не са открити.", "date": "2018.10.11", "title": "Иманяри заловени докато продават златен венец за 2 млн. евро"}
{"url": "https://www.monitor.bg:443/bg/a/view/vkaraha-selena-gomes-v-ludnica-146670", "text": "Поп сензацията Селена Гомес се озова в психиатрична клиника. Причината – тя е претърпяла емоционален срив, след като два пъти през последните седмици е влизала в болница. Певицата се сблъсква със здравословни проблеми заради усложнения от трансплантацията на бъбрек от миналата година, които се проявяват чак сега. От притеснението 26-годишната красавица, която през септември направи втората си визита у нас, е получила паник атака. Според сайта TMZ, Селена е поискала да напусне медицинската институция, където е провела кръвни тестове, но лекарите са отказали. Сега тя е прехвърлена в психиатрично отделение. Провежданото лечение от медицинското заведение е диалектическо поведенческа терапия. Заобиколена е от семейството си и получава подкрепа. Сега е по-добре“, разказа неин бизък пред сп. People. От 2015 година изпълнителката на Love You Like A Love Song е съсредоточена върху здравето си, след като разкри, че се бори с тежкото автоимунно заболяване лупус. Заради диагнозата се наложи да получи нов бъбрек, дарен от най-добрата й приятелка - актрисата Франча Райс.", "date": "2018.10.11", "title": "Вкараха Селена Гомес в лудница"}
{"url": "https://www.monitor.bg:443/bg/a/view/50-emblematichni-fotografii-na-arnold-numan-redjat-v-sofija-snimki-146675", "text": "50 подбрани емблематични творби на един от създателите на съвременната иконография Арнолд Нюман ще бъдат подредени в Софийска градска художествена галерия между 6 ноември и 9 декември. Експозицията пристига като част от десетото издание на платформата „Майстори на фотографията“ и с благословията на фондация „Арнолд и Аугъста Нюман“ и галерия „Хауърд Грийнбърг“, чиито собственик посети страната ни в края на март тази година. В продължение на 70 години пред обектива на Нюман застават най-големите имена от света на изкуството, политиката и шоубизнеса на XX век като запечатва историята на столетието, създавайки новаторски подход в портретирането - “фотопортрет в интериор”, разбивайки стереотипа на студиото и изваждайки модела от него. Нюман, който си отиде от този свят през 2006 г., е сред първите, които разполагат моделите си в среда, типична за професиите им, с което улавя същността на техните живот и работа. Този подход е широко използван днес, но техниката е необичайна за 30-те години, когато той започва да я използва. Стравински край рояла, Шагал пред своя картина, Кенеди пред Белия дом - Нюман е направил хиляди портрети на художници, писатели, актьори, музиканти, политици: Пикасо, Дали, Мондриан, Миро, Брак, Макс Ернст, Ман Рей, Артър Милър, Алфред Круп, Айн Ранд, Кристиaн Диор, Капоти, Джордж Харисън, Франко, 10 американски президенти. Един от портретите, които не успява да направи, е на Айнщайн - ученият умира ден преди тяхната среща. Творбите на Нюман разказват собствена история, сякаш мини биография на този, попаднал пред обектива на гениалния фотограф. Интересуват го мотивите, които движат хората, а фотографията е платното, на което рисува, вярвайки, че първо трябва да си добър художник. Арнолд Нюман старателно изгражда фотографиите си като картини - подрежда пространството с изтънчена интуиция и пестелива сръчност. Малката глава на Стравински край огромния роял - това е светът на музиката. Начупеният Уорхол или очилата, през които Азимов вижда бъдещето на Вселената. Носител е на редица награди, сред които тази на Американската асоциация на медийните фотографи, призът по повод стогодишнината на Кралското фотографско общество, френското отличие „Кавалер на ордена за изкуство и литература”. През 2005 г. списание Photo District News обявява Нюман за един от 25-те най-влиятелни фотографи. Удостоен е с почетен докторат от девет висши учебни заведения, изнасял е лекции и е провеждал уъркшопи по целия свят. Ден след откриването на изложбата му в Софийска градска художествена галерия, ще бъде изнесена и лекция върху неговото изкуство. За да го представи, в България ще пристигне най-големият експерт на творчеството му - Уилям Юинг, световнопризнат учен в областта на фотографията, автор, куратор на изложби, професор Юинг е автор на книгата Masterclass Arnold Newman.", "date": "2018.10.11", "title": "50 емблематични фотографии на Арнолд Нюман редят в София (СНИМКИ)"}
{"url": "https://www.monitor.bg:443/bg/a/view/patriarhyt-praznuva-rojden-den-s-daritelska-kampanija-146678", "text": "На 15 октомври Негово светейшество българският патриарх и Софийски митрополит Неофит ще отбележи своя 73-и рожден ден. По този повод патриархът ще посети Троянския манастир, където ще бъдат отслужени \"Света божествена литургия и благодарствен молебен за здравето и дългоденствието на първосветителя на родната ни църква\". Това съобщават от Българската патриаршия. Патриарх Неофит призовава всички, които желаят да изразят уважението си към него, да участват в дарителската кампания за набирането на средства за купуването на апарата ROTEM SIGMA за болницата \"Шейново\", който е жизнено необходим за диагностицирането на кръвозагуба при пациенти с тежки усложнения. Средствата за купуването на апарата могат да бъдат превеждани на сметка на Софийската митрополия. Като изказва всесърдечна благодарност на всички, Негово светейшество благопожелава здраве, благоденствие, мир, любов и преуспяване в добрите начинания.", "date": "2018.10.11", "title": "Патриархът празнува рожден ден с дарителска кампания"}
{"url": "https://www.monitor.bg:443/bg/a/view/pochina-13-godishnijat-mihail-zatisnat-ot-futbolna-vrata-146669", "text": "13-годишният Михаил, който на 24 септември т.г. бе затиснат от врата на футболно игрище, е починал в отделението по анестезиология, реанимация и интензивно лечение в пазарджишката болница. Това потвърди директорът на здравното заведение д-р Васил Вълчев. Момчето беше прието в лечебницата в много тежко състояние - с черепно-мозъчна травма и контузии в гръдния кош, засегнати бяха и белите дробове и от деня на инцидента бе поставено на командно дишане, тъй като беше в кома. Трагедията се разигра на 24 септември на една от спортните площадки в града - на ул. “Ангел Кънчев“, където Михаил от ромския квартал “Изток“ отишъл да играе с приятели. Докато групата момчета ритали топката, 13-годишното момче се провесило на металната врата и тя се стоварила върху него, затискайки го към земята. Нещастният инцидент стана повод шефът на Областната дирекция на МВР в Пазарджик ст.комисар Йордан Рогачев да разпореди проверка на всички спортни и детски площадки в 12-те общини в региона. Той поиска към кметските администрации да бъдат сформирани комисии, които да инспектират зоните за спорт и до месец да бъдат изготвени доклади и какви мерки са предприети. Около час пред болницата в Пазарджик днес е имало струпване на жители от ромския квартал, когато родителите научили за смъртта на детето си. Те отказали да му бъде направена аутопсия по религиозни причини. Изготвянето на съдебно-медицинска експертиза е задължителна по закон, за да се установи причината за смъртта на лицето, коментираха лекари.  ", "date": "2018.10.11", "title": "Почина 13-годишният Михаил, затиснат от футболна врата"}
{"url": "https://www.monitor.bg:443/bg/a/view/nadal-pomaga-na-postradalite-v-majorka-146661", "text": "Световният №1 Рафаел Надал показа голямото си сърце, като се включи да помага на пострадалите в Майорка. Испанският средиземноморски остров беше връхлетян от силни бури и проливни дъждове във вторник, като природното бедствие взе 10 жертви, има десетки изчезнали, сред които и дете. Родният град на топтенистът – Манакор, е на около 15 км от най-пострадалото селце Сант Лоренц де Кардасар. Още вторник вечер Матадора отвори вратите на академията си “Рафа Надал Тенис център“ за всички нуждаещи се, като около 50 човека са пренощували там. И докато Надал е в Майорка, бившият №1 Новак Джокович се класира за четвъртфиналите на \"Мастърс\" турнира в Шанхай с награден фонд $7 млн. Поставеният под номер 2 сърбин се наложи над 16-ия в схемата Марко Чекинато с 6:4, 6:0 и взе реванш за загубата от италианеца на \"Ролан Гарос\" през юни. Джокович ще измести Роже Федерер от второто място в световната ранглиста, ако достигне до финала в Шанхай.", "date": "2018.10.11", "title": "Надал помага на пострадалите в Майорка"}
{"url": "https://www.monitor.bg:443/bg/a/view/levski-chaka-sporten-direktor-do-nova-godina-146677", "text": "Изпълнителният директор на “Левски” Красимир Иванов обяви,че желанието на клуба е да назначи спортен директор до края на годината. Иванов призна,че са водени разговори с български кандидати за поста, но сред тях не са Наско Сираков и Христо Йовов. Изпълнителният директор на синия клуб обяви също, че вече има положително развитие по преговорите с Обертан, Цветкович, Кабрал и Яблонски за нови договори. “Треньорът Стоянович иска спортен директор, с който да работи. Рано или късно този въпрос ще се отметне. Аз се надявам до края да годината да затворим този въпрос. По-скоро все още се оглеждаме за подходящия кандидат. Не е казано, че трябва да бъдат само българи или само чужденци“, заяви Красимир Иванов. В същото време защитникът на “Левски” Давид Яблонски, който бе глобен с 3000 хлева от БФС заради негово изказване в социалните мрежи срещу ЦСКА след дербито, дари на школата на клуба парите, събрани от феновете. Напомняме, че привърженици на \"сините\" събраха сумата и я дадоха на футболиста. От своя страна Яблонски реши да дари събраните пари на школата на “Левски” „Благодаря на всички фенове, на всички хора, които ме подкрепиха и искам да дам парите на школата на “Левски”, за да се купят врати и топки”, сподели Давид Яблонски пред клубната телевизия на „сините”. „Много благодаря за жеста. На теб ти пожелавам успехи и все така до “Левски” да си. Да продължаваш да вкарваш голове”, каза от своя страна директорът на ДЮШ на „сините“ Даниел Боримиров.", "date": "2018.10.11", "title": "“Левски“ чака спортен директор до Нова година"}
{"url": "https://www.monitor.bg:443/bg/a/view/57-kluba-razsledvani-v-gigantskata-belgijska-afera-146674", "text": "Националното следствие на Белгия призова и разпита най-влиятелния футболен мениджър в страната в момента Моги Баят само ден, след като важни фигури в този спорт бяха посочени като ангажирани в схеми за уреждане на мачове. В същото време белгийската прокуратура трябва да реши дали да повдигне обвинения на 25 човека, в това число и старши треньора на шампиона “Брюж”, бившият генерален мениджър на “Андерлехт”, съдии и други служители в клубове и федерацията. Някои от тях дори може да се озоват за по-дълго в ареста, ако съмненията за техни престъпления са сериозни. Белгийската полиция е проверила 44 клуба или субекти, които се намират на територията на страната, както и други 13 на териториите на Франция, Люксембург, Кипър, Черна гора, Сърбия и Македония. Адвокатът, който представлява бившия генерален мениджър на “Андерлехт” Херман ван Холсбеек, потвърди пред телевизия RTL за освобождаването на клиента му, след като е дал достатъчно информация за трансфери и договори. Иван Леко, хърватският треньор на “Брюж”, все още е в ареста и не е освободен, потвърди адвокатът му след края на разпита. Иначе “Брюж” е група А на Шампионската лига заедно с отборите на “Атлетико” (Мадрид), “Монако” и “Борусия” (Дортмунд).", "date": "2018.10.11", "title": "57 клуба разследвани в гигантската белгийска афера"}
{"url": "https://www.monitor.bg:443/bg/a/view/rafael-pashamov-izpja-syrceto-si-v-novi-istini-video-146660", "text": "Млада надежда на поп сцената Рафаел Пашамов, който остави ярка следа с участието си в музикалния формат „Гласът на България“ и си спечели продуцентски договор с „Монте Мюзик“, пусна втори сингъл. Песента носи името “Нови истини” и вече се сдоби и с видеоклип. Отново Рафаел е автор на текста и участва в написването на музиката, за да излее сърцето си по изгубената любов в парчето. За музикалното оформление му помага Весел Ценов – Algoriddim. Видеото е заснето от режисьора Павлин Иванов – Bashmotion и проследява малките моменти, които оставят трайни следи в отношенията между двама души. Видеото може да видите тук:", "date": "2018.10.11", "title": "Рафаел Пашамов изпя сърцето си в „Нови истини” (ВИДЕО)"}
{"url": "https://www.monitor.bg:443/bg/a/view/uraganyt-na-veka-otnese-florida-146662", "text": "Ураганът Майкъл, който премина през северозападната част на Флорида, отне живота на един човек, съобщиха местните власти, цитирани от АФП. Човекът е бил ударен от падащо дърво. Майкъл удари с пълна сила северозападната част на американския щат Флорида. С ветрове от 250 км/ч стихията нанесе значителни щети и предизвика наводнения в крайбрежните зони. Майкъл достигна сушата като ураган от четвърта степен по постепенната скала на Сафир-Симпсън към 13,30 часа местно време близо до курортния град Мексико бийч, разположен на Мексиканския залив. Това бе най-силната буря във Флорида от четвърт век и третия по мощ ураган, достигал сушата в САЩ, съобщи Ройтерс. На кадри в социалните мрежи се вижда как част от Мексико бийч е под вода, достигаща до покривите на някои къщи, някои от които частично разрушени от бурята. В намиращия се наблизо град Панама мощната буря продължи три часа, а по улиците има паднали дървета и отломки, включително цели парчета от тухлени сгради, съобщиха репортери на АФП от мястото на събитието. Майкъл се придвижва на север със скорост от 26 км/ч, като се очаква постепенно да загуби силата си на ураган и да се отдалечи към Атлантическия океан в петък. Около 375 000 души от над 20 окръга във Флорида получиха нареждане за евакуация. Националният център за ураганите съобщи, че Майкъл е преминал от Флорида в Джорджия като ураган от трета степен - най-мощната буря в документираната история, преминавала през югозападната част на щата, предаде Асошиейтед прес. Към 18 часа местно време бурята бе на 32 км западно-северозападно от град Бейнбридж с ветрове от 185 км/ч, добавя агенцията.", "date": "2018.10.11", "title": "Ураганът на века отнесе Флорида"}
{"url": "https://www.monitor.bg:443/bg/a/view/goranov-zaminava-za-indonezija-za-sreshti-na-svetovnata-banka-i-mvf-146665", "text": "Министърът на финансите и Владислав Горанов ще води делегацията за участие в редовните годишни срещи на Съветите на управителите на Групата на Световната банка (СБ) и на Международния валутен фонд (МВФ). Годишните срещи ще се проведат от 12 до 14 октомври в Индонезия. В рамките на форума българските делегати ще се срещнат с висши ръководни екипи на МВФ и на Световната банка, с представители на международни финансови институции, на инвестиционни и централни банки, съобщава пресцентърът на Министерството на финансите. Участието на България в тези годишни срещи увеличава възможностите на страната ни за разширяване и стабилизиране на международните контакти, се посочва в съобщението.", "date": "2018.10.11", "title": "Горанов заминава за Индонезия за срещи на Световната банка и МВФ"}
{"url": "https://www.monitor.bg:443/bg/a/view/chetirima-mladeji-otnesoha-globi-po-1000-lv-za-hvanati-5-taraleja-146668", "text": "По 1000 лв. глоба получиха четирима младежи за това, че са хванали 5 таралежа, които са от защитен вид животни и са под закрила. Пазарджишкият Окръжен съд даде на Георги Николов, Васил Георгиев, Коста Тодоров и Димитър Василев минимална парична санкция, след като съдията по делото Александър Александров прие, че са се разкаяли за стореното и че са с ниски доходи и отсъди размера на наказанието да е 1000 лв. Четиримата - на възраст 20, 22, 23 и 27 години от пловдивското село Ягодово, от гр. Съединение и двама от пазарджишкото село Цар Асен, бяха спипани на 21 март тази година на черен път между селата Пищигово и Черногорово. Полицейски патрул се усъмнил какво прави толкова късно (около 23 ч.) в полето лек автомобил БМВ с кърджалийска регистрация. Органите на реда спрели за проверка немското возило и, когато проверили багажника, вътре намерили чувал, в който били сгушени 5-те таралежа. Когато униформените ги попитали за какво са им ежковците, с половин уста бракониерите изплюли камъчето, че може и да ги изядат. Тази версия обаче в съдебната зала категорично бе опровергана от тях, като единият - Георги, заяви, че кучето му хванало таралежите и те му трябвали, за да ги пусне в двора си у дома, за да ловят змии. Всеки от четиримата изрази съжаление за постъпката си. Прокурорът по делото Недялка Попова поиска да им бъде снета наказателната отговорност и обясни, че административното наказание в случая е от 1000 до 5000 лв. Така председателят на съдебния състав Александров им постанови по 1000 лв. глоба. Таралежите пък още тогава са били предадени на служител от местната Регионална инспекция за околната среда и водите.", "date": "2018.10.11", "title": "Четирима младежи отнесоха глоби по 1000 лв. за хванати 5 таралежа"}
{"url": "https://www.monitor.bg:443/bg/a/view/dramata-s-emblemata-na-cska-prikluchi-146666", "text": "Сага с наследството на фалиралия ЦСКА, която се точи близо година и половина, приключи днес. Цената бе 8 милиона и в крайна сметка бе платена от дружеството „Ред Енимълс“, зад което стои ръководството на футболния клуб, който в момента се подвизава в Първа лига. Час преди крайния срок сумата беше преведена, а на официалния сайт на ЦСКА бе пуснато обръщание към феновете. Заради огромния интерес пък сайтът се срина, тъй като новината бе чакана с нетърпение от запалянковците. \"ЦСКА е велик клуб и ще остане такъв за поколения напред. Клуб, който се бори честно на зеления терен и отстоява своето достойнство. В последните години получихме много некоректни удари отвсякъде. Въпреки всички тези обстоятелства, ние заявяваме официално: ЦСКА върна своята емблема! Сумата е платена, поетият ангажимент е изпълнен, дадената дума е спазена! ЦСКА е над всичко, нека заедно го върнем там, където заслужава!\", написаха от клуба. По информация на „Монитор“, плащането на сумата е било поделено между двама от собствениците на ЦСКА – Гриша Ганчев и Юлиан Инджов. Третият акционер – Христо Стоичков, не е дал и стотинка, като отдавна е абдикирал от случващото се на „Армията“. Според българското законодателство това вече е факт, като предстои и УЕФА да признае футболния клуб за наследник на историята на „червените“. За целта от БФС трябва да изпратят писмо, а останалото са формалности. „Този процес няма да стане днес или утре, коментира изпълнителният директор на БФС Павел Колев. - Първо, от клуба трябва да се свържат с БФС и да ни изпратят цялата документация относно плащането на въпросните 8 милиона лева и придобиването на активите на ЦСКА. След това трябва да изпратим становището си до УЕФА, че ЦСКА има своя приемник. В 99% от случаите УЕФА се съобразява със становището на централата, от която идва то. БФС е органът, който трябва да се произнася по тези въпроси\", обясни дясната ръка на Борислав Михайлов. Плащането на 8-те милиона също така слага точка и на спора между елитния ЦСКА и непопулярния тим от Втора лига ЦСКА 1948 за това кой точно клуб е наследник на „армейците“.", "date": "2018.10.11", "title": "ЦСКА плати 8 милиона лева за емблемата (ОБНОВЕНА)"}
{"url": "https://www.monitor.bg:443/bg/a/view/gonkadjijata-marin-ne-se-razkaja-v-syda-che-e-shofiral-pijan-i-bez-knijka-146667", "text": "Фенът на „Бързи и яростни” Марин Атанасов на 25 години, който миналата неделя си спретна гонка с полицията и обиколи половината Пловдив, пресичайки кръстовищата предимно на червени светофари, остава в ареста, реши районният съд в Пловдив. Според съда Марин Атанасов е с висока степен на обществена опасност, тъй като е шофирал без книжка, пиян и не се е подчинил на полицейските разпореждания. Той учил само до 4-и клас, поради което нямало как да вземе свидетелство за управление на автомобил. Бил съден два пъти именно заради това, че шофира без книжка. Много пъти е бил спиран от КАТ и глобяван пак за същото нарушение на Закона за движение по пътищата. Въпреки всичко Марин Атанасов не си взел поука и на 7 октомври отново се качил да шофира. Към 12 часа в неделя в района на Централна гара в Пловдив служители на сектор „Специализирани полицейски сили” се опитали да го спрат. Когато полицаите се приближили към леката кола, Марин дал газ, прегазил крака на единия от униформените и отпрашил към кръстовището на Сточна гара, а оттам към ж.р. „Тракия”. Със служебния си микробус полицаите последвали пежото. Към тях се включили и други патрулки. Гонката се преместила в района на „Лидъл”- а в район „Тракия”, където преследваният автомобил ударил една от полицейските коли и след това отново отпрашил с мръсна газ към Мебелна къща на Асеновградско шосе към кръстовището на Сточна гара. На бул. „Найчо Цанов” пежото не успяло да вземе завоя, изхвърчало от пътя и се блъснало последователно в две дървета. 25-годишният шофьор Марин Атанасов и неговият спътник на 19 години моментално били арестувани. Определението може да се обжалва на 16 октомври от 15,30 часа.", "date": "2018.10.11", "title": "Гонкаджията Марин не се разкая в съда, че е шофирал пиян и без книжка"}
{"url": "https://www.monitor.bg:443/bg/a/view/chelsi-prashta-fenovete-rasisti-v-konclager-146664", "text": "Собственикът на “Челси” Роман Абрамович има нова идея за превъзпитанието на расистите сред феновете на тима. Руският милиардер е решил, че традиционното наказание с лишаване от достъп до стадиона няма да промени възгледите на хората. Затова Абрамович е решил да дава избор на провинилите се фенове. Те трябва да решат дали да им бъдат отнети сезонните билети, или да ходят на образователни курсове и посещения в концлагера Аушвиц. Собственикът на “Челси” е евреин по произход и затова е приел като лична кауза борбата с антисемитизма сред феновете. „Простата забрана за посещение на мачове не може да промени поведението на хората. Нашата политика им дава шанс да осъзнаят какво са направили и след това да започнат да се държат по-добре. В предишни години просто им взимахме картите и им забраняваха да идват на стадиона за период от три години, коментира Брус Бък от управата на “Челси”. - Сега даваме на хората право на избор. Трудно е да извадим от трибуната тълпа от 50 или 100 души, но днешните технологии позволяват да идентифицираме отделни личности. В такива случаи можем да действаме“, добави шефът при „сините“. Управата на “Челси” всеки април ходи на посещение в Аушвиц. През юни тази година и група от 150 фенове на тима беше изпратена в известния нацистки лагер на смъртта на територията на Полша.", "date": "2018.10.11", "title": "„Челси“ праща феновете расисти в концлагер"}
{"url": "https://www.monitor.bg:443/bg/a/view/siderov-poiska-reorganizacija-na-mvr-postavja-vyprosa-na-koalicionen-syvet-146650", "text": "Лидерът на „Атака“ и шеф на патриотите в НС Волен Сидеров поиска реорганизация и реформи в работата на МВР и ще постави тази тема на следващия коалиционен съвет в понеделник. Това заяви самият Сидеров в кулоарите на парламента. Сидеров коментира срещата, която са поискали депутати от „Обединени патриоти“ с премиера Бойко Борисов в сряда в Министерски съвет. Националистът обаче отрече темата да е била оставката на новия вътрешен министър Младен Маринов, за която той настоява, особено след инцидента със съпругата му Деница преди дни. Миналият петък Деница Сидерова участваше в пътен инцидент с кола, управлявана от суданец, след което последвало саморазправа. Атакистите са поискали среща с министър-председателя, за да обсъдят именно работата на МВР, законодателната дейност, но и отношенията в коалицията и как тя ще продължи да работи. Според него доста често НС се превръщало в „трансмисия“ и само приемало и гласувало предложения, внесени от някое министерство. По думите му проблемите в коалицията се решават именно чрез диалог. Сидеров обясни, че продължава да иска оставката на Младен Маринов. По думите му има забележки към работата на МВР и по последния случай с убитата журналистка Виктория Маринова и по-специално как са оставили криминално проявен човек да напусне страната. Той поясни, че за да стане това, е нужно съгласието на ГЕРБ. Сидеров отказа да коментира кога ще бъде назначен главен секретар на МВР и прехвърли отговорността към изпълнителната власт – премиер и вътрешен министър. Сидеров обаче отказа да потвърди дали Светлозар Лазаров ще бъде предложен от него за главен секретар на МВР и това ли е причината той да напусне поста си на национален координатор на „Атака“. Въпреки това уточни, че ако Лазаров се кандидатира за поста, той националистите и той лично ще го подкрепят. Сидеров не е съгласен и с мнението на шефа на ПГ на ГЕРБ Цветан Цветанов, че Лазаров не е подходящ и връщането му в МВР ще е абсурд. Според Сидеров Светлозар Лазаров има много сериозни качества да бъде главен секретар. По думите му полицията трябва да насочат усилията си към битова престъпност и корупция, особено по малките населени места. По думите му иска реформи в МВР не за да уреди някого на служба. Преди това Сидеров се срещна с шефа на НСО ген. Данчо Дяков. По думите на Сидеров Дяков се е интересувал какво се е случило и има ли нужда да осигурява охрана за него и семейството му. \"Обсъдихме цялостно случая. Аз казах, че за момента няма\", каза Сидеров и отхвърлил предложението.. Двамата се разбрали да държат връзка, а Дянков да даде допълнителна информация има ли нужда от охрана. Той добави, че има ситуации, в които, без да се чувстваш застрашен, има заплаха за семейството ти. Иначе преди две години също имал предложения за охрана от НСО. Тогавашният шеф на НСО и директорът на ДАНС дошли при него с извадки от интернет, където имало заплахи от ислямисти срещу политически лидери от различни страни, включително и Сидеров. \"Тогава отказах охрана, защото на подобен тип ислямисти едва ли ще им попречи придружаване на НСО до 18.00 часа\", уточни Сидеров.", "date": "2018.10.11", "title": "Сидеров поиска реорганизация на МВР, поставя въпроса на коалиционен съвет"}
{"url": "https://www.monitor.bg:443/bg/a/view/vkaraha-v-aresta-41-godishen-myj-naranil-s-noj-jena-si-146652", "text": "41-годишен мъж нападна с нож жена си след скандал заради липсата на пари. Инцидентът е възникнал вчера следобед в местността „Мичевица“, в землището на село Слокощица. Тогава двойката, която живеела на семейни начела от около 20 години и имат общо 11 деца, започнали да се карат. „Доколкото чухме, те са се скарали, защото Иван нямал пари за децата, част от които са ученици. Не искал и да работи. Жената вдигнала патардия и Иван взел един нож и я намушкал в крака. Разбрахме, че сега жената е в болница, имала повърхностно нараняване на левия крак“, коментираха жители на селото.   По данни от пресцентъра на ОДМВР – Кюстендил, веднага след инцидента жената е подала сигнал на тел.112. Мъжът е задържан за 24 часа в полицейското управление в града за нанесена средна телесна повреда. По случая е започнато бързо полицейско производство, уведомен е дежурен прокурор.", "date": "2018.10.11", "title": "Вкараха в ареста 41-годишен мъж, наранил с нож жена си"}
{"url": "https://www.monitor.bg:443/bg/a/view/zadyrjaha-selski-kmet-prevozval-nelegalno-dyrva-za-ogrev-146651", "text": "Кметът на беловското село Габровица Кирил Симеонов е бил задържан с камион, натоварен с нелегални дърва за огрев. Селският управник бил спипан по време на акция на служители от сектор \"Противодействие на икономическата престъпност“, които засекли камион \"Щаер\" със закрити регистрационни номера да превозва 9 кубика дърва без контролна мярка от горските и без писмено позволително. Самият шофьор-кмет на селото, на 44 години, не успял да покаже на контролните органи никакви документи за произхода на дървения товар. Когато на място били повикани представители на Изпълнителната агенция по горите и Регионалната дирекция в Пазарджик, те констатирали, че камионът няма и лиценз за превоз на дървесина. Возилото и дървесината са иззети и се пазят на съхранение в Държавно горско стопанство „Белово”, потвърдиха от Областната дирекция на полицията в Пазарджик. В селото разказват, че сегашният им кмет Кирил Симеонов е бивш горски и от 2 месеца возел дърва за отопление, но за тях имало маркировки и разрешително. Дали задържаният камион бил натоварен с нелегални дърва съселяните на Симеонов отказаха да коментират. При полицейската акция при проверка на къща в село Пищигово криминалисти от ОДМВР-Пазарджик са установили наличието на 2,5 куб. м орехова дървесина. Притежателят й Д.Г. (30 г.) от същото село не успял да представи редовно позволително, а дървата не били маркирани. Аналогичен е и случаят с велинградчанина М.Ч. (29 г.). Той транспортирал около 2,5 кубически метра иглолистни дърва за огрев с каруцата си, незаконно добита от района на Велинград.", "date": "2018.10.11", "title": "Задържаха селски кмет, превозвал нелегално дърва за огрев"}
{"url": "https://www.monitor.bg:443/bg/a/view/jiteli-na-bjaga-iskat-polegnali-policai-na-glaven-pyt-146654", "text": "Жителите на село Бяга, община Брацигово, поискаха да бъдат изградени изкуствени неравности, т.нар.“полегнали полицаи“ на главен републикански път. Кметът на селото Боряна Кънева и група местни жители връчиха на областния управител на Пазарджик Стефан Мирев искане за изграждане на три изкуствени неравности на републиканския път III-375, преминаващ през село Бяга, община Брацигово. На обособените пешеходни пътеки преминаването е почти невъзможно и зачестяват случаите на предпоставки за ПТП. В близост до посочения път се намират училището и детската градина. Искането е подкрепено с подписка на жителите на с. Бяга, а пазарджишкият губернатор го подкрепи. Две стационарни камери и светеща сигнализация ще бъдат поставени на въпросните пешеходни пътеки докато тече процедурата по изготвянето на проект и изграждането на неравностите съгласно нормативните изисквания. Това каза по време на срещата кметът на община Брацигово Петко Петков.    ", "date": "2018.10.11", "title": "Жители на Бяга искат „полегнали полицаи“ на главен път"}
{"url": "https://www.monitor.bg:443/bg/a/view/volejbolistkite-prikluchiha-s-uspeh-svetovnoto-146653", "text": "Волейболистките на България завършиха с победа участието си на световното първенство в Япония. Момичетата на селекционера Иван Петков разгромиха Азербайджан с 3:0 (19, 20, 20) в последния си мач от група „F“ от втората фаза на шампионата в Осака. Така нашите приключиха на 6-о място в групата с 4 победи, 5 загуби и 11 точки, а напред продължават само първите три тима в двата потока. В крайното класиране България ще раздели 11/12-о място, както бе и на предишното световно в Италия през 2014 г. Най-полезни за българския тим срещу Азербайджан бяха Мирослава Паскова, капитанката Христина Русева и Нася Димитрова, съответно с 13, 12 и 11 точки за победата. За азерките звездата на отбора Полина Рахимова се отчете с 16 точки. „Показахме отбор и игра, която цяло лято е нашият коз. Без да блестим с определени хора, блестим като отбор. Проблемът ни на световно бе, че досега не сме играли мачове срещу такива съперници и не знаехме чисто психологически как ще реагираме като цяло“, сподели старши треньорът Иван Петков. „Имаше големи драми и хубави моменти на това световно първенство. Мисля, че изкачихме едно стъпалце по отношение на играта в тежките моменти“, каза и капитанката Русева.", "date": "2018.10.11", "title": "Волейболистките приключиха с успех световното"}
{"url": "https://www.monitor.bg:443/bg/a/view/preslava-zarjaza-bebeto-146659", "text": "Поп-фолк дивата Преслава неглижира грижите за първородната си рожба. Певицата гушна дъщеричката си Паола в средата на септември, но ясно личи, че се отдава на далеч по-различни занимания от смяна на памперси и дундуркане. Две седмици след раждането 34-годишната майка поднови клубните си участия и периодично пуска снимки в социалните мрежи от разходки в планината, изкачване на върхове и дори каране на ATV. Нейният любим - бизнесменът Павел Лазаров, също се вижда на част от кадрите. Някои от феновете на звездата на „Пайнер“ негодуват, че вместо да стои вкъщи и да се грижи за детето си, тя се е отдала на живот. Други пък я адмирират, че не е изпаднала в следродилна депресия, а е намерила път към забавленията. Преси много добре си гледа бебчето и не е нужно да се обаждате неподготвени! Не е проблем някой да я отмени за няколко часа в грижите за малката принцеса!“, коментира неин почитател. Други смятат натоварването й като потвърждение на наскоро появилата се теория, че Преслава се е доверила на сурогатна майка и затова се е скрила в Турция през последните дни от евентуалната си бременност.", "date": "2018.10.11", "title": "Преслава заряза бебето"}
{"url": "https://www.monitor.bg:443/bg/a/view/stypkite-na-rajyn-gosling-ot-lunata-do-syrceto-na-zritelja-146655", "text": "Творческото дуо Деймиън Шазел-Райън Гослинг продължава да доказва, че е гарант за успех. След като обединиха уменията и потенциала си за очарователния мюзикъл La La Land, прибрал в архива си общо 6 награди „Оскар“, двамата отново разгръщат потенциала си в „Първият човек“. Тематично филмът е на 180 градуса от първото им съвместно заглавие. Ако в La La Land музиката и романтиката въртяха валса си от първите минути до финалните надписи, то тук фокусът е върху човешката история. А тя далеч не е случайна. В случай че сте прекарали последните месеци в пещера, далеч от всякакъв вид комуникация, припомняме, че сюжетът е изцяло вдъхновен от биографията на първия човек, стъпил на Луната – Нийл Армстронг. Логично, в ролята виждаме Гослинг, за когото не мога да кажа, че това е най-доброто превъплъщение. Въпреки това шансовете му за поредна номинация от Американската филмова академия определено са високи. Не ме разбирайте погрешно, актьорът съвсем не е посредствен на големия екран. Играта му обаче отстъпва пред стойността на разказаната история. Съкровището в цялата продукция – освен саундтрака, скроен от Джъстин Хъруиц (защото все пак, говорим за филм на Шазел – б.а.) е искреността, с която е разказан живоъта на Армстронг. Астронавтът съвсем не е поставен на пиедестал. Основен акцент, разбира се, е работата му в НАСА. Въпреки това Шазел не пропуска да маркира и най-важните събития в личния му живот – като смъртта на дъщеричката му Карън. Изключителна е и Клеър Фой в образа на Джан – съпругата на Армстронг, която въпреки позицията си на домакиня се отличава с особена сила и воля. Филмът получава безрезервната подкрепа на наследниците на бележития астронавт дори в лицето на критиката, че лентата не излъчва сцена с патриотичното забиване на американския флаг на Луната. Самият режисьор неведнъж коментира, че целта на заглавието му не е да проповядва чувство на национална принадлежност или да дава политически коментари. Силен момент от филма обаче все пак остава разсъждението колко човешки живота биват загубени в сляпото преследване на една конкретна мисия – САЩ да изпревари поне веднъж СССР с откритие в Космоса. „Първият човек“ се завърта по родните кина от утре, а единственият недостатък, на който ще попаднете, е прекалената му продължителност. Дългите и протяжни кадри, макар и емоционално натоварени, започват да тежат към края на втория час... който обаче съвсем не бележи финала на лентата.", "date": "2018.10.11", "title": "Стъпките на Райън Гослинг от Луната до сърцето на зрителя"}
{"url": "https://www.monitor.bg:443/bg/a/view/okonchatelno-domashen-arest-za-djadoto-strelec-ot-rakovski-146656", "text": "Дядото стрелец от Раковски остава под домашен арест, което определение на апелативния съд в Пловдив е окончателно. Така въззивната инстанция потвърди мярката за неотклонение на 75-годишния Стефан Говедарски, който на 2 октомври т.г. изпразнил цял пълнител в гърба на 33-годишния си съсед Иван Гълев. Скандалът между двамата комшии в раковския квартал „Ген. Д. Николаев” станал заради кравите на жертвата, които редовно влизали в имота на стрелеца. Срещу 75-годишния пенсионер е повдигнато обвинение за опит за умишлено убийство, за което се предвижда затвор от 10 до 20 години. Според апелативния съд може да се направи обосновано предположение, че именно Стефан Говедарски е извършил престъплението, в което е обвинен. До момента той не бил осъждан, а здравословното му състояние е влошено. Дядото стрелец имал тежки сърдечни и белодробни заболявания, с които се съобрази апелативният съд. „Искрено съжалявам. На тази възраст няма да мога да издържа в ареста. Болен съм много от три години. Пия различни лекарства - аспирин, антибиотици. Имам съсиреци, тромбоиди, които отиват към сърцето и мозъка. Моля да ме пуснете под домашен арест, да си отида у дома. Имам жена, внуци имам, няма да съм сам”, се разкая пред съда в Пловдив възрастният обвиняем. Определението на апелативния съд в Пловдив е окончателно.  ", "date": "2018.10.11", "title": "Окончателно: домашен арест за дядото стрелец от Раковски"}
{"url": "https://www.monitor.bg:443/bg/a/view/potop-davi-hora-i-otnasja-mostove-v-ujna-sardinija-146657", "text": "Цяла нощ екипите на Гражданска защита и на Пожарната помагаха на хора, които стоварилата се в сряда върху Южна Сардиния водна стихия заклещи опасно по пътища, поля и дори из къщни дворове. Според разпространената днес по обед официална статистика спасените от смъртоносната хватка на чутовното бедствие са повече от сто жители на иначе приказния остров. Сред тях са и три момичета, които в течение на часове бяха смятани за безследно изчезнали, но посред нощ бяха открити живи в море от кал и отведени на безопасно място. За съжаление обаче майка им, с която са пътували в потопената от придошъл поток кола, бе открита мъртва малко преди обяд днес. Пак в сряда следобед Италия за малко да бъде сполетяна от трагедия – „фотокопие“ на тази с рухналия на 14 август в Генуа мост „Моранди“, чиито развалини погребаха 43-ма души. Защото недалеч от административния център на Сардния град Каляри излязла от коритото си суха река срути и помете мост на оживения път, който води до близкия град Капотера. За щастие няма пострадали хора, нито пък унищожени превозни средства, тъй като бдителни служители на полицията са предвидили от рано опасността и са спрели движението два часа преди водната паст да погълне съоръжението. Веднага след това бяха затворени няколко основни магистрали, по които има застрашени от стихията мостове или съществува опасност те да бъдат залети от кал и вода. Най-засегнат от връхлетялото Сардиния и продължаващо с неотслабваща сила бедствие е районът около столицата Каляри. В радиус от десетки километри под вода се намират селскостопански терени, индустриални и стопански дворове, пътища, магазини и стотици домове. Там и на целия остров до неделя са затворени училищата, много предприятия призоваха служителите и работниците си днес да почиват, евакуирани са близо 1000 души. Това, от което местните хора се страхуват най-много, е застрашената от срутване язовирна стена на огромното водохранилище в планината над Каляри. За съжаление обаче водната стихия заплашва вече континентална Италия и особено областта Лигурия с административен център Генуа, където училищата днес също са затворени.", "date": "2018.10.11", "title": "Потоп дави хора и отнася мостове в Южна Сардиния"}
{"url": "https://www.monitor.bg:443/bg/a/view/levski-i-rilski-se-razminaha-za-fiba-kyp-146658", "text": "Жребият размина българските представилите в турнира ФИБА Къп - „Рилски спортист“ и „Левски Лукойл“. „Рилски“, който се класира като най-добрия от „щастливите губещи“, попадна в група „F“ със съставите на „Порто“ (Пор), „Алба Фехервар“ (Унг) и „Варезе“ (Ит). „Сините“ са в група „G“, като в нея сигурни бяха „Арис“ (Гър) и „Катая“ (Фин), а в последствие се присъедини и „Днипро“ (Укр), също като „щастлив губещ“. Третият ни участник в турнира - „Балкан“, научи съперниците си ден по-рано и това са „Цмоки“ (Блрс), АЕК Ларнака (Кип) и „Белфиус“ (Бел). В квалификациите „Рилски спортист“ загуби първия мач срещу „Катая“ във Финландия с 22 т. разлика, но на реванша победи с 18, което бе достатъчно за място в групите. „Попадаме в добра и силна група. За нашия клуб от Самоков да играе с такъв тип отбори като „Порто“ и „Алба“ ще е доста добър опит. Имаме глада и желанието да побеждаваме и със сигурност ще направим всичко, което зависи от нас“, коментира треньорът на „Рилски“ Людмил Хаджисотиров.", "date": "2018.10.11", "title": "„Левски“ и „Рилски“ се разминаха за ФИБА Къп"}
{"url": "https://www.monitor.bg:443/bg/a/view/pet-koli-izgorjaha-kato-fakli-v-kazanlyk-i-jambol-146649", "text": "Три леки автомобила, паркирани пред жилищна кооперация недалеко от центъра на Казанлък, пламнаха като факли в полунощ на 9 октомври. Сигналът за пожар на улица „Тунджа“ в Града на розите е бил подаден на телефон 112 към 23:26 часа. При пристигане на място униформените установили, че огънят е тръгнал от „Ауди А6“, собственост на 28-годишен местен жител. Пламъците са обхванали последователно намиращите се в съседство „Субару“ на 20-годишен водач и  „Тойота Рав 4“, притежания на 41-годишен мъж. Обгорени са частично купетата, като най-силно е пострадала първата кола. Няма данни за свързаност на собствениците. Образувано е досъдебно производство по член 330 ал.1 от НК за умишлен палеж, който предвижда затвор от 1 до 8 години за извършителя. Палежът е станал денонощие преди предварително насрочена среща – разговор по проблемите на престъпността в Казанлък, с участието на вицепримиера Валери Симеонов. Формалният повод е сбиването на голяма група роми в центъра на града по обяд на 17 септември. Предвидено е да бъде направен анализ на мерките съгласно българското законодателство и местните нормативни документи, регламентиращи опазването на обществения ред и сигурност. В дискусията с участие на народни представители от региона се очаква да бъдат направени предложения за промени в нормативните документи, които да увеличат гаранциите за сигурността на гражданите. От началото на годината са регистрирани половин дузина съобщения за запалени автомобили в Казанлък, предпоследният случай е от 16 август, когато бе запалена лека кола „Сеат Ибиза“ на улица „Георги Бенковски“. Колата е била притежание на 48-годишна местна жителка. На сигнал за запалени коли са реагирали огнеборците и от Ямбол след като около 02:20 часа на 11 октомври на телефон 112 е било получено съобщение за пламъци по предната част на лек автомобил „Мерцедес“, паркиран на улица „Ресен“ в областния град. До пристигането на дежурната част пламнало и съседното „Мицубиши“. Причините за възникване на пожара и щетите са в процес на установяване. На местопроизшествието е извършен оглед от дежурна оперативна група. Ден по-рано в Ямбол бе регистриран сходен инцидент със забити три кирки в купето на джип „Инфинити“, собственост на търговец на селскостопански препарати.", "date": "2018.10.11", "title": " Пет коли изгоряха като факли в Казанлък и Ямбол"}
{"url": "https://www.monitor.bg:443/bg/a/view/sybraha-2-t-opasni-otpadyci-v-tyrnovo-146642", "text": "Над 2,1 тона старо оборудване, автомобилни гуми и опасни битови отпадъци бяха събрани във Велико Търново. Старата столица отново бе домакин на двудневна кампания, организирана от Общината и фирма „БалБок Инженеринг“. Мобилни пунктове за събиране на непотребната смет бяха разположени в кварталите „Бузлуджа“ и „Колю Фичето“. Близо 245 килограма са депонираните в пунктовете опасни битови отпадъци в рамките на инициативата. 800 килограма са предадените електрически уреди и електронно оборудване, което е било изведено от употреба. На 3 кг. възлиза масата на батериите, а 1100 килограма са старите автомобилни гуми. Настоящата акция бе трета поред за 2018 година. Общо от трите кампании великотърновци са се разделили с количество опасни битови отпадъци и старо оборудване, възлизащо на 4 тона. Над 1,5 тона са старите автомобилни гуми. 1,8 тона е непотребното електрическо и електронно оборудване. Негодните батерии и акумулатори са с обща маса 48 килограма, а опасните битови отпадъци – 557 килограма.", "date": "2018.10.11", "title": "Събраха 2 т. опасни  отпадъци в Търново"}
{"url": "https://www.monitor.bg:443/bg/a/view/finlandija-i-sb-investirat-na-114-mln-evro-v-energijnija-proekti-v-afrika-146640", "text": "Финландия и Световната банка (СБ) ще инвестират 114 млн. евро в енергийна инфраструктура в Африка, съобщава „Прайм“. 110 милиона от сумата ще осигури северната държава. Заемите ще бъдат със срок на връщане 25 години, уточнява външното министерство на Финландия. Първите 4 млн. вече са изпратени за финансиране на проекта на Gaia Energy за началото на строителството на 22 вятърни електростанции в Кот д'Ивуар, Гана, Етиопия, Кения, Танзания, Нигерия, Тунис, Алжир и Мароко. Общият им капацитет ще е 3 гигавата, с което мощностите от зелена енергия във ветрогенератори в Африка ще се увеличат с 50%.Финландия и Световната банка (СБ) ще инвестират 114 млн. евро в енергийни проекти структура в Африка, съобщава „Прайм“. 110 милиона от сумата ще осигури северната държава.", "date": "2018.10.11", "title": "Финландия и СБ инвестират на 114 млн. евро в енергийни проекти в Африка"}
{"url": "https://www.monitor.bg:443/bg/a/view/ted-ot-kak-se-zapoznah-s-majka-vi-vliza-v-anatomijata-na-grej-146644", "text": "Джош Раднър, когото всички обикнахме като Тед в „Как се запознах с майка ви“ ще е сред новите лица в болница „Грей Слоун Мемориал“ в медицинската драма „Анатомията на Грей“. Персонажът му е описан като потенциален партньор на главната героиня Мередит (Елън Помпео). коментира пред The Hollywood Reporter Криста Върнов, която е сред идейните двигатели на сериала. Американската телевизия ABC излъчва в момента 15-ия сезон на „Анатомията на Грей“. Наскоро Сара Рамирес изяви желание да се завърне отново в драмата. Засега обаче това изглежда малко вероятно.", "date": "2018.10.11", "title": "Тед от „Как се запознах с майка ви“ влиза в „Анатомията на Грей“"}
{"url": "https://www.monitor.bg:443/bg/a/view/petyr-ivanov-e-shesti-volojanina-na-final-v-buenos-ajres-146648", "text": "Българският състезател Петър Иванов завърши на шесто място на финала в спортното катерене на младежката олимпиада в Буенос Айрес. Той се нареди пети в първото изпитание \"скорост\", в коронната си дисциплина \"боулдър\" бе четвърти, а на \"трудност\" остана пети. В крайното общо подреждане българинът зае шесто място със сбор от 100 точки. Първи олимпийски шампион в историята на този спорт стана японецът Кейта Дохи с 6 точки. В турнира по художествена гимнастика българката Татяна Воложанина се класира за финала в многобоя. Тя завърши на пето място в квалификациите в конкуренцията на 36 гимнастички със сбор от 60,350 т. и влезе сред 8-те най-добри, които ще спорят за разпределение на медалите на 16 октомври. Мария Делчева пък достигна до полуфиналите в бадминтона също в отборната надпреварата. Тимът й „Алфа“ победи този на „Гама“ със 110:94 и в спор за място на финала излиза срещу тима на „Тета“ тази сутрин. Делчева игра два мача на двойки жени и записа две победи. Според регламента отборно във всеки мач се играят по 10 срещи и се сумират точките.  ", "date": "2018.10.11", "title": "Петър Иванов е шести, Воложанина на финал в Буенос Айрес"}
{"url": "https://www.monitor.bg:443/bg/a/view/lejdi-gaga-shte-vodi-met-gala-146643", "text": "Поп чудовището Лейди Гага ще се разходи по червения килим като водеща на традиционния Мет гала бал. Певицата ще поведе бляскавото събитие в музея „Метрополитън“ в Ню Йорк на 6 май следващата година. Редом до изпълнителката на Bad Romance, елита на шоубизнеса ще посрещнат тенесистката Серина Уилямс, творческият директор на „Гучи“ Алесандро Микеле и британският певец Хари Стайлс. По традиция, активно на церемонията за събиране на средства за Института за костюма ще се включи и главната редакторка на сп. Vogue Ана Уинтур. Откакто тя е начело на организацията на Мет гала са спечелени над 150 милиона долара за каузата. Нейното влияние в света на модата е толкова голямо, че пространството, отделено на Института за костюма в \"Метрополитън\", от 2014 година е кръстено \"Център за костюма \"Ана Уинтур\". Входният куверт за мероприятието струва 30 хиляди долара.", "date": "2018.10.11", "title": "Лейди Гага ще води Мет гала"}
{"url": "https://www.monitor.bg:443/bg/a/view/pas-vega-sluji-kato-djasnata-ryka-na-rambo-146641", "text": "Испанската звезда Пас Вега ще разследва изчезването на момичета в Мексико рамо до рамо с прочутата зелена барета Джон Рамбо. Актрисата е сред новите попълнения в каста на продукцията, която в момента Силвестър Сталоун снима у нас. Както „Монитор“ вече писа, сюжетът ще се върти около мексикански картел и опитите на Рамбо да прекрати дейността на престъпниците. Като негова дясна ръка ще служи репортерка, зад чийто микрофон именно ще видим Вега. Актрисата Ивет Монреал („Семейство Фостър“) пък ще бъде попадне сред жертвите на враговете на Слай в петата част от франчайза. Междувременно стана ясно, че филмът ще премине през големия екран със заглавието „Последна кръв“. Съвсем скоро екипът ще се премести от София на Канарските острови. Световната премиера е заложена за догодина.", "date": "2018.10.11", "title": "Пас Вега служи като дясната ръка на Рамбо"}
{"url": "https://www.monitor.bg:443/bg/a/view/rajna-zalubi-mma-boec-snimki-146647", "text": "Поп-фолк фурията Райна се похвали с ново гадже. Певицата отскоро е щастлива в обятията на ММА боеца Валери Тюлеков. Искрите помежду им пламват в родния и на двамата град Сандански. Тюлеков е на 27 години и е запален фитнес маниак, а Райна често тренира с него. Изпълнителката на „Зле те чувам“ му е кака с десетилетие, но възрастовата разлика не ги притеснява. Според запознати, Райна и Валери се разбират много добре, тъй като делят една зодия – Везни. 37-годишната красавица не публикува в социалните мрежи снимки с новата си муза, но той от своя страна не пропуска удобен момент да се похвали с връзката им. Звездата на „Пайнер“ обаче засипва публикациите му с целувки и сърчица.", "date": "2018.10.11", "title": "Райна залюби ММА боец (СНИМКИ)"}
{"url": "https://www.monitor.bg:443/bg/a/view/prez-septemvri-s-15-8-e-poskypnal-tokyt-na-bosata-pri-pazar-den-napred-146646", "text": "С 15,8 на сто е била по-висока среднопретеглената цена на енергийната борса при сегмента \"Пазар Ден напред\" през септември в сравнение с предходния месец август. Това показват последните данни на Българската независима енергийна борса /БНЕБ/, публикувани на сайта на борсата, цитирани от БТА. Данните сочат, че през септември среднопретеглената цена на тока се е търгувала за 93,78 лева за мегаватчас (лв./MWh), докато през август електроенергията се продавала средно за 81,01 лв./MWh, което е с 12,77 лв. (15,8 на сто) по-малко. Средната цена базов товар на електроенергия през септември е 92,43 лв./MWh, което е с 14,20 лв. (18,1 процента) повече в сравнение с август, когато тя е била 78,23 лв. През септември средната цена на пиковия товар /9.00-20.00 ч./ електроенергия също се е търгувала по-скъпо. Ако през август средната цена в тези часове е била 91,39 лв., то през септември тя е се е продавала с 14,8 на сто по-скъпо - или 104,95 лв., което е с 13,56 лева повече. Повишение се отчита и при средната цена на извънпиковия товар /1.00-8.00 ч.; 21.00-24.00 ч./. През август в този диапазон токът се е продавал средно за 65,08 лв., докато през септември извънпиковият товар на тока се е продавал с 14,83 лв. повече - или 79,91 лв., което е повишение от 22,8 процента. Най-ниската отчетена цена на тока на енергийната борса през септември е била 31,47 лв., докато през август - 19,03 лв. Тук разликата е от 65,4 процента или 12,44 лв. Повишение от 34,2 процента се отчита и при най-високата цена на електроенергията на едро през септември. През последния месец най-скъпият ток, който е бил отчетен на енергийната борса, е 244,24 (лв./MWh), докато през август той се продавал с 62,31 лв. по-малко - 181,93 (лв./MWh). Статистиката за средните почасови цени при сегмента \"Пазар Ден напред\" показва, че най-скъпо се е продавала електроенергията към 16.00 часа - около 110 лв./ MWh., докато най-евтин е бил токът към 3.00 - 4.00 часа - малко над 50 лв./ MWh. При среднодневните цени пикът е бил на 17 септември, когато цената на тока е достигнала малко над 180 лв./ MWh. На 6 септември БНЕБ е отчела най-ниска цена на електроенергията на едро - малко под 60 лева за мегаватчас. Българската независима енергийна борса е направила и статистика за промените в тенденциите на среднопретеглените месечни цени при сегмента \"Пазар Ден напред\". Тя показва, че през септември 2017 г. среднопретеглената месечна цена на борсата е била 76,86 лв., през октомври - 86,02 лв., през ноември 85,70 лв., през декември - 81,09 лв. През първия месец на тази година среднопретеглената месечна цена на БНЕБ е била 76,19 лв. През февруари 2018 г. - 74,84 лв., през март - 58,41 лв., през април - 58,07 лв., през май - 79,70 лв., през юни - 72,86 лв. и 67,78 лв. през юли, през август - 81,01 лв. Общо търгуваният базов обем на енергийната борса през последния месец септември, при \"Пазар Ден напред\", е бил 547 594 MWh, докато през август - 581 891 MWh. Това е с 5,9 процента по-малко. През последния месец пиковият обем, който е достигнат от БНЕБ, е бил 289 734 MWh. През август борсата в диапазона 9.00-20.00 ч. е отчела 322 364 MWh, което е с 32 630 MWh (10,1 процента) повече в сравнение със септември. Извънпиковият обем през септември е бил 257 860 MWh, докато през август 259 527 MWh. Изменението е от 1 667 MWh или 0,6 процента. Среднодневният търгуван обем през последния месец е 17 664 MWh, докато месец по-рано е бил 18 771 MWh, което е с 1 106 MWh (5,9 процента) повече. Средночасовият търгуван обем през септември е бил 761 MWh/h, докато през август той е отчетен с 22 MWh/h (2,8 процента) повече - или 782 MWh/h. През септември няма изменение при регистрираните пазарни участници, които през двата месеца са 69. Данните за общо търгуваните обеми по часове показва, че към 13.00-14.00 часа е бил пикът на търговията, когато са се продавали малко над 800 MWh електроенергия. Към 6.00 часа пък са се продавали малко над 600 MWh. На 13-ти и 14-ти септември е отчетена най-силната търговията на пиковия обем на електроенергия, когато са се продали малко над 10 000 MWh електроенергия. Пак в този период е била най-силна търговия и в часовете за извънпиков обем - малко под 20 000 MWh. Най-слаба е била търговията на енергийната борса на 9-ти и 24-ти септември, показват още данните на БНЕБ. Статистиката за дял на средночасовия търгуван обем на месец в сравнение със средночасовия товар на електроенергийната система /ЕЕС/ показва, че през август е отчетен търгуваният обем от товара на ЕЕС от 19,73 процента, докато през септември 19,91 на сто. Среднопретеглената цена при сегмента \"Пазар в Рамките на деня\" през септември е била 103,28 лв./MWh, докато през август тя е била 80,65 лв./MWh. Това означава, че през последния месец среднопретеглената цена в този сегмент се е повишила с 22,63 лв./MWh или с 28,1 процента. През септември общо търгуваният базов обем е бил 11 752,30 MWh, докато през август - 25 995,60 MWh. Изменението е от 14 243 MWh или 54,8 процента. Отчетеният пиков обем през септември е 8 384,70 MWh, докато през август - 19 237,60 MWh. Изменението е от 10 853 MWh или 56,4 на сто. През последния месец извънпиковият обем е 3 367,60 MWh, а през август - 6 758,00 MWh. Изменението е от 3 390 MWh или 50,2 процента. С 54,8 процента по-малко е бил среднодневният търгуван обем през септември в сравнение с август. През последния месец той е бил 379,11 MWh, докато месец по-рано той е бил с 459 MWh повече или 838,57 MWh. Средночасовият търгуван обем през септември е бил 16,32 MWh/h, докато през август той е бил с 19 MWh (53,3 на сто) повече - 34,94 MWh/h. Регистрираните пазарни участници през последните два месеца са 40. През септември с осем са се увеличили активните пазарни участници. През август са били 20, през последния месец те са били 28. Среднопретеглените почасови цени на БНЕБ при сегмента \"Пазар в Рамките на деня\" показват, че на 15-ти септември токът в този сегмент се е продавал най-скъпо - за около 100 лв./MWh. На 24-ти септември е отчетена най-ниската цена на тока на едро при този сегмент - малко под 80 лв./MWh. Данните на енергийната борса показват, че към 13.00 часа се е продавала най-много електроенергия при сегмента \"Пазар в Рамките на деня\" - около 800 MWh. През последния месец септември най-слаба е била търговията в часовете 2.00 ч. и 4.00 ч., когато са се продавали около 170 MWh електроенергия. На 17-ти септември е отчетено най-голямото количество продадено електроенергия - малко под 2 000 MWh. На 6-ти и 9-ти септември е била най-слаба търговията при сегмента \"Пазар в Рамките на деня\", сочат още данните на БНЕБ.", "date": "2018.10.11", "title": "През септември с 15,8% е поскъпнал токът на борсата при \"Пазар ден напред\""}
{"url": "https://www.monitor.bg:443/bg/a/view/ubiha-sledovatelka-po-kiberprestyplenija-v-rusija-146630", "text": "Следователката по особено важни дела на руското МВР Евгения  Шишкина беше застреляна в четвъртък сутринта в селцето Архангелское край Москва. По-късно източници от силовите структури уточниха, че приживе жертвата се е занимавала с разследване на крупно наказателно дело за киберпрестъпления. В него фигурирали имената на десетки лица, извършили повече от 25 мошеничества. Следствието установило, че 23-годишният Алексей Святкин и негови приятели са разработили схема за кражба на средства от юридически лица, продаващи електронни жп билети. Престъпната групировка работела в Уфа, Москва и Московска област. Убитата Шишкина била причакана от убиеца си около дома й, като килерът стрелял в нея два пъти и я уцелил в шията. Тялото на следователката било открито от съпруга й, уточняват от полицията.", "date": "2018.10.11", "title": "Убиха руска следователка по киберпрестъпления"}
{"url": "https://www.monitor.bg:443/bg/a/view/asen-blatechki-ne-iska-da-e-sekssimvol-146645", "text": "Етикетите в стил „лошото момче на българското кино“ и „секссимвол“ не са по вкуса на Асен Блатечки. призна пред Нова тв Блатечки, чието ново превъплъщение на екрана го вкарва в ролята на неуспяла мутра с фалшиво високо самочувствие. „Пъзел: Похитени“ бележи първият досег на звездата до уеб продукциите. Премиерата на сериала се състоя в началото на октомври, като това е първият онлайн проект родно производство, което не таргетира тийнейджърската аудитория. Сюжетът проследява историята на група младежи, които стават неволна жертва на опасни престъпници, влизайки в ескейп стая. С участие се разписват още Бойко Кръстанов, Мона Гочева, Антъни Пенев, Мария Сотирова и Александър Евгениев.", "date": "2018.10.11", "title": "Асен Блатечки не иска да е секссимвол"}
{"url": "https://www.monitor.bg:443/bg/a/view/13-novi-tramvai-po-linija-5-146632", "text": "13 нови трамваи ще тръгнат по линия 5 след реконструкцията на трасето. Това съобщи зам.-кметът по транспорт на София Евгени Крусев. Сегашните трамваи, движещи се по маршрута на петицата, пък ще бъдат преразпределени по трасета, по които се движат по-стари машини. Обновяването на трамвайното трасе по линия 5 от “Княжево” до центъра, ще започне догодина. Новото трасе ще бъде ремонтирано с евросредства, за които Брюксел вече даде зелена светлина. Докато тече ремонтът на маршрута на трамвай 5, той ще бъде заменен от автобуси.", "date": "2018.10.11", "title": "13 нови трамваи по линия 5"}
{"url": "https://www.monitor.bg:443/bg/a/view/blejk-lajvli-poema-modnata-industrija-v-amazon-146631", "text": "Звездата Блейк Лайвли, която доби популярност с участието си в тийн драмата „Клюкарката“, ще застане начело на нов моден сериал на Amazon, потвърди изпълнителният директор на платформата Дженифър Соук. обясни Соук по време на събитие на Vanity Fair. Подробности около продукцията все още се пазят в пълна тайна. Ясно е обаче, че в епизодите ще има продуктово позициониране, свързано с продуктите, предлагани от Amazon.", "date": "2018.10.11", "title": "Блейк Лайвли поема модната индустрия в Amazon"}
{"url": "https://www.monitor.bg:443/bg/a/view/djejms-franko-stava-kauboj-za-bratja-koen-146629", "text": "След порцията обвинения за сексуално посегателство, датираща още от миналата година, Джеймс Франко се оказа сред малцината „агресори“, които успяват да изплуват от залялата ги помия. Въпреки че филмът му „Катастрофален артист“ бе несправедливо пренебрегнат на предните оскари и „Златен глобус“ именно заради нароилите се оплаквания спрямо него, вратите на Холивуд не се тръшнаха пред лицето му, както стана с Кевин Спейси, например. Напротив, още през следващия месец Франко отново стъпва смело на екрана – този път за новия проект на братя Коен - „Балада за Бъстър Скръгс“. Проектът, който режисьорите първоначално планираха да скроят като минисериал, ще се завърти по Netflix на 16 ноември. Сюжетът позиционира редица звезди, сред които Франко, Тим Блейк Нелсън и Лиам Нийсън в Дивия запад, а сценарият е отново дело на братята Джоел и Итън. Предпродукционният етап от филма стартира преди повече от година. Тогава феновете на прочутите режисьори останаха изненадани от желанието им да творят за малкия екран, предвид категоричната им констатация, че телевизионното кино не представлява интерес за тях. Тогава те обясниха, че след успеха на поредицата „Фарго“, заснета по едноименния им филм, са променили възгледите си. Уви, явно не за дълго. Световната премиера на „Балада за Бъстър Скръгс“ вече се състоя в рамките на филмовия фестивал във Венеция. Въпреки че Кан тази година тотално пренебрегна Netflix, италианският форум не само представи проект на платформата, но и я окичи с награда за най-добър сценарий.", "date": "2018.10.11", "title": "Джеймс Франко става каубой за братя Коен"}
{"url": "https://www.monitor.bg:443/bg/a/view/the-hill-nova-hakerska-grupirovka-atakuva-posolstva-i-voenni-ministerstva-146620", "text": "Нова група за кибер атаки се е появила и атакува правителства и военни организации през последната година като част от шпионаж, пише американското издание The Hill. Според експерти от Symantec, вече е засечена нова хакерска група, наречена \"Gallmaker\", която се цели в посолства в Източна Европа и във военни министерства и цели в Близкия изток. Според Symantec групировката изглежда, че е спонсорирана от някоя държава. Атаките не са случайни и произволни потвърждават от фирмата по мрежова сигурност. От Symantec за първи път за засекли дейността на хакерите през декември 2017 г., а последната им сериозна „изява” била през юни 2018 г. Засичането на хакерите обаче било доста трудно, тъй като те използват различни хакерски инструменти, които прикриват следите им сред морето от законни операции и процеси . Symantec използват най-нови технологии и изкуствен интелект, за да успяват да засичат хакерски атаки, завършва публикацията в изданието The Hill. Съдейки по публикацията на symantec.com, възможно е цел на атаките да са станали български посолства. Symantec дава примери за разпращаните от Gallmaker зловредни файлове: - bg embassy list.docx ( англ. „списък на български посолства“, при положение, че в става дума за съкращение за България - bg) - Navy.ro members list.docx (англ. „Списък на членовете на Navy.ro“ - сайт на военноморските сили на Румъния). - Документи виза Д – кореспонденция.docx Хакерите изпращат на жертвите си зловреден файл, най-вероятно чрез спиър фишинг имейл. Имената на файловете са по теми, свързани с държавни, дипломатически и военни институции, като са изписани на латиница или кирилица и кръстени така, че предизвикат интерес и да бъдат отворени. Документите се опитват да експлоатират протокола Microsoft Office Dynamic Data Exchange в приложението Word. Протоколът DDE се използва за обмен на информация между програмите в Microsoft Office, които използват общи данни и обща памет. Ако потенциалната жертва отвори файла, зловредният скрипт се задейства и дава достъп на хакерите до заразеното устройство. След приключат с атаката, хакерите премахват инструментите от компютрите на жертвата, за да скрият следите си.", "date": "2018.10.11", "title": "Нова хакерска групировка атакува посолства и военни министерства "}
{"url": "https://www.monitor.bg:443/bg/a/view/investiciite-v-atomnata-energetika-v-sveta-namaleli-s-45-prez-2017-g-146635", "text": "Глобалните инвестиции в атомната енергетика през 2017 г. са намалели с 45% спрямо предходната година и са били 17 млрд. долара, съобщи вестник \"Никей\", цитиран от ТАСС. Изданието се позовава на данни на Международната агенция за енергията (МАЕ) и посочва растящата тенденция в световен мащаб към отказ от атомни електрически централи като причина за спада на инвестициите. По оценка на МАЕ общият обем на инвестициите в сферата на енергетиката в света през 2017 г. е бил 1,8 трлн. долара, което е намаление с 2% спрямо предходната година. Капиталовложенията в мощности, които се основават на използването на минерално гориво, са останали на същото ниво като цяло, но инвестициите в строителството на нови АЕЦ в света са спаднали със 70 на сто. \"Никей\" отбелязва, че вероятно много страни са започнали да се отнасят с недоверие към атомната енергетика след аварията в японската АЕЦ \"Фукушима 1\" през пролетта на 2011 г. Според вестника повишените изисквания за безопасност водят до сериозно оскъпяване на проектите за атомни централи. Германия реши изцяло да се откаже от АЕЦ, в Швейцария след референдума бе забранено да се строят нови атомни станции, Франция възнамерява да намали зависимостта си от атомната енергетика, напомня \"Никей\". Подобни процеси текат и в Азия. В Тайван има планове за отказ от АЕЦ, а в Южна Корея се въвеждат сериозни ограничения за използването на атомна енергия, допълни вестникът, цитиран от ТАСС.", "date": "2018.10.11", "title": "Инвестициите в атомната енергетика в света намалели с 45% през 2017 г."}
{"url": "https://www.monitor.bg:443/bg/a/view/avarija-s-raketata-souz-dvigatelite-j-sa-otkazali-dvama-sa-na-borda-146637", "text": "Двигателите на ракетата Союз, която трябваше да изведе до Международната космическа станция двама души, са изключили, предадоха агенциите. Екипажът се състои от астронавта Ник Хейг от САЩ и от космонавта Алексей Овчинин. Спускаемият апарат с двама души на борда се приземи успешно и те са в безопасност, предадоха осведомителните агенции. Спасителните екипи са видели кораба да се спуска с парашут към земята. Телевизията на НАСА съобщи, че двамата астронавти - Алексей Овчинин и Ник Хейг са добре. С двамата бе установен контакт. Екипажът се е приземил на 20 км източно от Жезказган, Казахстан. Четири хеликоптера са излетели към спускаемия апарат. Спасителите са стигнали до мястото на приземяването, не е необходима медицинска помощ.", "date": "2018.10.11", "title": "Авария с ракетата Союз - двигателите й са отказали, двама са на борда (обновена)"}
{"url": "https://www.monitor.bg:443/bg/a/view/ministyr-angelkova-bylgarija-i-sauditska-arabija-sa-gotovi-za-aktivno-sytrudnichestvo-v-turizma-i-ikonomikata-146636", "text": "Пред България и Саудитска Арабия има все още много нереализиран потенциал в двустранните контакти в туризма и много други индустрии. Това заяви министърът на туризма Николина Ангелкова на среща в Рияд с първия зам.-министър на икономиката и планирането на Саудитска Арабия Халид Ал Шунайфи. Разговорът се състоя в рамките на работната й визита в арабската страна по покана на Негово Кралско Височество Султан бин Салман бин Абдулазиз Ал Сауд - принц на кралството и председател на Комисията по туризъм и национално наследство на държавата. Саудитска Арабия е важен делови партньор за България. Министър Ангелкова заяви, че туристическият сектор в България се развива устойчиво и възходящо през последните 4 години откакто има самостоятелно ресорно министерство. Благодарение на премиера Бойко Борисов отрасълът стана приоритет за българската икономика и в резултат се увеличиха значително ръстовете на международни туристи. За миналата година те са над 8.8 милиона, посочи Николина Ангелкова. Реализирани са ръстове на редица входящи пазари, включително и от далечни като Индия, САЩ, Филипините, Бразилия. Туризмът дава много възможности за развитие – традиционните зимен и летен, но и много видове специализирани услуги - балнео- и СПА, медикъл, културно-исторически, гурме, голф, планински и т.н. Голям брой от значимите артефакти в България са открити в близост до минерални извори и привличат много туристи за комбинирани услуги, посочи министърът и даде примери с курортите Сапарева баня, Сандански, Хисаря и др. България е известна с качествената си храна и затова министерството създаде кулинарни дестинации, с които насърчава не само вътрешния туризъм, но и притока на много чужди гости. Всяка година правим проучвания и на тяхна база реализираме различни промоционални кампании за увеличаване на туристите. За това ни помагат и IT технологиите в маркетинга и рекламата – например чрез онлайн платформата I love Bulgariа, която достига до огромно число потребители чрез Вайбър приложението и не само привлича още посетители, но също популяризира забележителностите ни, коментира министър Ангелкова. Преди 2 години двете страни подписаха меморандум за сътрудничество в туризма, който дава възможности за активно партньорство в предлагането на разнообразни туристически услуги. Освен това България е сред водещите аутсорсинг дестинации и се надявам да стане важен и стратегически партньор за Саудитска Арабия, увери министър Ангелкова. Привличането на повече инвестиции е водещ елемент в политиката на туристическата администрация и затова бяха инициирани законови промени, които да облекчат и насърчат бизнес проектите. Повечето от необходимите на предприемачите документи се придвижват онлайн. Това е част от стратегията за устойчиво развитие на сектора до 2030 г. Сред основните приоритети на българското правителство в областта на туризма е позиционирането на страната ни като висококачествена целогодишна туристическа дестинация. Туристическият сектор в България се очаква да нарасне с над 40% през следващите 10 години, което ще бъде постигнато с привличане на повече инвестиции, поясни българският министър. Халид Ал Шунайфи заяви, че е много важно двете икономики да се корпорират и да задълбочат сътрудничеството си. Туризмът дава много възможности за инвестиции и вярвам, че тази среща е началото взаимно да черпим опит, обобщи той.", "date": "2018.10.11", "title": "Министър Ангелкова: България и Саудитска Арабия са готови за активно сътрудничество в туризма и икономиката"}
{"url": "https://www.monitor.bg:443/bg/a/view/petrolyt-prodylji-da-poevtinjava-v-aziatskata-tyrgovija-146638", "text": "Котировките на петрола се понижиха и днес в азиатската търговия след предварителните оценки за силно увеличение на американските запаси. Инвеститорите очакват освен това ураганът \"Майкъл\" да свие търсенето в САЩ. Американският петролен институт съобщи вчера в редовния си седмичен доклад, че според неговите предварителни оценки запасите от суров петрол на САЩ са се увеличили през седмицата, приключила на 5 октомври, с 8,79 милиона барела, което е повече от очакваното. Американският лек суров петрол с доставка през ноември поевтиня с 1,27 долара до 71,90 долара за барел в азиатската електронна сесия на Нюйоркската търговска борса, съобщи сайтът romandie.com, позовавайки се на АФП. Сортът Brent от Северно море, чиято цена е референтна за европейския пазар, с доставка през декември, понижи котировките си с 1,59 долара до 81,50 долара за барел. Средната цена на петрола на Организацията на страните износителки на петрол (ОПЕК) в сряда се понижи до 82,60 долара за барел, информира днес на сайта си картелът. Във вторник един барел от кошницата на ОПЕК се търгуваше за 83,17 долара. За определяне на цената на петрола на ОПЕК се използва т. нар. петролна кошница, включваща 14 сорта петрол за износ на страните членки на картела: Лек арабски (Саудитска Арабия), Басра лек (Ирак), Бони лек (Нигерия), Ес Сидер (Либия), Жирасол (Ангола), ирански тежък (Иран), Кувейт експорт (Кувейт), Мерей (Венецуела), Мурбан (ОАЕ), Ориенте (Еквадор), Катар марин (Катар), Шахаран бленд или \"Сахарска смес\" (Алжир), Раби лек (Габон) и Зафиро (Екваториална Гвинея). Историческият максимум за \"кошницата на ОПЕК\" е цената от 140,73 долара за барел, отчетена на 3 юли 2008 година. Цената на барел петрол се определя чрез извеждане на средна аритметична величина от котировките към момента на закриване на търговията с всички сортове от \"кошницата на ОПЕК\" предходния работен ден.", "date": "2018.10.11", "title": "Петролът продължи да поевтинява в азиатската търговия"}
{"url": "https://www.monitor.bg:443/bg/a/view/arestuvaha-myj-planiral-da-se-vzrivi-vyv-vashington-v-izbornija-den-146639", "text": "Мъж, който е искал да се взриви във Вашингтон, за да привлече общественото внимание към политическите си възгледи, бе арестуван и подведен под отговорност, съобщи АФП. Петдесет и шест годишният Пол Розенфелд бе задържан във вторник край дома си в щата Ню Йорк, заяви вчера прокурор Джефри Берман. При направен обиск в дома му е намерено близо 90-килограмово самоделно взривно устройство. Заподозреният призна, че е искал да се взриви на Националната алея - известната еспланада, свързваща мемориала на президента Ейбрахам Линкълн и Конгреса на Капитолийския хълм. Той е планирал да го направи на 6 ноември, деня на междинните избори. Розенфелд не е имал намерение да нарани друг човек, освен себе си. С планирания акт той е искал да привлече общественото внимание към подкрепяна от него политическа система, в която подборът на длъжностни лица се прави чрез хвърляне на жребий. Той е обвинен в изработване на незаконно взривно устройство и за пренасяне на експлозив между щати. Всяко от двете обвинения се наказва с по 10 години затвор.", "date": "2018.10.11", "title": "Арестуваха мъж, планирал да се взриви във Вашингтон в изборния ден"}
{"url": "https://www.monitor.bg:443/bg/a/view/gonjat-rusija-ot-syveta-na-evropa-146623", "text": "Русия може да бъде изключена от уставните органи на Съвета на Европа, заяви генералният секретар на СЕ Турбьорн Ягланд. Това ще ес случи, ако Москва не започне да си плаща членския внос в бюджета на организацията до средата на идната година, предава думите на политика изданието „Европейска правда“. В частност, Съветът на министрите на СЕ може да прекрати участието на Русия в Парламентарната асамблея на организацията /ПАСЕ/.    По думите на Ягланда, неплащането на внос в продължение на две години е основателна причина за въвеждането на подобна санкция. Този срок се навършва през юни 2019 г., уточняват агенциите. В случай на изгонване на Москва от СЕ, то неговият председател планира да представи коригиран вариант на бюджета на организацията. На заявленията на Ягланда в четвъртък реакция дойде от руската Дума –  председателят на парламентарния комитет по външна политика Леонид Слуцкий нарече думите на генералния секретар „типичен изпреварващ ход“. Депутатът посочи, че „Ягланд прави такива изявления, като човек, натикан в ъгъла“. Според Слуцкий, Русия трябва сама да напусне СЕ, без да чака процедурата по изключване. По-рано зам.-председателят на Думата Пьотър Толстой заяви, че „Москва няма да участва в организация, която дискриминира националните делегации“.           Пресата припомня, че отношенията между СЕ и Русия се обтегнаха в периода 2014-2015 г., когато руските парламентаристи бяха лишени от редица права заради Крим. Тогава Москва заяви за невъзможността да работи в подобни условия и прекрати участието си в заседанията. По-късно престана да плаща и членски внос.  ", "date": "2018.10.11", "title": "Гонят Русия от Съвета на Европа "}
{"url": "https://www.monitor.bg:443/bg/a/view/zybotehnik-skri-blizo-100-patrona-v-sejf-na-banka-v-kustendil-146624", "text": "Известен зъботехник скри близо 100 патрона в сейф на банка в Кюстендил. До откриването на боеприпасите се стигнало, след като 56-годишният кюстендилец спрял да плаща за услугата. „От банковия клон ни обясниха, че след като клиента дълго време не плаща за наетата от него банкова касета се предприема отваряне. Именно такъв е и този случай. На място веднага изпратихме служители на полицията“, коментираха запознати със случая. При извършения оглед на място са иззети 95 патрона, по-голямата част от които за пистолет „Макаров“. По случая е започнато бързо полицейско производство срещу 56-годишния ползвател на банковата касета. Уведомен е дежурен прокурор. „Обикновено в т.нар. банкови касети хората съхраняват ценности – пари, злато и др. За първи път обаче виждаме някой да съхранява патрони в тях“, коментираха служители от банковата институция.  ", "date": "2018.10.11", "title": "Зъботехник скри близо 100 патрона в банков сейф"}
{"url": "https://www.monitor.bg:443/bg/a/view/otkazaha-ekstradiraneto-na-turchin-obvinen-za-chlen-na-pkk-146621", "text": "Варненският окръжен съд отказа екстрадицията на 44-годишния турски гражданин Мехмед Явуз по искането на Главна републиканска прокуратура - Адана, Турция. Съдът измени до приключване на производството и мярката за неотклонение на родения в южната ни съседка мъж с германско гражданство, от „домашен арест” в „подписка”. Мехмед беше задържан на Летище Варна при пристигането му с полет от Дюселдорф на 2 септември за почивка в к.к. Златни пясъци. Според информацията на Окръжна прокуратура, той бил издирван от 9 години с червена бюлетина на Интерпол – Анкара, издадена на 22 август, 2009 г. Причината за издирването му е била изтърпяване на присъда „лишаване от свобода“ от 6 г. и 3 месеца за участие в терористична организация PKK/Kongra в Турция. Мъжът е пристигнал в Германия като бежанец, като по-късно е получил германско гражданство и в момента работи там като социален работник. Искането за издирването му е свалено от сайта на Интерпол. Според прокуратурата, са налице основания за отказ за екстрадиция, тъй като мъжът е със статут на бежанец и гражданин на Германия. ", "date": "2018.10.11", "title": "Отказаха екстрадирането на турчин, обвинен за член на ПКК"}
{"url": "https://www.monitor.bg:443/bg/a/view/studio-v-hotel-na-morskija-brjag-v-balchik-objavi-na-tyrg-nap-146622", "text": "Апартамент/студио/ в хотел на крайморската алея в Балчик обявиха на таен търг публичните изпълнители  при ТД на НАП – Добрич. Студиото се намира на ул. Залез /ул. Възкресия Деветакова № 19 /. Състои се от  предверие, килер, дневен тракт, баня и тоалет и е с площ от 42.75 кв.м. Желаещите да станат собственици на крайморския имот могат да участват в търга, който е обявен за 11 декември. Началната тръжна цена, от която ще започне наддаването за студиото, е 52 500 лева. Кандидат – купувачите могат да извършат оглед на крайморския имот от 5 до 13 ноември по местонахождението му. От началото на годината публичните изпълнители от ТД на НАП Варна са провели 315 търга, на които са обявени за продан вещи и имоти на длъжници с просрочени данъчни и осигурителни задължения. Постъпленията от проведените търгове в републиканския бюджет са в размер на над 2 млн.  лева. Повече подробности относно условията и правилата за провежданите от приходната агенция търгове може да бъде намерена на страницата на НАП в Интернет на адрес:www.nap.bg. От приходната агенция съобщават още, че гражданите могат да получават на електронната си поща публикуваните съобщения за публични продажби в портала \"Продажби\" на НАП. За тази цел е необходимо те да заявят своя абонамент в портала, като имат възможност да изберат и за какви категории вещи да получават известия от НАП.  ", "date": "2018.10.11", "title": "Студио в хотел на морския бряг в Балчик  обяви на търг НАП "}
{"url": "https://www.monitor.bg:443/bg/a/view/film-s-irmena-chichikova-nominiran-za-evropejsko-otkritie-2018-146616", "text": "Филмът „Не ме докосвай“ с участието на българските актьори Ирмена Чичикова и Георги Налджиев, е едно от шестте дебютни заглавия, номинирани за кинонаградата на FIPRESCI „Европейско откритие 2018“. Творбата на младата румънска режисьорка Адина Пинтилие, копродукция между Румъния, Германия, Чехия, Франция и България (АГИТПРОП на Мартичка Божилова), по-рано през годината спечели голямата награда „Златна мечка“ от кинофестивала Берлинале. Останалите 5 номинирани филма за „Европейско откритие“ - годишни отличия, които са част от европейските филмови награди, са „Момиче“ (Белгия, Холандия) на режисьора Лукас Донт, „Един ден“ (Унгария) на Зофия Силаги, „Страшна майка“ (Грузия, Естония) на Ана Урушадзе, „Виновният“ (Дания) на Густав Мьолер и „Онези, които са добре“ (Швейцария) на Сирил Шаублин.", "date": "2018.10.11", "title": "Филм с Ирмена Чичикова номиниран за \"Европейско откритие 2018\""}
{"url": "https://www.monitor.bg:443/bg/a/view/s-cvetna-boja-otbeljazvat-defektite-na-grafa-146626", "text": "Със специална маркировка ще бъдат отбелязвани дефектите на “Граф Игнатиев”, получени при ремонта. Това заяви кметът на София Йорданка Фандъкова пред Столичния общински съвет (СОС).  Тя обясни, че по този начин ще могат по-лесно да се отстраняват нередностите, които контролиращите органи посочат. Ремонтът на „Графа“ успя да скара управляващи и опозиция в СОС. От БСП в общинския съвет се хванаха за думите на Фандъкова от преди няколко дни, че ще наложи контрол на контрола, като покани компетентни представители на Университета по архитектура, строителство и геодезия (УАСГ) да следят реконструкцията. Социалистите попитаха колко пари ще струва допълнителния контрол. Председателят на групата на ГЕРБ в СОС Малина Едрева отвърна, че ще се извършва безвъзмездно от учени от УАСГ. „Това, от което се нуждае градът, е работа и много сериозен контрол. Непрекъснато се подобрява контролът както по отношение на санкциите в договорите, така и по отношение на ежедневните ангажименти“, каза Едрева. Градоначалникът съобщи още, че фирмата ремонтираща “Графа” е получила само аванс за работните си действия. Нито един участък от улицата не е довършен и приет. В най-напреднала фаза е ремонтът на ул. “Солунска”, обясни кметът. Фандъкова за пореден път припомни, че за строителите са предвидени огромни санкции за некачествена работа и забавяне на ремонта. Тя подчерта, че фирмата вече е глобявана с 50 хиляди лева за повредени дървета. Строителният надзор също бе санкциониран със 100 хиляди лева, защото не са отчетени неравности по настилката. Фандъкова изрази учудване, че общински съветници и районни кметове се правят на изненадани от новия облик на градинката при църквата “Свети Седмочисленици”. “Проектът за възстановяването на цетралната градска част е от преди пет години. Минал е през комисии и обществени обсъждания, а всички документи са публични”, отсече тя. Кметицата коментира, че се е наслушала на политически внушения и откровени лъжи относно ремонта, но тя е в активен работен процес, а не в предизборна кампания.", "date": "2018.10.11", "title": "Маркират дефектите на “Графа” (ОБНОВЕНА)"}
{"url": "https://www.monitor.bg:443/bg/a/view/chaning-tejtym-vyrti-lubov-s-djesi-djej-146625", "text": "Актьорът Чанинг Тейтъм е във връзка с номинираната за „Грами“ певица Джеси Джей. Това разкри източник, близък до звездата от „Професия: Стриптизьор“, пред сп. People. Двамата са заедно от съвсем скоро и все още се опознават, добавя още приближеният. Фактът, че искрата помежду им е пламнала скоро след развода на Тейтъм с Джена Дюан породи слухове измежду феновете на актьора, че той използва изпълнителката на Price Tag като заместител на доскорошната си съпруга. Причината – двете си приличали прекалено много визуално. Припомняме, че Тейтъм и Дюан отглеждат заедно 5-годишна дъщеричка. Заветното „да“ те си казаха през 2009 г., а края на брака си обявиха тази пролет.", "date": "2018.10.11", "title": "Чанинг Тейтъм върти любов с Джеси Джей"}
{"url": "https://www.monitor.bg:443/bg/a/view/prozrachno-finansirane-i-zaplati-na-sveshtenicite-kato-na-uchitelite-146627", "text": "Прозрачност във финансирането, засилен контрол, забрана за чуждестранни дарения за възнаграждения, а заплатите на свещениците да бъдат приравнени с тези на учителите. Това предвиждат поправките в закона за вероизповеданията, внесени от ГЕРБ, БСП и ДПС, които минаха на първо четене в парламента. Текстовете бяха подкрепени със 136 гласа „за”, без нито един „против” и само 2-ма „въздържали се”. Наред  с това има и  друг проект за промени, внесен от патриотите и по инициатива на вицепремиера Красимир Каракачанов. Част от техните идеи се препокриват с предходния закона, но друга са малко по-радикални. Законът на патриотите бе подкрепен със 106 гласа „за”. По време на дебатите стана ясно, че ще бъде формирана работна група, която ще има срок от 21 дни, за да избистри предложенията и противоречията и да постигне консенсусни текстове от двата закона. В първия закон се предвижда право на държавна субсидия да имат вероизповеданията, към които принадлежи поне 1% от населението на България според данните от последното  преброяване. Годишната субсидия за едно вероизповедание ще бъде до 15 млн. лв. Тези пари ще могат да се ползват само за заплати, обучение, строеж и поддръжка на храмове, а контролът на средствата ще става от дирекция „Вероизповедание” към МС“. Въвежда се забрана религиозните общности да получават чуждестранни дарения за заплати на свещениците, а всяко дарение трябва да се разреши от дирекцията към МС. Тези вероизповедания, които имат последователи от над 1% от населението на страната, ще могат да се откриват и духовни училища , като това ще става само по закона за училищното образование.  Чужди граждани ще могат да бъдат свещенослужители само след изрично разрешение от държавата. Финансирането на останалите религии ще остане по стария ред – чрез държавния бюджет. Това обаче се посочва само в мотивите, но не е изрично упоменато в самите текстове. Именно последните два текста предизвикаха критики от страна на БСП, въпреки че по същество социалистите се водят съвносители. БСП поискаха прецезиране на някои от предложенията между 1 и 2 четене и дадоха да се разбере, че при окончателното гласуване няма да подкрепят онези текстове, които не се одобряват от различните религии, които също имат забележки по законите. Социалистът Николай Тишев обясни, че На свой ред шефът на ПГ на ГЕРБ Цветан Цветанов  посочи, че БСП са отсъствали по време на дебатите. Сега от зала отсъствала и соцлидерката Корнелия Нинова. По думите му липсата на БСП в залата показвало неуважение към избирателите, които са техни работодатели. Той приветства червените, че са решили все пак да подкрепят закона на първо четене и определи това като добра стъпка, иначе се създавало усещане за вътрешно противопоставяне в червените редици между Нинова, която е една от вносителите и останалите депутати. Много правителства са коментирали темата, но никой досега не появил политическа воля, каза Цветанов и уточни, че това била изключително важна стъпка, предвид променената среда за сигурност. каза той. Цветанов увери, че ще бъдат направени промени между 1 и 2-ро четене, така че дирекцията по вероизповедания да има само уведомителен режим относно чуждите свещенослужители. Той предложи да се прати писмо и до президентството и да се поканят експерти от администрацията на държавния глава в работната група, която ще бистри текстовете на закона. „Нека облечем със съдържание този консенсус”, каза Цветанов. Лидерът на ДПС Мустафа Според него това е нещо, което може да ни обедини. Той припомни, че се засилва контролната роля на държавата и се регламентира строга отчетност. Преди това пък неговият колега Йордан Цонев уточни, че става дума само за онези средства, които се получават от държавата, а не спонсорствата, даренията или пък от дейности, характерни за даденото вероизповедание. Забраната за чуждестранното финансиране пък целяло прозрачност и ясни правила. Проектът на патриотите също предвижда финансиране от държавата, но без да поставя таван. Забранява възнаграждения от чужди държави и лица, а даренията да са с разрешителен режим от държавата. Свещениците да бъдат само български граждани, да са получили своето образование в български школа, като богослуженията да се извършват само в храма и само на български език. В закона се пояснява и понятието радикализъм.", "date": "2018.10.11", "title": "Прозрачно финансиране и заплати на свещениците като на учителите"}
{"url": "https://www.monitor.bg:443/bg/a/view/blue-origin-s-500-miliona-pomosht-za-razrabotvane-na-nova-raketa-146628", "text": "Собственикът на Amazon, Джеф Безос има големи надежди за своята ракета New Glenn и нейното развитие, след като получи помощ. Американските военновъздушни сили обявиха, че ще подпомогнат космическата компания на Безос, Blue Origin с половин милиард долара, като част от плана си за въвеждане на ново поколение големи ускорители. По-конкретно, чрез тази програма на Министерството на отбраната на САЩ има за цел да помогне за създаването на най-малко две американски компании предоставящи услуги за извеждане на товари в космоса, способни да изстрелят сложните и все по-тежки товари на военните, в необходимите орбити. Това е част от продължаващите усилия за запазване на достъпа на САЩ до космоса, като по-рано помощ получиха SpaceX, Orbital ATK и Aerojet Rocketdyne. Това е показва доверие в работата на Blue Origin, която се надява да използва New Glenn не само за доставка товари в орбита, но също така и за извеждането на астронавти в космоса. Ракетата се задвижва от двигателите на Blue Origin BE-4, които зареждат втечнен природен газ и течен кислород, за да генерират 3.85 милиона паунда тяга. Съвсем случайно, миналия месец ULA избра BE-4 двигател на Blue Origin за захранване на първия етап от ракетата си Vulcan. Високият 95 метра New Glenn ще бъде по-малък само от легендарната ракета Apollo Saturn V и е проектиран с напълно повторно използваем първи етап. Първите му полети ще стартират от Cape Canaveral, като първият етап ще се върне и ще кацне на кораб на 650 км в океана. Тази нова помощ за Blue Origin ще осигури и стартиране от военновъздушната база Ванденберг (Vandenberg Air Force Base), в Калифорния. Blue Origin вече е посочил 2020 година за първия полет на ракетата New Glenn.", "date": "2018.10.11", "title": "Blue Origin с $ 500 милиона помощ за разработване на нова ракета"}
{"url": "https://www.monitor.bg:443/bg/a/view/darin-angelov-iska-oshte-deca-146585", "text": "Актьорът Дарин Ангелов, който е горд носител на приза „Татко на годината“ призна, че заедно със съпругата му Антония Русева се надяват скоро семейството им да се увеличи с още един член. Щастливата двойка посрещна първородната си дъщеричка през 2016 г., като малката е кръстена на звездния си баща - Дария. „Благодарни сме на Бог и съдбата, че ни предоставиха точно тази малка принцеса да бъде наша рожба. Ежеминутно ни изненадва и ни прави толкова щастливи и усмихнати“, коментира тогава пред „Монитор“ екранният ветеринар и бивш полицай от „Скъпи наследници“. Пред bTV този уикенд съпругата му ще разкрие защо смята, че връзката им е сюрреалистична. „Не можеш да останеш безразличен към такава личност, когато се появи в живота ти и прояви желание да продължи рамо до рамо с теб. Тя е изключително интелигентен човек със страхотно чувство за хумор, с когото можеш да водиш безкрайни разговори на най-различни теми”, коментирал е неведнъж по адрес на жената до себе си Ангелов. Двамата се разходиха до олтара броени месеци преди да гушнат и първата си рожба.", "date": "2018.10.11", "title": "Дарин Ангелов иска още деца"}
{"url": "https://www.monitor.bg:443/bg/a/view/vsjaka-treta-jena-s-rak-na-gyrdata-v-naprednal-stadij-146591", "text": "1200 жени годишно умират в България от рак на гърдата заради закъсняло лечение въпреки отличните терапии, които водят до пълно излекуване или до продължителни ремисии. Причината е, че пациентките са отишли на лекар твърде късно. Не по-малко от 3800 нови случая се откриват всяка година, показват данните на Националния раков регистър. Ракът на гърдата заема 26,5 на сто от всички онкологични заболявания и е причина за 17,5% от всички смъртни случаи сред нежния пол в световен мащаб. В около 3 до 5 на сто той се среща и при мъжете. Всяка трета жена у нас с рак на гърдата е открита твърде късно в напреднал стадий заради липсващ национален скрининг и програма за профилактика, показват и данни от Университетската специализирана болница по онкология. Безплатни прегледи, за които не се изисква направление от личния лекар, организират големите лечебни заведения в страната до края на октомври, който е определен от Световната здравна организация за месец за борба с рака на гърдата. В София жените ще могат да си направят безплатни тестове в общинските Първа АГ, Втора АГ, многопрофилните Първа, Четвърта и Пета МБАЛ, в Специализираната болница за активно лечение по онкология и Александровска болница. Освен в столицата безплатни прегледи ще се извършват още в Пловдив, Варна, Плевен и Стара Загора.Pиcĸoвитe фaĸтopи за развиване на това онкологично заболяване мoгaт дa бъдaт гeнeтични, нo и свързани с начина на живот. Причина могат да бъдат както честата употреба на големи количества алкохол, така и наднорменото тегло особено след менопаузата и замърсители на околната среда. Pиcĸът ce yвeличaвa c възpacттa. Ha 20 гoдини шaнcът зa paĸ нa гъpдaтa пpeз cлeдвaщoтo дeceтилeтиe e 0,6%. Дo 70-гoдишнa възpacт тaзи цифpa дocтигa дo 3,84 процента. Πъpвитe cимптoми нa paĸ нa гъpдaтa oбиĸнoвeнo ca oблacт нa yдeбeлeнa тъĸaн в гъpдaтa или бyчĸa в гъpдитe или в пoдмишницитe. Признаци са още бoлĸa в мишницитe или гъpдитe, ĸoятo нe ce пpoмeня c мeceчния циĸъл. Подсещане за преглед при лекар са още зачepвявaнe нa ĸoжaтa нa гъpдaтa, обрив oĸoлo или нa eднo oт зъpнaтa, изпycĸaнe на течност от него, а също и когато то потъне или се обърне. Промяна в paзмepa или фopмaтa нa гъpдaтa са пределно ясните белези, по които става ясно, че нещо се случва в организма. От Националното онкологично дружество обясниха, че пoвeчeтo образувания, наричани разговорно „бyчĸи“, нe ca paĸoви, нo жeнитe тpябвa дa ги пpoвepявaт oт здpaвeн cпeциaлиcт, ако усетят някаква нередност.", "date": "2018.10.11", "title": "Всяка трета жена с рак на гърдата в напреднал стадий"}
{"url": "https://www.monitor.bg:443/bg/a/view/opel-insignia-g-si-prodyljava-slavnata-tradicija-146614", "text": "Най-верните почитатели на марката Opel едва ли са забравили емблемата GSi, която носят спортните модели на марката. Първите автомобили с това име, които грабват сърцата на хората, са Opel Manta GSi и Kadett GSi през 1984 г. През 1993 г. се появява и Opel Astra GSi. Има няколко версии GSi и на Opel Corsa, започвайки от Corsa A от 1988 г. до Corsa D през 2012 г. Продължителят на дългата и славна традиция на спортните модели на Opel, носещи емблемата GSi, е новата Insignia GSi. Новият спортен флагман на Opel се отличава с по-мускулести форми, по-прецизно пътно поведение и още по-висока ефективност. Новата Insignia GSi е спортна машина с върховен контрол на пътя за всички, които харесват динамичната езда. Това е автомобил за максимално удоволствие от шофирането по всякакви пътища. Ходовата част с динамична настройка и с новите спортни гуми Michelin осигуряват високо ниво на сцепление. Системата за двойно предаване с векторно разпределение на тягата допринасят за вълнуващото преживяване зад волана. За още по-динамично шофиране, новата 8-степенна автоматична трансмисия може да се управлява с помощта на пластини на волана, като при типично спортен автомобил. Визията на Opel Insignia GSi привлича погледите на всички участници в движението и загатва спортните заложби на модела. В двата края на предната броня изпъкват вертикалните отвори за въздух с масивни хромирани рамки. В задницата е поставен ефективен спойлер, а в дифузьора има два хромирани накрайника на изпускателната система. Спортните възможности на модела проличават и в салона. Спортният волан е облицован частично с перфорирана кожа и е със скосена долна част. Алуминиевите педали и черната облицовка на тавана подчертават спортната атмосфера в салона. Този ярък спортен автомобил е оборудван със специално разработените от Opel спортни седалки, сертифицирани от AGR, които разполагат с най-съвременните системи и приспособления. Седалките на GSi предлагат отопление, вентилация, функция за масаж и странични опори с настройка. В най-спортната версия на Insignia тези функции се съчетават с висока опора за гърба. Клиентите могат да избират между две първокласни кожени комбинации, а дискретното лого GSi е интегрирано в облегалката. Предните седалки се настройват електрически по дължина и дълбочина, освен това се регулира опората за краката и облегалката. Регулируемата в четири посоки лумбална опора също се активира електрически. Вентилацията и отоплението са интегрирани в седалката и облегалката, а като опция водачът може да се наслади на функция масаж на гърба. Багажникът на спортната версия предлага обем от 560 до 1665 литра, а разделените и сгъваеми в съотношение 40/20/40 задни седалки дават възможност за гъвкаво конфигуриране на вътрешното пространство. За да се улесни максимално товаренето и разтоварването на багажника, капакът се отваря и затваря със сензори без необходимост от докосване, а само с движение на крака под задната броня. Новият Opel Insignia GSi се предлага с един бензинов и един дизелов двигатели с турбо пълнене и директно впръскване. Дизеловият е 2.0 BiTurbo с мощност 210 к.с. Най-потентен в гамата е 2,0-литровият 4-цилиндров бензинов турбомотор с мощност 260 к.с. С него Insignia GSi е истински спортист на пътя и на пистата. Огромната тяга от 400 Нм се разпределя векторно на четирите колела чрез 8-степенната автоматична скоростна кутия. Трансмисията превключва предавките бързо и в същото време много плавно. Моторът отзивчиво реагира на натискането на газта, а системата за задвижване на четирите колела се задейства автоматично. Новата система 4х4 гарантира на водача и пътниците сигурно и стабилно движение както в острите завои, така и по настилка с ниско сцепление. Водачът може да направи своя избор между режимите Standard, Tour и Sport. В режим Sport кормилното управление и реакциите при подаване на газ стават още по-директни. Режимът Competition се активира с помощта на бутона за управление на системата ESP. Двукратното натискане изключва контрола на сцеплението и позволява на водачите с по-добри умения повече поднасяне. Диференциалът на задния мост е заменен от два съединителя, което позволява подаване на по-голям въртящ момент към някое от колелата с реакция в рамките на части от секундата и в зависимост от ситуацията на пътя. Благодарение на това недозавиването на практика почти се елиминира и новата Insignia GSi запазва идеалната траектория при поредица от завои. Окачването на Opel Insignia GSi е с по-къси пружини, които снижават каросерията с 10 мм и понижават центъра на тежестта, а специалните спортни амортисьори намаляват нежеланите колебания на каросерията до минимум. Мощната спирачна система Brembo разчита на 4-бутални спирачни апарати и дискове с диаметър 345 мм. На пътя Insignia GSi вози комфортно. Преминаването през легналите полицаи и неравностите позволяват да се усети високия комфорт на возене. Инженерите са успели да постигнат отличен баланс между комфорт и стабилност. Новият Opel Insignia GSi се предлага като спортен седан Grand Sport и като още по-просторно комби Sports Tourer. Цените за българския пазар започват от 65 910 лева за Grand Sport и от 68 060 лева за комбито.", "date": "2018.10.11", "title": "Opel Insignia GSi продължава славната традиция"}
{"url": "https://www.monitor.bg:443/bg/a/view/infarkti-i-insulti-zachestjavat-prez-esenta-146598", "text": "Резките промени на температурите са опасни за сърдечно-съдовата система. Това казва проф. Иво Петров, национален консултант по инвазивна кардиология. - Всъщност всички големи температурни и атмосферни промени влияят на сърцето и въобще на сърдечно-съдовата система. Това е допълнителен физиологичен стрес, на който сърдечно-съдовата система отговаря по конкретен начин. За съжаление тези месеци са характерни и с по-големи нива на замърсяване. Виждате, че през последните дни има мъгли, застояване на въздух по котловините. Той се насища с частици от горенето, както от отопление, така и от автомобилите. Всички тези фактори отказват своето въздействие върху организма ни. Има едно голямо проучване в Австралия, при което са изследвани повече от 5000 потенциални пациенти в продължение на пет години и то показва, че хората, които живеят в замърсена среда, имат по-голям сърдечносъдов риск. - Да, през студените месеци по принцип симптоматиката на пациента се задълбочава. Това има своите естествени механизми. Рязката температурна промяна, основно в посока надолу, води допълнително до свиване на артериите и спазъм. Така че всички органи и системи, засегнати от потенциално нарушаваща кръвоснабдяването патология, влошава симптоматиката. Хората с исхемична болест на сърцето получават пък стягане в гърдите. Самите пациенти знаят, че когато излизат на студено, имат симптоми и след това през деня те намаляват, когато се покачват температурите. - Да, стресовите ситуации, било температурни или атмосферни, определено имат въздействие върху артериалното налягане. И когато се минава от топло към студено, ходът на артериалното налягане е нагоре. Инцидентите в областта на сърдечно-съдовата медицина много често са фатални. Става дума за миокарден инфаркт и мозъчен инсулт. - Точно така.  - Да, бих препоръчал да има редовно физическо усилие и да се избягват резките температурни промени. Пациентите с такива проблеми не бива да излизат в ранните сутрини, тоест да се намали възможно повече въздействието на тези фактори. - Не знам доколко биха помогнали, но е добре да избягваме задимена среда. Тук трябва да споменем и пасивните пушачи. През последните дни е много актуален въпросът, че много западни страни ограничават използването на автомобили с повишено отделяне на вредни газове - като дизелови двигатели. У нас има вероятност да бъдат внесени такива автомобили, което ще утежни обстановката. - За радост не. Бих казал, че има едно и също ниво, но това не е успокоително, тъй като изначално са много високи. И заболеваемостта и смъртността в България по сърдечно-съдови заболявания са на първо място. Така че имаме много работа. Трябва здравната система да въведе много по-сериозни профилактични програми. Превенцията е най-добрият подход в медицината. Не бива тепърва, когато се разболеем, да харчим разумни средства за лечение.  ", "date": "2018.10.11", "title": "Проф. Иво Петров: Инфаркти и инсулти зачестяват през есента"}
{"url": "https://www.monitor.bg:443/bg/a/view/remontirat-starite-asansiori-s-tel-i-pironi-146596", "text": "Осем от десет от асансьорите в България са останали без части за ремонт, поправят ги с налични материали или некачествени части. При почти 120 хил. подемника, 100 хил. са произведени до 1994 г., като след затварянето на държавния завод вече не се правят елементи за тях. Това каза пред „Монитор“ Николай Маринков, който е председател на Българската асансьорна асоциация. Завод за частите „корони“,например, има в с. Ветрен, но според Маринков те се изработвали от мека мед, което ги правело некачествени. По думите му няколко месеца след подмяната те отново дефектирали. Типично по нашенски пък някои фирми избирали да поправят асансьора или с налични средства, или „100 хил. са лифтовете у нас, които ако бъдат проверени както трябва, ще бъдат спрени, заради поне едно устройство, което е дало дефект, а етажната собственост е решила да не го поправя, защото е скъпо“, обяснява Маринков. Ако приемем, че ремонтът струва 300 лв., а сградата е 8 етажна с 16 семейства, това означава, че всяко домакинство ще трябва да задели за поправката по 18.75лв., показват сметките. Дори и все пак живущите в кооперацията да искат да подменят частта, в повечето случаи това било невъзможно, защото не само, че вече не се произвеждала, но и нямало неин заместител. Това означава, че почти всички асансьори у нас могат да бъдат наречени опасни. Има и още един парадокс – в наредбата за безопасна експлоатация на асансьорите е записано, че те трябва да отговарят на изискванията на безопасност към годината, в която са произведени. „При нашите асансьори липсват много мерки за сигурност, които могат да спасят човешки животи. От 70-те години насам всяка една държава в ЕС е направила мащабни реформи и е задължила хората да ги преоборудват, така че да са безопасни. Само у нас не са в съответствие с европейските стандарти за сигурност“, каза Николай Маринков. По думите му една такава задължителна мярка била монтирането на врата на кабината, с което щели да се предотвратят много смъртни случаи и инциденти. Друг проблем бил Те пищят и не позволяват на асансьора да се движи, докато един от хората не излезе. „Ръчните врати също са опасни, защото поради занемарена поддръжка лифтът може да не е отишъл на етажа, а ние да успеем да отворим вратата и ако сме по-невнимателни ще паднем в шахтата. Те трябва да бъдат заменени с автоматични, т.е. когато извикаме асансьора вратите сами да се отварят“, обяснява Маринков. Сервизните фирми, които поддържат асансьорите пък често взимали пари на ръка от домоуправителя и не издавали фактури, или издавали само за част от сумата, добави още той. От 8 години пък няма софийско училище, което да обучава асансьорни специалисти, докато във втория по големина град у нас Пловдив- има една такава специалност. Заради липсата на школа, които да ги подготвят, голяма част от техниците минавали обучение, което трае около 3 месеца, казват от Държавна агенция за метрологичен и технически надзор (ДАМТН). От началото на годината до момента те са извършили 6106 проверки, като Написани са и 35 акта за административни нарушения за подмяна на кабел или въже и 1236 предписания, свързани с регулиране на определени буфери и вратите на асансьорите. Почти всички административни и обществени сгради вече имат монтиран щит, казва Мария Вълкова от ДАМТН. В случай, че асансьорът заседне и пътникът в него реши са слиза от него, щитът има за цел да го предпази от падане в шахтата.", "date": "2018.10.11", "title": " Ремонтират старите  асансьори с тел и пирони "}
{"url": "https://www.monitor.bg:443/bg/a/view/uchat-hlapeta-na-antikorupcija-s-kuklen-teatyr-146609", "text": "С помощта на куклен театър и различни игри, малчуганите от 3-та и 4-та група в детските градини ще се запознават с антикорупцията. Обученията ще стартират пилотно в едно от учебните заведения в Перник, обясни пред „Монитор“ Трифон Трифонов, директор на дирекция „Превенция на корупцията“ на КПКОНПИ. Хлапетата няма да се сблъскват директно и обременяват със сложни и неразбираеми понятия като „корупция“, „корупционно поведение“, „престъпления“, а сами ще стигат до извода кой е добрият и кой лошият. „Едно от разработените предложения е децата да влязат в ролята на положителния герой под формата на куклен театър“, обясни Трифонов. Все още се а при интерес от други детски градини в Перник или други части на страната, проектът може да се разрасне. Антикорупционното образование ще продължи и в училище при учениците от 5-и до 12-и клас, като към момента не се предвижда въвеждането на отделен час. Тематиката ще се изучава най вече по предмета гражданско образование, по който учениците от 11-и и 12-и клас ще се запознават изцяло с функционирането на държавата, обясни образователният министър Красимир Вълчев по време на конференция на тема „Антикорупционното образование – ефективен инструмент за превенция на корупцията“, организирана вчера от КПКОНПИ и фондация „Конрад Аденауер“. „Превенция и противодействие на корупцията“. Учениците от 5-и до 7-и клас ще имат по минимум един час, а гимназистите – два. Обученията могат да се водят както от класния ръководител, така и от външни експерти. „Темата за антикорупцията може да се изучава и по линия на разширената подготовка и факултативните предмети, за което могат да бъдат разработени отделни учебни програми и учебни помагала“, коментира още Вълчев. Той обясни, че могат да се включат обучения по линия на дейности по интереси, както и различни теми да бъдат вплетени в учебните програми по география, история, дори и по литература. Според шефа на КПКОНПИ Пламен Георгиев най-сложно ще е именно това. „Най-трудният момент ще е как да се вплете тази тема, без да се употребява думата корупция“, сподели Георгиев. Георгиев заяви, че за него и КПКОНПИ образованието по антикорупция трябва да продължи и в университета. От тази година в УНСС стартира и тази част на проекта, където вече има магистърска програма „Противодействие на корупцията“.", "date": "2018.10.11", "title": "Учат хлапета на антикорупция с куклен театър"}
{"url": "https://www.monitor.bg:443/bg/a/view/bylgari-sys-zlato-na-mladejkata-olimpiada-v-buenos-ajres-146619", "text": "Златни медали за двамата представители в акробатиката на младежката олимпийски игри в Буенос Айрес. Мариела Костадинова и Панайот Димитров получиха преди малко ценните си отличия като част от интернационалния отбор, спечелил първото място в мултинационалното гимнастическо състезание на смесени отбори. Накратко за регламента. Оформят се 12 отбора, като във всеки един от тях има по 12 представители на различни държави в следния състав: по три момчета и по три момичета от спортната гимнастика, по три момичета от художествената гимнастика, по една смесена двойка от акробатиката, по едно момче и по едно момиче от батута. Отделните тимове бяха кръстени с имена на легендарни спортисти в гимнастическите спортове. За класирането в това мултинационално състезание се взимаха предвид само местата (без точките) в квалификационните надпревари на всеки един представител в съответния му спорт. Общият брой най-предни класирания осигурява злато, следващият сребро, бронз и т.н. Българите бяха в отбора с име Симон Байлс - американска спортна гимнастичка, първата афро-американка световен шампион и първата жена с три поредни световни титли (2013 – 2015 г.). Нашите представители бяха със значителен принос за титлата на своя мултинационален тим, тъй като още в първия ден на игрите се наредиха трети в квалификациите при смесените двойки в акробатиката и се класираха безпроблемно за финала. Тогава Костадинова и Димитров бяха четвърти на „баланс“ с 27,450 т., след това на „динамика“ останаха пети с 26,775 т., а на „комбинирано“ бяха безапелационни за първото място с 27,775. Така в общото класиране българската двойка се нареди на трета позиция, с равен резултат от по 82,000 т. с украинската двойка, което й осигури място на финала, насрочен за полунощ срещу вторник българско време. Златните медали бяха връчени на българите от трима членове на МОК - легендарният украински спринтьор Валери Борзов, Сара Уолкър (Нова Зеландия) и Моринари Ватанабе (Япония), който като президент на Международната гимнастическа федерация (ФИГ) преди три дни бе приет за член на МОК. Сред най-щастливите в залата бе и треньорката на златната ни двойка в акробатиката Гергана Денева.", "date": "2018.10.11", "title": "Българи със злато на младежката олимпиада в Буенос Айрес"}
{"url": "https://www.monitor.bg:443/bg/a/view/padna-most-v-sardinija-146617", "text": "Мост падна на италианския остров Сардиния заради лошото време. Част от пътното съоръжение се срути само два часа, след като кмет спрял движението по него заради лошите метеорологични условия и придошлите реки. Благодарение на кметското решение инцидентът се е разминал без жертви. Лошото време на остров Сардиния предизвика много проблеми, отнесени бяха автомобили, а много улици и пътища бяха наводнени. През август падна мостът \"Moрaнди\" в Генуа, при който инцидент загинаха 43 души.", "date": "2018.10.11", "title": "Падна мост в Сардиния (ВИДЕО)"}
{"url": "https://www.monitor.bg:443/bg/a/view/barnie-do-17-oktomvri-shte-ima-dogovor-za-brekzit-146618", "text": "По-голямата част от споразумението за напускане на ЕС с Великобритания е договорено - 80-85% от договора. Обединеното кралство ще напусне митническия съюз и единния пазар. Това съобщи днес главният преговарящ на ЕС за Брекзит Мишел Барние. Дипломатът смята, че могат да постигнат окончателно споразумение за Брекзит до следващата сряда, 17 октомври. Правим всичко възможно за постигане на споразумение за плавно напускане на ЕС, каза той и допълни, че Великобритания ще напусне единния пазар и митническия съюз. От думите му стана ясно, че трябва да договорят управлението, географските означения и ирландската граница. Остро реагира бившият британски външен министър Борис Джонсън на плана за Брекзит, предлаган от премиера Тереза Мей, предаде \"Ройтерс\". \"Този план ще превърне страната ни в постоянна колония на Европейския съюз\", заяви той.  Джонсън е убеден, че Лондон никога няма да \"избяга\" от ЕС и законите му.  \"Брюксел няма да ни позволи\", заяви още той.  Той публикува това в профила си в \"Туитър\".  Джонсън е известен критик на политиката на Мей по отношение на \"развода\" с Брюксел и това бе причината да напусне поста си в правителството. Той се обявява срещу \"мек\" Брекзит.  Заедно с него си тръгна и другият противник на този сценарий за след излизането от Общността - бившият министър за Брекзит - Дейвид Дейвис. Германската канцлерка Ангела Меркел приветства постигнатия напредък в преговорите за споразумение за Брекзита и заяви, че иска запазването на близки отношения с Великобритания, особено по въпросите на сигурността, и след като тя напусне ЕС, предаде Ройтерс. \"Надявам се, че има напредък, очевидно има напредък, но понякога проблемът е в подробностите - така че всичко ще бъде уредено, когато бъде уредено\", заяви тя на пресконференция след срещата си с холандския премиер Марк Рюте. По-рано главният преговарящ от страна на ЕС Мишел Барние заяви, че е възможно следващата седмица да бъде постигнато споразумение и подчерта, че Великобритания трябва да приеме евентуален контрол върху търговията между Северна Ирландия и останалата част от страната. Меркел подчерта, че преговорите са в решаваща фаза и колкото по-скоро бъдат приключени, толкова по-добре. Холандският премиер Рюте заяви на съвместната пресконференция, че е от голямо значение Брекзитът да се състои възможно най-организирано.", "date": "2018.10.11", "title": "Барние: До 17 октомври ще има договор за Брекзит"}
{"url": "https://www.monitor.bg:443/bg/a/view/bg-melomanite-njamat-interes-kym-rodnata-muzika-146579", "text": "Българските меломани предпочитат чуждестранна музика пред българската. Това съобщиха от Българската асоциация на музикалните продуценти по повод ежегодния Доклад за потребителските нагласи на международната организация IFPI. Според документа, световните тенденции показват, че слушателите проявяват все повече интерес към местни жанрове и изпълнения. Това обаче не важи за българските потребители на музика, съобщават от БАМП. отбелязват още от IFPI, като уточняват, че все още над една трета от населението по света достига до любимите си парчета нелегално. „Този доклад показва и придизвикателствата, пред които музикалната общност е изправена. От една страна, това е нарастващата заплаха от нарушаване на авторското право и сродните му права в дигитална среда, а от друга - невъзможността да се постигне справедливо възнаграждение от някои платформи и услуги, които дават достъп до качено от потребителите съдържание. Политиците в цял свят анализират тези проблеми и все по-активно се ангажират с тяхното решаване“, казва Франсис Муур, изпълнителен директор на международната федерация на звукозаписната индустрия (IFPI). И у нас пък стриймингът остава предпочитаният начин за достъп до музика. В България активните потребители на легални дигитални услуги са над 100 000 души, а сред тях преобладават младите професионалисти от големите градове. Наблюдава се интерес към разнообразна и разнородна по жанр и стил музика. коментира и изпълнителният директор на БАМП Ина Килева.", "date": "2018.10.11", "title": "БГ меломаните нямат интерес към родната музика"}
{"url": "https://www.monitor.bg:443/bg/a/view/kinomanija-chestva-bergman-s-9-znakovi-filma-146615", "text": "Специална селекция с някои от емблематичните филми на великия шведски режисьор Ингмар Бергман ще могат да гледат почитателите на тазгодишната \"Киномания\". Прожекциите са непосредствено преди официалното начало на кинопанорамата – между 8 и 14 ноември, и ще могат да се видят в кината \"Люмиер Лидл\", \"Одеон\", Дом на киното и G8. Общо 9 филма на официално обявения за най-добър кинорежисьор на всички времена ще покаже \"Киномания 2018\". Начало на ретроспективата ще даде „Вълшебната флейта” (8 ноември, 19:00 часа, кино „Люмиер Лидл”) - пищна екранизация по популярната операта на Моцарт . В програмата присъства и отличеният с куп награди и номинации, включително „Златна мечка” от фестивала в Кан'58 „Поляната с дивите ягоди” (9 ноември, 18:30 часа, кино „Люмиер Лидл”), за който Уди Алън казва: „Спомням си, че още от първия кадър, определено предизвикващ безпокойство, до последния едър план, изпълнен със спокойствие, бях с пресъхнала уста и лудо биещо сърце. Кой може да забрави такива образи? Часовникът без стрелки, спряната погребална кола, ослепителното слънце и лицето на стареца, поставил в ковчега собствения си труп – това бяха щрихите на майстор, чийто персонален стил и сложна тематика го правеха сравним с най-големите европейски писатели”. Селекцията включва и „Шепот и викове” (10 ноември, 17:00 часа, кино „Люмиер Лидл”), чиято основна тема е болката, смъртта, изкуплението и утехата, вплетени в съдбата на три сестри и тяхната прислужница. За този филм Вим Вендерс споделя, че е плакал като дете и отново е почувствал „носталгия по всичко, скрито зад външността”. Сред изключителните заглавия в ретроспективата са и „Да не говорим за всички тези жени” (10 ноември, 18:45, кино „Люмиер Лидл”), първият цветен филм на Бергман, който е комедия; „В присъствието на клоуна” (11 ноември, 15:30 часа, кино „Люмиер Лидл”); както и „Лице срещу лице” (11 ноември, 17:45 часа, кино „Люмиер Лидл”) с участието на прекрасната Лив Улман, който насочва поглед към вътрешната криза на психиатърка, открила внезапно, че не познава голяма част от самата себе си. Сред предложенията на \"Киномания\" са и „Из живота на марионетките” (12 ноември, 18:15 часа, кино „Люмиер Лидл”), който се фокусира, по думите на самия режисьор, върху това „как две човешки същества, които са болезнено свързани с любов, в същото време се опитват да се отърват от оковите на обвързаността”. Не е за изпускане и „Сарабанда” (13 ноември, 18:15 часа, кино „Люмиер Лидл”) – последният филм на легендарния режисьор, който е продължение на “Сцени от един семеен живот” и е посветен на покойната съпруга на режисьора – Ингрид. В центъра на тъжната, но вълнуваща история е темата за изгубената любов и бездната между поколенията. Филмът е създаден на усамотения остров Форьо, където Бергман прекарва последните години от живота си. Емблематичният „Сцени от един семеен живот” също ще бъда показан в рамките на фестивала, но ще има прожекция единствено в кино „Одеон”. Сред заглавията, свързани с творчеството на Ингмар Бергман, които \"Киномания\" ще покаже, е и филмът „Островът на Бергман” (14 ноември, 18:30 часа) с режисьор и продуцент – Мари Нюрерьод. В този филм Бергман за пръв път показва своя свят на изолирания и тайнствен балтийски остров Форьо. Заедно с документалистката Мари Нюрерьод той предлага поглед към своя живот и дългата си кариера в киното, театъра и телевизията. Този филм съдържа откъси от най-добрите му творби, както и уникални работни моменти от личния му архив.", "date": "2018.10.11", "title": "\"Киномания\" чества Бергман с 9 знакови филма"}
