{"url": "https://www.monitor.bg/bg/a/view/goranov-investiciite-rastat-postojanno-se-otkrivat-novi-predprijatija-obzor-155829", "text": "Инвестициите у нас не само не вървят надолу, а бележат значителен ръст. Това заяви финансовият министър Владислав Горанов, който категорично отхвърли твърденията на Радев за срив. Това се виждало от многото на брой нови производствени предприятия. \"Това е една, няма да го наричам игра със статистиката, но не отива на толкова високопоставени политици да се подвеждат лесно по сравнението на неизгладени данни\", посочи Горанов, който отчете също така постигнатото увеличение на БВП от 30%, ръстът от 40% на данъчните приходи и на минималната заплата от 50% до края на 2018 година. И добави: \"За съжаление на лошите пророци, когато излязат окончателните данни за 2018 г., ще се види, че инвестициите са нараснали, така както бе през 2017 година. Но това е въпрос на интерпретации и на целта на изказването.“ По отношение на упреците, че кабинетът харчи бюджетния излишък без санкцията на НС пък той подчерта, че \"не от вчера\" правителството имало право да размества отделни разходни показатели. \"Със сигурност и в Закона за устройство на държавния бюджет от 1996 година го има. И тогава даже не се изискваше решение на МС, а ставаше само с подпис на министъра на финансите. Това беше валидно до първото правителство на Бойко Борисов\", каза Горанов. Във връзка с критиките на Радев за модернизирането на ВВС пък той определи като \"изключително прозрачен\" изборът да се преговаря със САЩ за F-16. „Тенденцията е за разкриване, а не за закриване на предприятия“, опроверга твърденията на Радев и министърът на икономиката Емил Караниколов, който добави, че през последните месеци са направени доста крупни инвестиции в Северна България. Караниколов отчете също така, че в Българската агенция за инвестиции са подадени 54 проекта за 1,5 млрд. лв. Упреците относно проекта за придобиване на нов тип изтребители коментира и МО шефът Красимир Каракачанов, по чиито думи ако от 2004 година досега българската авиация е летяла на крилете на илюзиите, подпишем ли договор със САЩ, ще лети вече на крилата на най-добрия боен самолет. По повод коментара на Радев, че сме изхвърлили европейските участници в конкурса за новите изтребители, Каракачанов каза, че до момента не е чул нито един европейски политик или министър от която и да е държава, да каже нещо по въпроса. „Не мога да разбера какъв е този български манталитет сами да обясняваме колко сме лоши, при положение, че нито един представител на нито една европейска държава не е казал нищо, включително Швеция“, подчерта вицепремиерът и допълни относно многократните атаки на Радев във връзка с процедурата, че това е война между институциите, която е абсолютно излишна. Не само декларираното имущество, а и харчовете на политиците да бъдат подлагани на щателна проверка. За въвеждането на такава практика настоя президентът Румен Радев по време на пресконференция по повод втората годишнина от встъпването му в длъжност. Той посочи, че целта на управлението е повишаване на жизнения стандарт и качеството на живот. „Каквито и съвременни модели да прилагаме обаче тази цел е обречена, ако не извършим най-важното – радикална промяна на политическата среда и на стила на управление. Крайно време е да се разграничат корумпирани от ограбени, механизмите за контрол над властта трябва да бъдат разширени и да включат не само формална проверка на имуществените декларации на политиците, но и какви пари харчат и имат ли подставени лица за придобиване на пари и имоти у нас и чужбина. За да върви обществото ни напред, трябва да се възстанови доверието на гражданите в държавността, а това неизбежно преминава през възмездието“, заяви Радев. За пореден път той не спести критики по адрес на сегашното управление, като констатира, позовавайки се на данни на БНБ, че инвестициите са се сринали надолу, както и че икономиката ни е на дъното на Балканите и че България затъва в институционална безпътица. Според него първото нещо, което трябва да се направи, е утвърждаването на закона. И допълни, че би подкрепил нов политически модел, ако той отстоява тези ценности. „Дали ще се потърси увеличение на правомощията на президента зависи от развитието на политическите процеси в страната и решимостта на обществото да се пребори с имитацията на управление“, заяви още държавният глава.", "date": "2019.01.28", "title": "Горанов: Инвестициите растат, постоянно се откриват нови предприятия (ОБЗОР)"}
{"url": "https://www.monitor.bg/bg/a/view/naj-visoka-stepen-za-lavinna-opasnost-v-pirin-155831", "text": "Обявена е най-висока степен за лавинна опасност във всички райони на Пирин, съобщиха от Планинската спасителна служба към БЧК пред БНТ. Рискът е най-голям в района на връх Тодорка над Банско. Причината за високата лавинна опасност е обилният снеговалеж във високите части на планината последните дни и последвалото затопляне на времето. От ПСС предупреждават най-вече любителите на екстремни ски и сноуборд да не карат в улеите под връх Тодорка. Слабият слой на снега и валежите придружени с порив на вятъра от 80 километра в час са предпоставки за повишаване на лавинната опасност, обясняват планински спасители. Те препоръчват туристите и любителите на зимните спортове да не излизат извън контролираните райони на ски зоните, тъй като на повечето стръмни участъци е много вероятно да бъде предизвикана лавина. Планинските спасители съветват също да не излизаме сами в планината, без добра екипировка, както и телефонът ни винаги да е зареден.", "date": "2019.01.28", "title": "Най-висока степен за лавинна опасност в Пирин"}
{"url": "https://www.monitor.bg:443/bg/a/view/2-mln-dushi-dyrjat-spjashti-akcii-za-2-mlrd-leva-155751", "text": "От акционерен сън се събудиха стотици, ако не и хиляди българи през последната седмица. Добре забравените по папки с документи зелени книжки с надпис „Бонова книжка“ отново въздуха интерес към масовата приватизация. В нея участваха милиони българи, но през годините повечето напълно са изгубили интерес. Идеята на Министерството на финансите за \"съживяване\" на акциите чрез „Концепцията за личните сметки на физически и юридически лица“ разбуди духовете. По данни на Централен депозитар такива активи притежават близо 2 милиона души, като ценните им книжа са на стойност около 2 млрд. лева по номинал. „Спящи“ ценни книжа са тези, при които не е имало никакво движение през повече от 15 години. Целта е активизиране на акционерите в рамките на предварително определен срок от 1 година да предприемат действия по прехвърлянето им от лични сметки към подсметки при инвестиционен посредник. След изтичане на този срок акциите, дефинирани като \"спящи\", ще се прехвърлят в специално създаден за целта инвестиционен фонд. Срещу книжата си лицата ще получат дялове от фонда, равностойни на притежаваните от тях акции. Предвижда се след изтичане на 5-годишен нормативно установен срок, в случай че лицата продължат да проявяват незаинтересованост, От вложените тогава бонове в някогашните приватизационни фондове сега има такива, където сумата е стотици и дори хиляди левове. „Монитор“ разговаря с представители на инвестиционните посредници у нас. Според тях е малко вероятно така предложената концепция да бъде одобрена, но е добро начало всички заангажирани по темата да обсъдят бъдещето на т.нар. „спящи“ акции. Идеята за раздвижване трябваше да се случи още през миналата година с широка информационна кампания от Централен депозитар заедно с намаляване на тарифите и облекчаване на процедурите. Така хората може да проучат възможността за търговия с притежаваните от тях акции. „В течение на годините след масовата приватизация цените на ценните книжа претърпяха много промени. Имало е моменти, когато и при продажба се реализираше доста добра доходност“, коментира пред „Монитор“ Васил Големански, изпълнителен директор на Централен депозитар. От институцията се надяват да предизвикат интерес, които да доведе и до по-активно участие в дейността на самите дружества, което би повишило качеството на управление на самото дружество и би довело до по-ефективни резултати в развитието му. Срещу проекта, който предвижда боновете, с които собствениците не са се разпоредили, да се пренасочват в специален държавен фонд, се изказаха четирите работодателски организации (БТПП, БСК, АИКБ и КРИБ), както и Асоциацията на директорите за връзки с инвеститорите в България (АДВИБ). Според сметката на Асоциацията на организациите на българските работодатели (АОБР) потърпевши от концепцията ще са близо 3 млн. души, които ще трябва да плащат такси на инвестиционните посредници, което в дългосрочен план ще отблъсне допълнително дребните инвеститори от българския капиталов пазар. Ако се чудите колко ли струват боновите ви книжки: в момента за повечето от тези партиди пазарната им стойност е съизмерима с таксите и комисионните по прехвърляне или наследство и собствениците нямат икономически интерес да правят каквото и да е с тях, което ги прави на практика неизползваеми, твърдят от Централен депозитар. Според работодателите и директорите за връзки с инвеститорите концепцията не само не защитава правата на акционерите в публичните дружества, но и накърнява техните законни интереси, нарушава национални и международни актове във връзка с неприкосновенноста на частната собственост, свободното движение на капитали и свободното право на установяване. „Прехвърлянето на акции без изрично воляизявление в специално създаден инвестиционен фонд представлява нарушение на правото на собственост в неговата цялост като съвкупност от правомощия - право на владение, право на ползване и право на разпореждане“, се казва в становищата на организациите. Според Големански прехвърлянето на акциите във инвестиционен фонд се цели да се осигури възможност на притежателите им значително по-лесно да се разпореждат, да управляват и да осребряват тези активи, тъй като дяловете от инвестиционен фонд могат да се изкупуват от фонда при желание на притежателя им, и много лесно могат да се унаследяват. Другата цел на прехвърлянето в инвестиционен фонд е консолидирането на тези активи и с това осигуряване на достатъчно добро представителство в дружествата. Така ще се гарантира и максимална защита на интересите на тези акционери. При обсъждане на важни решения в общото събрание, е едно акционер с 25 броя акции да гласува, съвсем друго е много консолидирани акционери във фонд да гласуват например с 10%, 15%, 25% от всички акции в дружеството. Гласът в този случай се чува, а и по законодателство представителство на акционери над 5% от капитала на дружеството има доста повече права. Това е начинът, според Големански, интересите на тези акционери да бъдат максимално добре защитени и управляващите дружествата да работят изцяло в полза на подобряване на икономическото състояние на тези компании. За тази цел в концепцията е предвидено инвестиционният фонд да се управлява от голям, известен и с добро име фонд мениджър с богат международен опит. Все пак това вдигане на шум по темата може да доведе и до добър резултат за позабравилите приватизацията. Според финансовите експерти е добре поне да проверите дали дружеството, в което сте акционер, е разпределяло дивидент. Това може да направите при инвестиционен посредник. Списък на всички лицензирани посредници има на интернет страницата на Комисията за финансов надзор. Дружествата обявят публично, чрез публикации в медиите, решението си за разпределяне на средства за инвеститорите, като за изплащането му обичайно се ползват банки с широка клонова мрежа. Трябва да знаете, че имате право да получите своя дивидент в рамките на 5 години от решението за разпределянето му, преди тази дата вече сте загубили средствата. На първо място отворете боновата си книжка и проверете от кой фонд или предприятие имате акции. Ако имате затруднения с разчитането на записите в нея, можете да се обърнете за съдействие към инвестиционен посредник, които срещу такса ще проверят какво притежавате. Миналата година Централен депозитар и Националната агенция за приходите пуснаха услуга - проверка за притежаване на акции с ЕГН и персонален идентификационен код, който се издава от данъчните. Така всички желаещи ще могат да проверят дали притежават, или не акции от предприятия придобити по време на масовата приватизация на адрес https://ewallet.csd-bg.bg. От първоначално създадените 80 фонда през годините част от тях са фалирали и ликвидирани, а други са свалени от търговия и на борсата продължават да са акциите на под 50. Но дори и от тях над половината са със затихващи функции - с книжата на някои с години наред няма нито една сделка. Така че реално далеч не от всеки джоб може да се очакват пачки, но при поне около четвърт от някогашните фондове има смисъл да се замислите дали не си заслужава да продадете акциите си.", "date": "2019.01.28", "title": "2 млн. души държат „спящи“ акции за 2 млрд. лева "}
{"url": "https://www.monitor.bg:443/bg/a/view/nov-banderol-za-tutuna-vliza-v-sila-prez-maj-155818", "text": "Нов бандерол за тютюневите изделия, предназначени за вътрешния пазар, ще влезе в сила от 20 май т.г. За това предупреждават в сайта на Министерството на финансите. Със заповед на министъра на финансите Владислав Горанов е утвърдено ново изискване за бандерола. Съгласно чл. 64 (6) от Закона за акцизите и данъчните складове новият образец се утвърждава три месеца преди влизането му в сила на 20 май 2019 г. Определената единична цена на бандерола за тютюневи изделия е 0,014 лв. Тютюневите изделия, които са облепени с действащия към момента бандерол, трябва да се реализират в търговската мрежа до влизане в сила на новите изисквания, което ще стане в края на май. Бандеролите, които са предназначени за поставяне върху потребителската опаковка на тютюневите изделия, се използват като защитен елемент съгласно Закона за тютюна, тютюневите и свързаните с тях изделия. Бандеролът е държавна ценна книга, която доказва внасянето на дължимия данък за освободените за потребление акцизни стоки. Той се издава от ресорното министерство по утвърден проект, а защитата му е постигната чрез сложна комбинация от елементи, подобно на паричните знаци – това са елементи в графичния дизайн, хартията, мастилата, холограмната лента, както и различни техники на печат.", "date": "2019.01.28", "title": "Нов бандерол за тютюна влиза в сила през май"}
{"url": "https://www.monitor.bg:443/bg/a/view/sokolov-specheli-bg-derbito-sreshtu-josifov-v-italija-155821", "text": "Цветан Соколов спечели със своя тим \"Кучина Лубе\"Чивитанова) българското дерби срещу Виктор Йосифов и \"Веро Волей\" (Монца) в 19-ия кръг на италианската волейболна Суперлига. Пред 2589 зрители в зала \"Еуросооуле Форум\"в Чивитанова, платили средно по 10,5 евро за билет, домакините се наложиха с 3:0 (15, 15, 20) за малко повече от час. Соколов завърши с 11 точки (1 блок) при 16-ата победа на своя тим, за който не игра контузеният Османи Хуанторена. Най-резултатен пък беше друг кубинец - Йоанди Леал със 17 т.2 аса, 1 блок). За гостите от Монца капитанът на националите ни Виктор Йосифов се разприса с 5 т. (1 блок), а най-много направи Томас Барета - 8 (1 ас, 5 блока). \"Лубе\" е трети в класирането с 44 точки, а \"Веро Волей\" - 8-и с 24. Матей Казийски изигра поредния си силен мач за \"Калцедония\" (Верона) за 3:1 (22, 22,-22, 22) над \"Ема Виляс\" (Сиена). Той направи 13 точки (3 аса, 85% ефективност в атака), а Себастиан Соле завърши с 15 (1 ас, 4 блока, 91% в атака) и беше избран за MVP. За тима на Сиена с 19 т. (3 аса, 2 блока) отличникът беше японецът Юки Иишикава. \"Калцедония\" е 6-и с 32 т. Бившата капитанка на националките ни Елица Василева пък се развихри за лидера в класирането при жените в Серия А1 \"Савино дел Бене\" (Скандичи) при разгрома над аутсайдера \"Клуб Италия Край\" (Рим) с 3:0 (15, 15, 20). Тя беше най-резултатна с 11 точки (1 блок). Също с 11 (2 аса, 3 блока) завърши бразилката Аденизия да Силва. За римлянките Силвия Нуакалор беше топреализатор също с 11 т. Отборът на Скандичи води в класирането с 39 точки от 14 победи и 2 загуби. Бившият капитан на националите ни Тодор Алексиев спечели поредния си трофей в Гърция с \"Олимпиакос\" - Купата на лигата. \"Червено белите\" биха с 3:1 (-19, 22, 23, 21) \"Фойникос\" (Сирос) във втория финал взеха приза за 5-и пореден път от общо 6 издания на турнира. Алексиев се отличи с 8 т. (1 блок), а Никос Зупанис заби 22 (1 ас, 2 блока) и стана MVP на турнира.", "date": "2019.01.28", "title": "Соколов спечели БГ дербито срещу Йосифов в Италия"}
{"url": "https://www.monitor.bg:443/bg/a/view/alonso-shampion-na-24-te-chasa-na-dajtona-155823", "text": "Двукратният шампион във Формула 1 Фернандо Алонсо спечели \"24-те часа на Дайтона\" от своя втори опит. Испанецът поведе към успеха екипа си от тима Wayne Taylor Racing в състав Камуи Кобаяши, Джордан Тейлър и Ренгер ван дер Занде с \"Кадилак\", две обиколки преди финала на надпреварата, която беше скъсена заради силен дъжд. Малко преди края бившият пилот от Ф1 Фелипе Насър с \"Кадилак\" държеше първата позиция, но грешка на завой №1 позволи на Алонсо да го изпревари. За две обиколки испанецът успя да направи 13 секунди аванс със своята машина. Александър Роси с \"Акура\" изведе отбора си на трета позиция и той беше последният, който финишира в рамките на обиколката зад Алонсо. За разлика от 2018 г., когато участниците завъртяха 808 тура, изданието на състезанието сега беше направо \"кротко\" - с едва 593 обиколки. Дъждът затрудни доста от пилотите 10 часа преди края, но именно опитът на Алонсо да кара на мокро трасе се оказа решаващ. Той излезе начело в пороя, но червените флагове на наводнената писта му отнеха преднината и той трябваше да е трупа отново. Алонсо стана третият ас от Формула 1 след Фил Хил и Марио Андрети, спечелил \"24-те часа на Дайтона\". \"Да спечеля такъв тип състезание на легендарно място като \"Дайтона\" означава много за мен, каза Алонсо. - С минимална подготовка и опит в състезанията за издръжливост тази победа е голямо нещо. Условията бяха много различни от миналата година. Състезавахме се на сухо, на мокро, през деня и през нощта. Много се радвам за всички в отбора.\" При дебюта си в състезанието миналата година Алонсо завърши 38-и.", "date": "2019.01.28", "title": "Алонсо шампион на \"24-те часа на Дайтона\""}
{"url": "https://www.monitor.bg:443/bg/a/view/will-i-am-gubi-sluha-si-155815", "text": "Рапърът Will.i.am призна, че оглушава. Причината е, че той страда от тинитус – шум в ушите, поради което един ден напълно ще изгуби слуха си. \"На 43 години съм. Когато отидох на лекар и ми направиха изследване на слуха, казаха: \"Ушите Ви са като на много по-възрастен човек\". През 2007-а, 2013-а и тази година ми направиха аудиограма и кривата показва истинска загуба\", заяви той. Бившото попълнение на групата The Black Eyed Peas разказа още, че е променил начина си на хранене и вече е \"върл веган\". Наложило му се е да откаже месото заради опасността от няколко заболявания. Здравето му рязко се влошило и лекарите го посъветвали да предприеме мерки. „Храних се лошо, не спях добре. Отидох на преглед при своя доктор и той ми каза: „Ей, кръвното ти налягане е като на 60-годишен. Както и холестерола“. Освен това, страдах и от рефлукс.“, сподели наскоро певецът, цитиран от сп. People. Най-големите притеснения на изпълнителя на Scream & Shout е, че в семейството му има много случаи на сърдечни заболявания и диабет. Затова Will.i.am решил да изключи месото от менюто си и вече е свалил 10 килограма.", "date": "2019.01.28", "title": " Will.i.am губи слуха си"}
{"url": "https://www.monitor.bg:443/bg/a/view/dyrjavata-otkupi-portreta-na-batenberg-na-tyrg-vyv-viena-155827", "text": "Българската държава, чрез министъра на културата, откупи портрет и ценни предмети, принадлежали на княз Александър I Батенберг, на търг, организиран от аукционна къща в австрийската столица Виена. „Беше страхотна емоция. Всички сме в голяма еуфория. Огромна благодарност към премиера Бойко Борисов и министър Горанов“, коментира след приключването на наддаването министър Боил Банов, на което той присъства лично. Министърът отбеляза, че на тях дължи и тактиката да не се оповестява участието на държавата в търга предварително. „Беше важно да придобием тези ценности за българската държавност, но беше важно това да се случи и на разумна цена“, обясни той. Както Агенция „Монитор“ писа предметите са най-известният оригинален портрет на Княза с царски инсигнии от художника Карл Дилиц и три подноса, дарени от жителите на Русе, Ловеч и Берковица по повод началните години на неговото управление. През 2019 г. се навършват 140 години от избирането на Александър Батенберг от Великото Народно събрание за княз на България.", "date": "2019.01.28", "title": "Държавата откупи портрета на Батенберг на търг във Виена "}
{"url": "https://www.monitor.bg:443/bg/a/view/sled-prizivite-za-pravosydie-na-svetlo-vss-okurajava-sydiite-da-objasnjavat-prisydite-si-155826", "text": "Висшият съдебен съвет ще окуражи съдиите в цялата страна да обясняват кратко и разбираемо своите присъди. Около това предложение се обединиха представители на съдебната власт и медиите на среща в сградата на съвета. До нея се стигна, след като главните редактори на пет национални вестника - „Монитор“, „Телеграф“, „24 часа“, „Труд“ и „Стандарт“ изпратиха писмо до ВСС и тримата големи в Темида – главният прокурор Сотир Цацаров и председателите на Върховния административен съд Георги Чолаков и Върховния касационен съд Лозан Панов, с искане за повече информираност на обществото при обявяването на съдебните актове по делата. До това се стигна след медийната инициатива „Правосъдие на светло“, която стартира след поредния случай на необясними оправдателни присъди у нас – тези по делото „Алабин“. Основна тема на разговорът бе именно подобряването на комуникацията с медиите, повишаване публичността и информираността на гражданите за постановявани актове от органите на съдебната власт бе тема на работна среща. В срещата участие взеха представляващият ВСС Боян Магдалинчев, главният прокурор Сотир Цацаров, председателят на ВАС Георги Чолаков, както и членовете на съвета и говорители на съдебната и прокурорската колегия Цветинка Пашкунова и Даниела Машева, главният секретар на ВСС Силвия Илиева и началникът на кабинета на шефа на ВАС Драгомир Желязков. Медиите пък бяха представени от Любомира Будакова, главен редактор на вестник и информационна агенция „Монитор“, Васил Захариев, главен редактор на вестник „Телеграф“, Борислав Зюмбюлев, главен редактор на вестник „24 часа“, Екатерина Николова, зам.-главен редактор на вестник „Стандарт“ и Наталия Финашкова-Радославова – зам.-главен редактор на вестник и информационна агенция „Монитор“. По време на срещата бяха договорени възможностите за това ВСС да намери удачен подход, чрез който да окуражи съдиите по конкретните дела да излизат пред обществеността чрез посредничеството на медиите, за да обяснят своите съображения, въз основа на които са взели решението си. Изрично бе подчертано от всички участници в разговора, че целта на тази идея не е да вкара съдиите в „обяснителен режим“ с обществото, а напротив - да доведе до повече прозрачност сред широката публика за работата на Темида. „В духа на конструктивен диалог бяха коментирани възможностите на Висшия съдебен съвет за постигане на по-голяма публичност и достъпност в мотивите на постановяваните актове, като насърчи съдиите да ги поясняват в съдебната зала, както и устно или писмено пред представители на медиите. Обсъдени бяха предложенията за определяне на съдии-говорители, които при необходимост да разясняват мотивите по постановени актове, съдебни процедури и процесуални действия, с оглед повишаване информираността на обществото, а от там и доверието към съдебната власт“, отбелязаха от ВСС след срещата. Те подчертават, че по време на разговора бяха представени и предприетите от съвета мерки и действия за подобряване на информационната политика и проактивния подход на комуникацията с медиите. Участниците в срещата се обединиха около идеите за съвместни срещи с участието на административни ръководители и максимално широк кръг от ресорни журналисти по въпросите, касаещи информираността на обществеността за работата на органите на съдебната власт, както и за съвместни обучения.", "date": "2019.01.28", "title": "ВСС окуражава съдиите да обясняват присъдите си"}
{"url": "https://www.monitor.bg:443/bg/a/view/do-3-bona-globa-za-troshka-na-pytja-155828", "text": "До 3 хил. лева глоба грозят шофьорите, които карат разбити коли или камиони по пътищата у нас. Това предвижда новият проект на Закона за движение по пътищата, който беше разделен на три части и качен за обществено обсъждане. В една от точките е записано, че „опасните технически неизправности“ ще се санкционират с 1500 лева. В този член, поставен под номер 219, влизат и камионите и автобусите, които не са укрепили товара си. Санкции ще има и за притежателите на леки автомобили, които имат неизправни спирачни и кормилни системи. Там е предвидена същата глоба. С максимален размер на санкцията ще се наказват и водачите на превозни средства, които „имат въздействие върху околната среда, или могат да породят риск за други участници в движението по пътищата“, се казва още в закона. Тълкуванието е, че старите коли, които тровят околната среда, нямат катализатори или пушат повече от нормалното, ще попадат под ударите на закона.  По-леките наказания са до 1000 лева и включват по-малки неизправности, отново касаещи околната среда и безопасността на останалите участници в движението. Най-малката санкция пък е от 500 лева. Не е изключено обаче сборът им, когато се касае за много разбит автомобил, който създава опасност, да достигне и до 3000 лева. За да има максимална глоба при него трябва да са констатирани опасни, значителни и незначителни неизправности. Те включват както развалени фарове, така и разтропана ходова част износени гуми, неработещи чистачки и други. До момента наказанието за подобни повреди беше едва фиш от 50 лева. Минималната санкция обаче за разтропани автомобили вече скача десетократно и става 500 лева. Още по темата четете в хартиеното издание на \"Монитор\"!", "date": "2019.01.28", "title": "До 3 бона глоба за трошка на пътя"}
{"url": "https://www.monitor.bg:443/bg/a/view/radev-iska-proverka-na-harchovete-na-politicite-155824", "text": "Не само декларираното имущество, а и харчовете на политиците да бъдат подлагани на щателна проверка. За въвеждането на такава практика настоя президентът Румен Радев по време на пресконференция по повод втората годишнина от встъпването му в длъжност. Той посочи, че целта на управлението е повишаване на жизнения стандарт и качеството на живот. „Каквито и съвременни модели да прилагаме обаче тази цел е обречена, ако не извършим най-важното – радикална промяна на политическата среда и на стила на управление. Крайно време е да се разграничат корумпирани от ограбени, механизмите за контрол над властта трябва да бъдат разширени и да включат не само формална проверка на имуществените декларации на политиците, но и какви пари харчат и имат ли подставени лица за придобиване на пари и имоти у нас и чужбина. За да върви обществото ни напред, трябва да се възстанови доверието на гражданите в държавността, а това неизбежно преминава през възмездието“, заяви Радев. За пореден път той не спести критики по адрес на сегашното управление, като констатира, че инвестициите са се сринали, икономиката ни е на дъното на Балканите, България затъва в институционална безпътица и първото нещо, което трябва да се направи, е утвърждаването на закона. И допълни, че би подкрепил нов политически модел, ако той отстоява тези ценности. „Дали ще се потърси увеличение на правомощията на президента, зависи от развитието на политическите процеси в страната и решимостта на обществото да се пребори с имитацията на управление“, заяви още държавният глава. По-късно финансовият министър Владислав Горанов категорично отхвърли твърденията на Радев, като подчерта, че инвестициите не само не са се сринали, а напротив - растат. Това се виждало от многото на брой нови производствени предприятия. \"Това е една, няма да го наричам игра със статистиката, но не отива на толкова високопоставени политици да се подвеждат лесно по сравнението на неизгладени данни\", посочи Горанов, който отчете също така постигнатото увеличение на БВП от 30%, ръстът от 40% на данъчните приходи и на минималната заплата от 50% до края на 2018 година. „Тенденцията е за разкриване, а не за закриване на предприятия“, оспори твърденията на Радев и министърът на икономиката Емил Караниколов и добави, че през последните месеци са направени доста крупни инвестиции в Северна България. Караниколов отчете също така, че в Българската агенция за инвестиции са подадени 54 проекта за 1,5 млрд. лв. Ако досега българската авиация летеше на крилете на илюзиите, ако подпишем договор със САЩ, ще лети на крилата на най-добрия боен самолет, коментира пък министърът на отбраната Красимир Каракачанов по повод думите на Радев, който определи конкурса за изтребителя като бутафорен. От 2004 г. досега бяха само илюзии - ще купуваме F16, ама стари, ще купуваме \"Грипен\", ще ремонтираме старите самолети, 14 години нашите пилоти летяха на крилете на илюзиите, а сега, ако сключим договор, ще летят на крилата на най-добрия боен самолет, каза Каракачанов. По повод коментара на президента, свързан с това, че изхвърляме европейските участници в конкурса, Каракачанов каза, че до момента не е чул нито един европейски политик, министър от която и да е държава, да каже нещо по този въпрос. Не мога да разбера какъв е този български манталитет сами да обясняваме колко сме лоши, при положение, че нито един представител на нито една европейска държава не е казал нищо, включително Швеция, посочи министърът и подчерта, че преговорите се водят между държави, а не между фирми.", "date": "2019.01.28", "title": "Радев иска проверка на харчовете на политиците"}
{"url": "https://www.monitor.bg:443/bg/a/view/cska-udari-s-2-1-shampiona-na-chehija-155825", "text": "ЦСКА записа престижна победа срещу чешкия първенец „Виктория“ (Пилзен). В поредната си контрола на испанска земя играчите на Нестор Ел Маестро спечелиха с 2:1 срещу тима, който есента игра в Шампионската лига, а през февруари среща „Динамо“ (Загреб) в мач от директните елиминации на Лига Европа. Резултата откри Бигел, който реализира от дузпа в 36-ата минута, а в 43-ата минута халфът на „армейците“ Едвин Джеси изравни също след точен шут от бялата точка. Победата за „червените“ донесе Жоржиньо след попадение 14 минути преди края. Интересното е, че ЦСКА игра без голямата си звезда Кирил Десподов. Футболист номер 1 на България за 2018 година остана извън групата, тъй като е пред трансфер в чужбина и няма да се рискува евентуална контузия в някоя от контролите. За „Виктория“ (Пилзен) пък като титуляр започна бившият капитан на „Левски“ Роман Прохазка. Досега в контролите ЦСКА има победа над „Шанхай Шенхуа“ (1:0), равенство с „Бохум“ (1:1) и загуба от „Академия Пушкаш“ с 1:3 в Марбея. Следващата проверка пред тима на Нестор Ел Маестро е на 31 януари с друг чешки тим - „Славия“ (Прага). „Локомотив“ (Пловдив) и грузинският “Динамо” (Тбилиси) завършиха наравно 2:2 в първата проверка на турска земя. “Смърфовете“ на два пъти се оказваха догонващи в резултата, но в крайна сметка успяха да стигнат до равенство след голове на Ален Ожболт и Димитър Илиев. Двубоят бе изпълнен с нарушения и доста жълти картони, а Милош Петрович от “Локомотив” получи червен картон в 36-ата минута. “Черно море” пък нямаше проблеми и победи с 2:0 “Вардар” (Скопие) в контролна среща, която също се проведе в Турция. Попаденията за \"моряците\" реализираха Аристот Ндонгала (37) и Мехди Фенуш (74). Това бе първи успех за футболистите на Илиан Илиев от началото на зимната подготовка, като до то този момент варненци имаха две равенства срещу “Черноморец” (Балчик) и “Медж” (Легница) и едно поражение от “Арка” (Гдиня). “В предните контроли направихме равен и загубихме, но бях доволен от представянето. Срещу „Вардар” не стана мач, защото съперникът чакаше да свърши времето. Искаха да загубят с по-малко и затова беше грозно на терена“, разочарован бе треньорът на „Черно море“ Илиан Илиев. Отново в контрола срещу македонци пък „Ботев“ (Враца) би с 1:0 „Македония Гьорче Петров“. Българите имаха превъзходство и заслужено стигнаха до победата с попадение на Петър Атанасов в 82-ата минута.", "date": "2019.01.28", "title": "ЦСКА удари с 2:1 шампиона на Чехия"}
{"url": "https://www.monitor.bg:443/bg/a/view/budjetnijat-deficit-na-sa-sht-za-2019-ta-shte-dostigne-897-mlrd-155820", "text": "Бюджетният дефицит на САЩ се очаква да достигне 897 млрд. долара тази година, според нов доклад на американското правителство, цитиран от АП. Документът прогнозира също така забавяне на икономическия растеж. Бюджетната служба на Конгреса предвижда увеличаване на бюджетния дефицит със 118 млрд. долара спрямо миналогодишните 779 млрд. долара. Икономиката ще се забави до растеж от. 2,3 на сто през 2019 г. след темпа от 3,1 на сто през 2018 г. Докладът бе публикуван, след като правителствените агенции възобновиха дейността си след 35-дневно частично спиране. Периодът е имал ограничено негативно влияние върху икономиката, посочи ведомството. Частичното спиране е струвало на американската икономика 11 млрд. долара, от които около 3 млрд. долара няма да могат да бъдат възстановени.", "date": "2019.01.28", "title": "Бюджетният дефицит на САЩ за 2019-та ще достигне $897 млрд."}
{"url": "https://www.monitor.bg:443/bg/a/view/akvamen-e-naj-kasovijat-film-na-di-si-komiks-155797", "text": "Необятната вселената на DC Comics официално има нов лидер - Аквамен, който успя да надделее над Батман по брой продадени билети за екранизация. През уикенда приходите от лентата, в която главната роля е поверена на Джейсън Момоа, преминаха границата от 1, 09 милиарда долара в международния бокс-офис. Така филмът надмина досегашния рекордьор на DC Comics - \"Черният рицар: Възраждане\" от поредицата за Батман, който през 2012 г. реализира 1, 08 милиарда долара от продажбата на билети по света. Въпреки че вече е първенец по приходи на DC Comics, \"Аквамен\" е едва на седмо място по печалби в общата класация на продукциите за супергерои. Първите шест места в списъка се заемат от филми на \"Марвел\", начело с \"Отмъстителите: Война без край\", реализирал над 2 милиарда долара в международния бокс-офис.", "date": "2019.01.28", "title": "\"Аквамен\" е най-касовият филм на DC Comics"}
{"url": "https://www.monitor.bg:443/bg/a/view/nad-17-hil-shte-se-polzvat-ot-patronajna-grija-155809", "text": "Над 17 хил. потребители ще се ползват от новата социална услуга, патронажна грижа, съобщи във Велико Търново зам.-министърът на труда и социалната политика Зорница Русинова. Услугата ще бъде предоставяна от общините на възрастни хора на възраст над 65 години, самотно живеещи, както и такива с увреждания. Бюджетът на услугата е 47 млн. лв. в рамките на услугата се предвижда всеки ден за по два часа потребителите да бъдат посетени и обгрижени от специалисти: лекар или медицинска сестра. Междувременно в община Велико Търново вече разкриват и предоставянето на нови социални услуги по проект за подобряване на социалната инфраструктура, финансиран по ОП Региони в растеж. Услугите са насочени към възрастни хора и лица с умствена изотаналост и предвиждат изграждане на нови сгради и ремонт на вече съществуващи такива в рамките на социалните центрове в село Церова кория и във Велико Търново. Общият размер на инвестицията е 2,76 млн. лв.", "date": "2019.01.28", "title": "Над 17 хиляди ще се ползват от патронажна грижа"}
{"url": "https://www.monitor.bg:443/bg/a/view/vylchev-medicinata-e-tyrsena-no-ima-nedostig-na-kadri-155811", "text": "Медицината заема четвърто място сред професионалните направления по брой на обучаващи се студенти у нас, но в същото време има недостиг на специалисти по здравни грижи, особено на медицински сестри. Това заяви образователният министър Красимир Вълчев във Варна по време на откриването на Център по интервенционална рентгенология в УМБАЛ „Света Марина“. Просветният министър посочи, че се очаква недостиг на кадри във всички сфери, но в сферата на здравеопазването и на образованието е трудно да се правят прогнози за това колко специалисти ще бъдат необходими. Вълчев уточни, че за да променят това, от ведомството са насочили фокуса върху преструктуриране на приема във висшите училища и промяна във финансирането. Образователният министър посочи за добър примерът на Медицинския университет във Варна. Според него с разкриването на филиали в Сливен, Велико Търново и Шумен, до голяма степен е била обезпечена системата на здравеопазването в съответните области. „Имаме предпоставки да продължим да подобряваме качеството на медицинското висше образование, защото е изключително важно да обезпечим с медицински специалисти системата на здравеопазването в дългосрочен план”, коментира още образователния министър. Вълчев посочи, че това е първият случай на болница с принципал държавно висше училище и изрази надежда, че моделът на управление на Университетската болница „Света Марина“ ще бъде успешен. Той посочи, че и новото ръководство на Медицинския университет в София също е променил политиката си в положителна посока. По-късно Вълчев откри обновената сграда на ОУ „Христо Ботев“ в Търговище. Ремонтът е осъществен с 4 396 618 лв., осигурени по Оперативна програма „Региони в растеж“. Училището вече разполага със спортни игрища с нови настилки във вътрешния и външния двор. Направено е цялостно саниране, както и основен ремонт на покрива, стените и подовете. Обновени са пожароизвестителната инсталация, евакуационното осветление и охранителната инсталация. Закупени са допълнителни камери за видеонаблюдение и е осигурен достъп за деца със специални образователни потребности.  На откриването министър Вълчев посочи, че настоящата година ще бъде най-наситена с дейности по обновяване на материалната база на образователни институции в цялата страна. От началото на ОП „Региони в растеж“ са осигурени средства за ремонт на над 292 училища и детски градини. Предстои откриване на училищата в село Биркова и в Бяла, област Русе. През последните 5г. в София бяха открити три нови сгради на училища – на Втора английска гимназия, както и на училищата в селата Герман и Ботунец, а в Бургас - Професионална гимназия по компютърно програмиране и иновации.", "date": "2019.01.28", "title": "Вълчев: Медицината е търсена, но има недостиг на кадри"}
{"url": "https://www.monitor.bg:443/bg/a/view/blizo-200-rusenci-zaplasheni-da-ostanat-bez-tok-155814", "text": "Близо 200 души, живеещи в блока на бившата Академия за обществени науки и социално управление /АОНСУ/ в Русе, са притеснени, че ще останат без ток в края на този месец. Причината е дълг от 30 000 лева, който те не знаят как се е натрупал. Това е поредният удар за изстрадалите хора, които доскоро имаха проблеми със собствеността на жилищата си, тъй като строителният предприемач Явор Блъсков им ги бе продал ипотекирани. „Отопляваме се с електричество, къде да отидем толкова народ в тази студена зима, след като ни спрат тока“, притеснена е Теменужка Радинова, която живее в злополучния блок. От общо 115 апартамента в момента обитаеми са 86. Куриозното е, че хората са си плащали задълженията всеки месец към дружеството ЕНЕРГО-ПРО. Обитателите внасяли дължимите суми за изразходения от тях ток, който се отчитал по контролните електромери на всеки етаж. Винаги обаче имало разлика между фактурираната електроенергия от показанията на общия електромер и сумираната от контролните уреди и така се оказвало, че хората дължат повече пари. В годините се натрупали задължения в размер на 30 000 лева, които към момента не са погасени. Обитателите твърдят, че от Енергото ги предупредили по телефона, че ще им спрат електрозахранването на 31 януари. „Проблемът е, че не сме титуляр на партидата. Излиза, че нашето задължение е само да плащаме. Титуляр е фирмата „Рали 2003“ на бизнесмена Блъсков, която е придобила сградата на АОНСУ през 2007 г. и е започнала обновяването й и превръщането й в жилищна. Още през юли м.г. сме изпратили нотариална покана на адреса на „Рали 2003“, за да учредим право на прокарване на кабел и всеки да има индивидуална партида. На адреса обаче никой не е открит и поканата ни бе върната“, пояснява заплетената ситуация професионалният домоуправител Цветелин Цонев. Отчаяните хора са изпратили писма с молба за съдействие до президента, министър-председателя, омбудсмана, прокуратурата, министерството на енергетиката. „Съгласни сме да си разделим тези 30 000 лева и да ги платим разсрочено, макар че не сме наясно как се е натрупала тази сума, но ни казаха, че не може, защото не сме титуляри на партидата“, обясни Радинова. От ЕНЕРГО-ПРО отговориха, че не са планирали спиране на тока на 31 януари. Предвид натрупаното задължение сградата действително подлежала на прекъсване на електрозахранването, но компанията пристъпвала към тази крайна мярка, след като е уведомила предварително собственика на партидата по надлежния ред. Обяснява се също, че натрупаното задължение е в размер на 41 000 лева и може да се разреши разсрочено плащане, ако искането е депозирано от титуляра „Рали 2003“. „Прекъсването на електрозахранването е крайна мярка, която не е желана и от двете страни. ЕНЕРГО-ПРО Варна прибягва до тази мярка единствено в случаите, когато са изчерпани всички други законови възможности за уреждане на финансовите взаимоотношения и съществува реален риск дългът да нарасне и да стане несъбираем. На практика, през последната една година ЕНЕРГО-ПРО субсидира „Рали 2003“, т.к. доставя електроенергия, без да получава плащания. Предвид факта, че компанията няма никаква връзка със собственика на партидата, единствената законова възможност за уреждане на задължението е встъпване в дълга на Рали 2003 от всички собственици и ползватели на имоти в сградата и сключване на споразумение за разсрочване на задължението“, пише още в отговора на ЕНЕРГО-ПРО.", "date": "2019.01.28", "title": "Обитателите на блок АОНСУ в Русе притеснени, че ще им спрат тока"}
{"url": "https://www.monitor.bg:443/bg/a/view/parite-za-jazoviri-shte-bydat-razhodvani-publichno-uveri-karanikolov-155816", "text": "Отпуснатите 500 млн. лв. за язовирите ще бъдат разходвани публично, така както е по Закона за обществените поръчки и всички други закони. Това заяви икономическият министър Емил Караниколов днес по време на брифинг. По негови думи до две седмици трябва да започне работа и държавното предприятие за стопанисване на язовирите. Тенденцията е за разкриване, а не за закриване на предприятия, подчерта Караниколов и допълни, че през последните месеци са направени доста крупни инвестиции в Северна България и даде примери със завод за самолетни части на френската група Латекоер за 11 млн. евро, завод за автомобилни аксесоари на американската компания „Варок Лайтинг Системс” на стойност 8 млн. лв., завод за производство на авточасти в България на германската компания \"Фос Аутомотив\" на стойност 15 млн. евро, германската компания „Leoni” в региона на Плевен с 32 млн. евро, производственото предприятие на „Мултивак България Продакшън\" - инвестицията е за над 36 млн. лв, „одело Фарба Лайтинг Груп\" - инвестицията ще бъде в размер на 40.6 милиона евро, което включва изграждането на 3 завода и парк за поддоставчици и др. Министърът изтъкна, че в Българската агенция за инвестиции са подадени 54 проекта за инвестиции на стойност 1, 5 млрд. лв. По време на брифинга Караниколов информира, че ресорното министерство, представителите на Асоциацията на индустриалния капитал в България (АИКБ), Конфедерация на работодателите и индустриалците в България (КРИБ), Национално сдружение на търговците и превозвачите на горива, Асоциация на българските частни пристанища, Българска минно-геоложка камара и всички заинтересовани страни, с които до момента са проведени срещи, са с апел към Народното събрание от сряда приемането на т.нар. Закон за горивата да бъде отложен. „Всички се обединихме около това, че трябва да има закон и всички да са регистрирани по него. Имаме възможност да се съберем и да обсъдим всички дадени до момента конкретни предложения. Колкото по-бързо направим това, толкова по-бързо ще имаме работещи и балансирани текстове“, категоричен бе той.", "date": "2019.01.28", "title": "Парите за язовири ще бъдат разходвани публично, увери Караниколов"}
{"url": "https://www.monitor.bg:443/bg/a/view/jenite-vzimat-sys-130-lv-po-niska-pensija-ot-myjete-155791", "text": "Жените взимат средно със 130 лв. по-ниска пенсия от мъжете. Средно по 410 лв. са парите за старини, които получават мъжете, докато при жените сумата е 279,11 лв., показва онлайн справка в Националния осигурителен институт. Така разликата между силния и нежния пол вече е 130 лв., като от септември 2018 г. до януари тази година тя се е задълбочила с 29 лв. Най-малко получават пенсионерките в Кърджали – средно по 230 лв. на месец, а най-много в София – по 345 лв. Причината за разликата в парите за старини между мъжете и жените се дължи на по-високите заплати, които взима силният пол, както и по-късната възраст, на която се пенсионират. През настоящата година дамите ще могат да излязат в заслужена почивка на 61 г. и 4 месеца, докато мъжете ще трябва да изчакат до 64 г. и 2 м. като продавачи или в държавната администрация, където възнагражденията са по-ниски, показват данните на Националния статистически институт за 2017 г. Средната заплата при силния пол е малко над 1000 лв., докато при жените е 842 лв. От малко над 2 млн. пенсионери 975 257 взимат между 200 и 300 лв., което означава, че всеки втори нашенец, който е излязъл в заслужена почивка, попада в тази група. 74 на сто от тях са жени. Най-голям е броят на нашенците, които трябва да ограничат месечните си разходи до тази сума в областите София, Пловдив, Варна, Благоевград и Бургас. Видин, Перник и Ямбол. Същевременно половината от пенсиите до 200 лв. са инвалидни, като най-малък е броят им във Видин, Ямбол и Сливен. В началото на 2019 г. най-много продължават да получават софиянци със средна сума от 408,75 лв. Бургазлии и перничани са плътно след тях съответно с пенсия от 382,92 лв. и 375,94 лв. Най-ниски са парите за старини в Разград – средно 270,15 лв. Това означава, че столичани взимат почти два пъти повече от най-бедните пенсионери. Пари за старини над 910 лв. към януари са получили едва 42-ма нашенци, като 37 от тях са софиянци. По един пенсионер, който до 2018 г. е бил ограничен от тавана от 910 лв., а вече взима повече има и в градовете Бургас, Ловеч, Русе, Силистра, Ямбол.", "date": "2019.01.28", "title": "Жените взимат със 130 лв. по-ниска пенсия от мъжете"}
{"url": "https://www.monitor.bg:443/bg/a/view/bedstvenoto-polojenie-v-smoljan-ostava-chastichno-155817", "text": "Бедственото положение за област Смолян се отменя считано от 17.00 часа. Остава в сила частично бедствено положение заради затворения проход Превала. Това съобщиха от пресцентъра на Областна администрация – Смолян.", "date": "2019.01.28", "title": " Бедственото положение в Смолян остава частично "}
{"url": "https://www.monitor.bg:443/bg/a/view/ubitijat-rapyr-xxx-tentacion-stana-tatko-155801", "text": "Рапърът XXXTentacion, който беше застрелян миналия юни, се сдоби с наследник посмъртно. Приятелката на покойния 20-годишен изпълнител – Дженесис Санчес, е посрещнала на бял свят момченце. По желание на XXXTentacion, момченцето ще носи името Гекюм - дума, измислена от рапъра преди да загине. Детето се ражда три дни след датата, на която изпълнителят на Look at Me! трябваше да духне свещичките за 21-ия си рожден ден. Припомняме, че рапърът, чието име по паспорт е Джасей Дуейн Онфро, загина при стрелба във Флорида преди седем месеца. Той е посетил мотосалон и след това се е отправил към автомобила си, когато към него са се приближили двама неидентифицирани мъже. Единият от тях е стрелял по него, а куршумът е засегнал фатално рапъра. XXXTentacion е откаран в местна болница, където по-късно умира от раните си. По случая са задържани четирима крадци. Разследването още не е приключило, а дело срещу задържаните тепърва предстои.", "date": "2019.01.28", "title": "Убитият рапър XXXTentacion стана татко"}
{"url": "https://www.monitor.bg:443/bg/a/view/atanas-petrov-ne-sme-i-mechtali-za-takyv-uspeh-155819", "text": "Старши треньорът на мъжкия волейболен отбор на \"Хебър\" Атанас Петров призна, че в пазарджишкия тим дори и не са мечтали да спечелят Купата на България. Той разказа за това на пресконференция в пресклуб \"България\" с участието на техническия директор на клуба Александър Иванов и на капитана Иван Станев. \"Събрахме се преди 2 години и половина с основна цел да развиваме волейбола като социален проект, да обединим хората в Пазарджик около един отбор и да им дадем малко повече самочувствие с добри резултати, каза Петров. - Не сме и мечтали за толкова бърз успех. Един спортен резултат се гради в един олимпийски цикъл, така че тези 2-2,5 години, за които ние взехме трофей, са кратък период. Това нямаше как да се случи без много добра организация, един щаб, който работи задружно, и разбира се без добър отбор с добри състезатели.\" Според Атанас Петров основното, с което се отличава \"Хебър\" от останалите отбори, е че той е спечели публика, каквато няма никъде в залите на България. \"Нашата зала е пълна за всеки мач, независимо срещу кого играем, уточни старши треньорът. - По 2000 души идват да ни подкрепят във всеки мач. Това е и основната ни сбъдната цел. Да вземем трофей може би беше на трето място за нас. Основното беше първо да обединим хората на Пазарджик, второ - да накараме децата да се занимават повече със спорт. В момента всички са полудели не само по волейбол, децата са напълнили залите, басейни и стадиони. Това е една сбъдната цел, която си бяхме поставили.\"", "date": "2019.01.28", "title": "Атанас Петров: Не сме и мечтали за такъв успех"}
{"url": "https://www.monitor.bg:443/bg/a/view/pri-telk-shte-gledat-cjalata-istorija-na-pacienta-155808", "text": "При освидетелстването на човек в трудово-експертните лекарски комисии (ТЕЛК) занапред ще се гледа цялата история на пациента и неговото заболяване, а не както е сега – само информацията от последния лекар и лечебно заведение. Това обяви зам.-министърът на здравеопазването Жени Начева. Министерството на здравеопазването ще оповести на 4 февруари допълнителни мерки, с които да бъдат прекратени злоупотребите при издаването на ТЕЛК решенията. Проблемите в системата, чиято реформа се отлага от години, отново са във фокуса на общественото внимание, след като миналата седмица прокуратурата обяви, че разследва издаването на фалшиви експертни решения. “В момента в системата на ТЕЛК информация съществува единствено и само за медицинските документи, с които лицето се е явило пред комисията, които могат да бъдат издадени от последното лечебно заведение, в което лицето е било. Сега искаме цялата налична документация за лицето - от явяването при общопрактикуващ лекар, да бъде въведена в системата, както и етапите на проследяване на състоянието му след явяването пред ТЕЛК“, каза в понеделник Начева. “По този начин ще знаем цялото здравно досие на пациента и ще е наистина ясно и безспорен факт от какво той се лекува и наблюдава“, допълни тя пред БНТ. Тя обеща затягане на контрола в системата и по-стриктно събиране на информация за здравословното състояние на хората, кандидатстващи за инвалидна пенсия.", "date": "2019.01.28", "title": "При ТЕЛК ще гледат цялата история на пациента"}
{"url": "https://www.monitor.bg:443/bg/a/view/trygva-deloto-sreshtu-tenio-ubil-jena-si-pred-deteto-im-155802", "text": "27-годишният рецидивист Теньо Енчев от Айтос, който преби до смърт 19-годишната си съпруга Ивета, застава пред бургаския окръжен съд. Процесът срещу него тръгва на 30-ти януари, съобщиха от прокуратурата в морския град. Теньо е обвинен в умишлено убийство на младата жена, извършено с особена жестокост и по изключително мъчителен начин.  Според прокуратурата той е умъртвил жена си след като й нанесъл  множество силни удари с юмруци и ритници в областта на главата, като й причинил черепно-мозъчна травма. \"Побоят е довел до тежък мозъчен оток с вклиняване на ниско разположени мозъчни структури в големия тилен отвор, в следствие на което жената е починала няколко часа по-късно в болницата, като деянието е извършено при условията на опасен рецидив – престъпление по чл.116, ал.1, т.6 и т.12, вр. чл.115, вр. чл.29, ал.1, б.„а“ и б.„б“ от НК\", обясниха от държавното обвинение. Кървавата драма се разигра късно вечерта на 16-ти юни в дома на Теньо на айтоската улица \"Хаджи Димитър\" пред погледа на 3-годишното им дете. Прозаичен семеен скандал довел до фаталната развръзка. Агресивният съпруг седнал на масата в кухнята и обърнал няколко ракии. Докато надигал поредната чаша с алкохол, той направил забележка на Ивета, че не се грижи достатъчно за невръстният им син. Наредил й заповеднически да стане и да смени памперса на детето. Ивета обаче не реагирала и спокойно запалила цигара, без да обръща внимание. Това извадило Теньо извън нерви и той започнал да я ругае. Двамата се скарали, а Ивета го нарекла \"шматка\". Обидата тотално вбесила рецидивиста и той започнал жестоко да бие майката на детето си. Първо я удрял с юмруци, докато тя паднала в безпомощно състояние на земята, а после продължил да я рита. Спрял едва когато видял, че от главата й шурти силна струя кръв. Тогава той я пренесъл на леглото и се обадил на майка си. Възрастната жена, която живеела в съседно село пристигнала с такси. Заварила снаха си в безсъзнание и повикала линейка. Ивета е откарана в реанимацията на бургаската болница, където още същата нощ издъхна. При първия разпит убиецът лъжеше, че не е докосвал младата жена и твърдеше, че залитнала, паднала и си ударила главата. Той направил пълни самопризнания, след като му съобщили, че Ивета е починала.  Разследването тогава установи, че жертвата е била подложена на системен физически тормоз. Съседи дори викали няколко пъти полиция, но съпругата лъжела, че синините по лицето й са от падане. ", "date": "2019.01.28", "title": "Тръгва делото срещу Теньо, убил жена си пред детето им"}
{"url": "https://www.monitor.bg:443/bg/a/view/citat-na-denja-evroto-e-valuta-a-ne-srebyren-kurshum-155805", "text": "Еврото е валута, а не сребърен куршум. Така коментира еврокомисарят Валдис По думите на Домбровскис е важно да се дискутират икономическите ползи от влизането на България първо в чакалнята, а после и в Еврозоната. \"Преди всичко, от гледна точка на ЕК, ние приемаме много добре намерението на България да се включи към ERM 2. Има доста предимства за българската икономика, включително по-ниски валутни и обменни курсове, както и по-големи ползи за бизнеса и за пътуващите\", смята еврокомшсарят. По думите му действащият валутен борд и въвеждането на политиката на ЕЦБ е от голяма полза. По време на дискусията най-често задавания въпрос беше за евентуален скок на цените след влизането ни в Еврозоната. \"Това е много разпространена нагласа, но ако погледнете последните 5 държави, включили се към Еврозоната, ще видите, че ефектът ограничен - 0.2-0.3% инфлация\", коментира Домбровскис. \"На първо място е практическата подготовка. Според нас България отговаря на всички фискални критерии с изключение на валутните изисквания. Новият елемент е включване към банковия съюз на базата на тясното сътрудничество с ЕЦБ, а това са отделни законодателства - за държавни предприятия, за закони против прането на пари. А доколкото знам, в момента има координиран прогрес в България и може да очакваме позитивен отговор\", каза еврокомисарят за напредъка ни. На въпрос дали надзорът от ЕЦБ и влизането ни в Еврозоната може да донесе до по-добро използване на европейските пари, Домбровскис коментира, че двете не са свързани: 'Има неща, които да свързани с въвеждането на еврото и такива, които не са - ефикасността на използването на европейските средства и фондове не е свързано. Затова съществуват европейски регламенти и регулации как се използват те, както и строги механизми за прилагане. Например дали са използвани правомерно, а ако има нарушения, то те да могат да бъдат спрени\"  Но ефектът от еврото е: \"Първо, очаква се ефектът върху лихвените проценти да е положителен - това е потвърдено от БНБ и от българските власти, както и от опита от други държави. Например с Латвия. Вече 5 години прибалтийската държава е с евро и е доказано, че има доста спестявания, а това спомага за разширяване на икономиката. Това беше потвърдено и от различните кредитни агенции - включването в ERM 2 е положителен фактор, а това ще доведе до по-добър кредитен рейтинг и по-ниски лихвени проценти\", коментира Домбровскис. От 28 членки 19 са в Еврозоната, само Дания и Великобритания имат задължение за включване на Еврозоната. Няма механизъм, който да принуждава, или да има крайни срокове. Всяка страна членка трябва сама да избере кога да се включи и да не бърза, каза още зам.-шефът на Еврокомисията.", "date": "2019.01.28", "title": "Цитат на деня: Еврото е валута, а не сребърен куршум"}
{"url": "https://www.monitor.bg:443/bg/a/view/opozicijata-vyv-venecuela-opitva-da-privleche-voennite-na-svoja-strana-155800", "text": "Венецуелската опозиция преговаря с благоразположени към нея военни и правителствени служители, заяви лидерът й Хуан Гуайдо в интервю за в. \"Вашингтон пост\". \"Разговаряме с правителствени служители и с представители на армията. За тях това е изключително деликатно от гледна точка на личната им сигурност. Срещаме се с тях, но дискретно\", разкри Гуайдо. Антонио Риверо, венецуелски генерал в изгнание в Маями, обяви, че е разговарял с военни с всякакви чинове, които са недоволни от Мадуро, но се страхуват изцяло да скъсат с него. \"Много от войниците са отчаяни. Въоръжените сили вече са сломени\", каза Риверо. Въпросът на чия страна е армията на Венецуела се смята за ключов в противопоставянето между Мадуро и Гуайдо. Междувременно стана известно, че Австралия признава председателя на венецуелския парламент Хуан Гуайдо за временен президент на страната. Австралия се обяви също за \"преход към демокрацията във Венецуела възможно най-скоро\". Хуан Гуайдо вече бе признат за временен президент от САЩ, Канада, Израел, Албания, Грузия, Швейцария, Организацията на американските държави и страните от Групата на Лима с изключение на Мексико. Шест страни от ЕС - Испания, Португалия, Франция, Белгия, Германия и Великобритания - обявиха в събота, че ще признаят Хуан Гуайдо за временен президент, ако до 8 дни президентът Мадуро не свика избори. Мадуро категорично отхвърли този европейски ултиматум.  ", "date": "2019.01.28", "title": "Опозицията във Венецуела опитва да привлече военните на своя страна"}
{"url": "https://www.monitor.bg:443/bg/a/view/fuchyr-oglavi-klasacijata-na-bilbord-za-albumi-155757", "text": "Рапърът Фючър оглависи престижната седмична класация Топ 200 на \"Билборд\" за албуми, съобщи сайтът на изданието. Това постижение той достига за шести път в кариерата си. По данни на Нилсен Мюзик, от новата тава WIZRD на рапъра са продадени 126 000 албумни единици, които й отреждат първенството. Позиционирайки свой шести албум на върха в седмичния чарт за сравнително кратък период от време – около 3 години, Фючър отбелязва своеобразно постижение. Подобно нещо не се е случвало от началото на 70-те години на миналия век. Тогава британската мегазвезда Елтън Джон се разписа със седем албума под номер едно за период от 3 години, 3 месеца и 3 седмици. Второ място в класацията на „Билборд“ заема Маги Роджърс с 49 000 продадени единици от албума й Heard It in a Past Life. След две седмици на върха рапърът A Boogie wit da Hoodie отстъпи на трета позиция с 49 000 продадени единици от тавата му Hoodie SZN. Топ 5 се допълва от саундтрака към анимацията \"Спайдърмен: В Спайди-вселената\" (39 000 продадени единици) и рапъра 21 Савидж с албума I Am > I Was (37 000 продадени единици).", "date": "2019.01.28", "title": "Фючър оглави класацията на „Билборд“ за албуми "}
{"url": "https://www.monitor.bg:443/bg/a/view/nacionalnata-galerija-pokazva-darenijata-si-155804", "text": "Изложба „Дарения 2015 – 2018“ се открива в сряда, 30 януари, от 18.00 ч. на първия етаж в Националната галерия – Двореца на пл. „Княз Александър І“. Сбирката, която може да бъде разгледана до 21 февруари, включва видово и стилово разнообразни творби от различни епохи – от икони от ХVІІІ – ХІХ век до най-авангардни и ексцентрични съвременни автори като Боряна Роса, Сашо Стоицов, Галина Йотова и др. След промените от 1989 г. музейният фонд се попълва епизодично със сравнително малко на брой откупки, тъй като средства за това се отделят рядко, но пък само за периода от 2015 до 2018 г. той се обогатява с повече от 360 дарени произведения, приети след тяхната идентификация и оценени от експертите в галерията като притежаващи високи художествени качества. Дарителите са 44-ма души – българи и чужденци, и изложбата е възможност публично да се огласят техните имена и да бъде изразена благодарност за проявената щедрост към Националната галерия. Сред тях са галеристката Александрина Исайлова, художниците Анета Дръгушану, Румен Скорчев, Стефка Аройо, Стоян Цанев, Чавдар Петров, световноизвестната арфистка с международна кариера проф. Сузана Клинчарова и др. Експозицията събира творящи в различни жанрове, с различен индивидуален стил и пластичен език, чиито произведения по друг повод трудно биха могли да бъдат видени заедно. Сред забележителните експонати е глава на момиче от големия български скулптор Любомир Далчев, дарена от председателя на Комисията за култура и медии в Народното събрание Вежди Рашидов, индустриален пейзаж от Васил Бараков, дарен от колекционера Боян Радев, женски портрет от класика Цено Тодоров от 30-те години на миналия век, дарен от арх. Ганчо Златев, наследник на модела. След като галерия „Виктория“ откупи голяма част от творчеството на друг класик – Кочо Гърнев, от неговите наследници и организира изложба в Националната галерия с тях, едно от платната бе дарено на домакините и също е в настоящата изложба. То се нарича „Октоберфест“ и, разбира се, е вдъхновено от култовия фестивал на бирата в Мюнхен, но е създадено не в наши дни, а също през 30-те, разкри за „Монитор“ кураторът на изложбата Боряна Вълчанова. В сбирката има още живописни работи на проф. Станислав Памукчиев в характерния за него стил, интегриращ в тях различни природни материали, графики на Димо Колибаров, Захари Каменов и т.н. Дарителството в България Главно с дарения се формира още сбирката на учредения през 1890 г. Народен музей, залегнала по-късно в основата на колекцията на Националната художествена галерия като самостоятелна институция. Днес най-големият художествен музей в България притежава над 42 000 творби на християнското изкуство, живописта, скулптурата, графиката, декоративното и съвременното изкуство от страната, Европа, Азия, Африка и Америка. Значителна част от тях са дарения от български и чуждестранни институции и частни колекционери, от художници и техните наследници, от ценители. През 2018 г. бе получена по завещание голяма парична сума – 1,8 млн. лева, от живялата в Австралия българка Маргарита Занеф. Предстои да бъдат закупени произведения, с които да се попълни колекцията според професионалните критерии на музейните специалисти.  ", "date": "2019.01.28", "title": "Националната галерия показва даренията си"}
{"url": "https://www.monitor.bg:443/bg/a/view/iva-karamancheva-prodava-chudesata-na-markes-155806", "text": "Изумрудените очи на талантливата Ива Караманчева са в състояние да убедят скептиците, че вълшебството съществува. В първия си моноспектакъл – „Продавач на чудеса“ по едноименния разказ на Габриел Гарсия Маркес, актрисата забърква силна драматична и иронична отвара от историята на Блакаман Лошия – малко нещо чародей, малко нещо шарлатанин и измамник, и неговия ученик и асистент Блакаман Добрия, който в случая е приел харизматичния образ на Ива. Режисьор е Светозар Кнезовски, доскоро познат като ъндърграунд артист, а от известно време – и мениджър на клуб The Art Foundation на ул. „Дякон Игнатий“ 19, където се играе моноспектакълът. За да е отварата още по-въздействаща, усещането за свръхестественост, типично за латиноамериканската литература, е подправено с встъпление от заклинанията на трите вещици от трагедията „Макбет“. Принципът, на който работят майсторите на чудеса и по времето на Шекспир, и в магическия реализъм на колумбиеца явно е сходен: почти равни дози митология, изненада, докосване до паранормалното, страх пред необяснимото... „Продавач на чудеса“ е история за обич и омраза, за подчинение и отмъщение, което може да се превърне в най-страшното и вечно наказание – да не можеш никога да умреш... Магичният свят на колумбиеца ще продава или подарява чудеса, докато има кой да се реди за тях и да им вярва. Тоест – завинаги. А рефлективната и динамична интерпретация на Ива Караманчева прави спектакъла енигматично малко бижу, достойно за сандъка с мистерии на Блакамановците... Сценографията е на Весела Вълчинова-Тошкова, музиката – на Петър Йорданов-Бъни. Идеята на режисьора Кнезовски е да постави 10 разказа на Маркес като 10 моноспектакъла, обединени под названието „Макондо“. Неговият „Светицата“ бе първият, „...Чудесата“ на Ива – вторият... Той ще се играе тази вечер от 19.30 ч.", "date": "2019.01.28", "title": "Ива Караманчева продава чудесата на Маркес"}
{"url": "https://www.monitor.bg:443/bg/a/view/koteshkata-banda-goljam-muzikyl-za-naj-malkite-155798", "text": "Истинско вълшебство от музика, танци и костюми пренася в приказната история за победата на доброто над зло, разказана през образите на симпатични разноцветни котенца, фея, два зли плъха и един коминочистач, които пеят най-забавните детски песни, писани в последно време. Това е мюзикълът „Котешката банда“ - задължителна спирка за всеки малчуган, който се завърна на софийска сцена, за да се играе пред разпродадена зала вече втори сезон. Четиридесетте минути, в които котаракът Бари и неговата банда се опитват да освободят любимата му бяла писана Чар от ръцете на злия магьосник-плъх Рат Сурат, така завладяват публиката, че се виждат не само на големите, но и на най-малките зрители като кратък миг. Сцената през цялото време е пълна с всякакъв калибър котенца, в чиито прекрасни костюми влизат ужасно талантливите деца от „Боб-бон“. А песничките? – Тези песни са истински детски хитове, с толкова завладяващи рефрени, че малчуганите веднага ги запяват с актьорите на сцената. Текстовете са дело на Гергана Сотирова, а музиката – на големия Стефан Димитров. „На приятел, лапа давам и в беда го защитавам!“ и още много такива послания ще влязат в главичките на най-малките по най-лесния начин – чрез музика и забавление. Следващото представление на „Котешката банда“ е на 17 февруари в „Сити Марк Арт Център“.", "date": "2019.01.28", "title": "„Котешката банда“ - голям мюзикъл за най-малките"}
{"url": "https://www.monitor.bg:443/bg/a/view/levski-startira-vtorata-chast-ot-podgotovkata-si-155807", "text": "Голмайсторът на „Левски“ Станислав Костов охлади мераците на турския „Ерзурумспор“, който бе готов да плати исканата от „сините“ трансферна сума от 500 хил. евро. Нападателят е отказал договор за 2.5 години и немалка заплата, за да остане при 26-кратните шампиони. „Да носиш „синия“ екип е нещо уникално. Тук изживявам мечтата си искам да спечеля титлата с „Левски“, сподели Костов пред клубната телевизия. Желанието на новия треньор Георги Дерменджиев също е нападателят да остане в тима, като специалистът коментира, че за него е важно да се докаже на „Герена“, а не да се търси продажба на всяка цена. Междувременно вчера „сините“ подновиха тренировки, след като получиха два дни почивка преди втората част от подготов­ката си в Кипър. Единствените, които не се възползваха от почивката бяха младоците в тима, които се готвеха под ръководството на помощниците на Дермен­джиев Асен Букарев и Тодор Симов. През втория пе­риод от лагера Георги Дерменджиев ще се опита да реализира тактиче­ските си идеи за пролетния дял от шампионата. „Левски“ ще изиграе още четири контроли по време на лагера в Агия Напа, като утре „сините“ се изправят срещу „Висла“ (Плоцк) от 12.30 ч. на стадион „Г.С.З.“ в Ларнака.", "date": "2019.01.28", "title": "\"Левски\" стартира втората част от подготовката си"}
{"url": "https://www.monitor.bg:443/bg/a/view/sydovi-hirurzi-preglejdat-bezplatno-v-uni-hospital-v-panagurishte-155787", "text": "Безплатни профилактични прегледи организират специалистите от клиниката по съдова хирургия на МБАЛ „Уни Хоспитал“ в Панагюрище. Те ще се проведат от 29 януари до 1 февруари, включително, от 9.00 часа до 13.00 часа. В Клиниката по съдова хирургия на МБАЛ „Уни Хоспитал“ са внедрени всички нови технологии за лечение чрез хирургични, ендоваскуларни (безкръвни) и хибридни процедури на пациенти с артериални и венозни заболявания. Лечението е съобразено със световните стандарти, обясниха от болницата. Началникът на клиниката  доц. д-р Андриан Тонев подчерта, че задължително към съдов хирург трябва да се обръщат хората, които имат оплаквания от остра болка в някой от крайниците, придружена с изстиване и изтръпване на крайника.Специалистите от Клиниката по съдова хирургия работят по всички клинични пътеки от специалността си - №20, №123, №124, №1251 №1261 №128 и №129. От Клиниката по съдова хирургия последната седмица от всеки месец през 2019 година ще приемат пациенти за профилактични прегледи, за което няма да е необходимо направление от личния им лекар. Телефони за предварително записване на час: 0357 88 581, 0357 88 582", "date": "2019.01.28", "title": "Съдови хирурзи преглеждат безплатно в Панагюрище"}
{"url": "https://www.monitor.bg:443/bg/a/view/gripna-epidemija-i-v-montana-155796", "text": "Грипна епидемия се обявява на територията на област Монтана. Това съобщиха от РЗИ – Монтана, предаде „Фокус“. От 29 януари до 4 февруари ще бъдат преустановени занятията в училищата на територията на областта. В болниците ще се спрат плановите операции. Ще се засили контрола относно спазване на строг режим по отношение приема на болните и използването на защитни средства от страна на медицинския персонал. В амбулаториите за доболнична помощ ще се спре женската и детската консултация и имунизациите. Допълнително трябва да се ограничат и обществените мероприятия с цел избягване на събирането на много хора на едно място и ограничаването на риска от заразяването им с грип. От РЗИ – Монтана посочиха, че от миналата до тази седмица има двукратно увеличаване на броя на заразените. Предполага се, че до три-четири дена ще се достигнат още по-високи стойности на заболяемостта. От РЗИ следят броя на регистрираните болни и ще се види как се разпространява епидемията. От Регионалната здравна инспекция обясниха, че не е гаранция, че грипната епидемия ще съвпадне с тези цифри, които са посочили като спиране на децата от училище.", "date": "2019.01.28", "title": "Грипна епидемия и в Монтана "}
{"url": "https://www.monitor.bg:443/bg/a/view/real-m-i-barsa-vljazoha-v-relsi-155785", "text": "Испанските грандове „Реал“ и „Барселона“ дадоха признаци за стабилизиране след неубедителните игри напоследък. Мадридският колос спечели трета поредна победа в Ла Лига след 4:2 при гостуването си на “Еспаньол” в двубой от 21-вия кръг. Карим Бензема (4 и 45), Серхио Рамос (15) и завърналият се след травма Гарет Бейл (67) се разписаха за радост на мадридистите. Френският нападател изигра много силен мач, а с головете си се изкачи на шеста позиция във вечната ранглиста на \"белите\" реализатори. С успеха „Реал” запази разликата от десет точки зад “Барселона” и на 10 зад “Атлетико” (М). Това стана възможно, след като „Барса“ удари „Жирона“ с 2:0 в каталунското дерби. Нелсон Семедо и Лионел Меси вкараха попаденията, а играчите на Валверде показаха неубедителна игра в защита, като съперникът им имаше и претенции към системата ВАР. „Не беше от най-силните ни мачове, но работата е свършена, щом сме взели 3 точки“, сподели Валверде след двубоя.", "date": "2019.01.28", "title": "“Реал“ (М) и „Барса“ влязоха в релси"}
{"url": "https://www.monitor.bg:443/bg/a/view/sa-sht-i-talibanite-se-dogovoriha-za-afganistan-155803", "text": "Представители на САЩ и талибаните постигнаха принципно съгласие за рамката на мирно споразумение, предвиждащо бунтовниците да гарантират, че няма да укриват терористични групи на афганистанска територия, което може да доведе до пълно изтегляне на американските войски от Афганистан в замяна на примирие и преговори между талибаните и правителството в Кабул. Това каза американският специален пратеник за Афганистан Залмай Халилзад в интервю за в. \"Ню Йорк таймс\". \"Ние имаме проекторамка, която е необходимо да се конкретизира, преди да се превърне в споразумение. За наше задоволство талибаните се ангажираха да направят каквото е необходимо, за да не позволят Афганистан да се превърне в платформа за международни терористични групировки или отделни лица\", заяви Халилзад, който оглавяваше американската делегация на преговорите с талибаните миналата седмица в катарската столица Доха. Висш американски служител каза, че талибанските представители са поискали да им бъде дадено време, за да обсъдят със своето ръководство искането на САЩ за преговори между бунтовниците и афганистанското правителство, а също за прекратяване на огъня като част от окончателно споразумение.  Според американски и афганистански служители принципното съгласие за обсъждане на тези два въпроса се разглежда като пробив. По-рано американски медии съобщиха, че САЩ водят преговори с талибаните за възможността за изтегляне на американските войски от Афганистан в замяна на ангажимент от бунтовниците да не укриват терористични групи в контролираните от тях територии.", "date": "2019.01.28", "title": "САЩ и талибаните се договориха за Афганистан"}
{"url": "https://www.monitor.bg:443/bg/a/view/vyvejdame-evroto-naj-rano-ot-1-januari-2022-g-prognozira-goranov-155790", "text": "Оптимистичната прогноза за въвеждане на еврото в България е 1 януари 2022 г. Това обяви финансовият министър Владислав Горанов по време на дискусия с участието на еврокомисаря Валдис Домбровскис, заместник–председател на Европейската комисия. Ако стрес тестовете на българските банки приключат до юни т.г., какъвто е и плана, ще може да кандидатстваме за влизането в механизма ERM 2, известен като чакалнята на Еврозоната. В него левът ще трябва да бъде две години и през 2021 г. България да влезе в Еврозоната, коментира финансовият министър. Но преди това до лятото трябва да приключи проверката на ЕЦБ на шестте български банки, които са определени като значими за банковата ни система. Вече са избрани одиторите, осигурени са и средствата за проверката на финансовите ни институции, отговори Горанов на въпрос от публиката на какъв етап е проверката от страна ЕЦБ. Финансовият министър допълни, че влизането ни в чакалнята зависи от ЕЦБ, 19 държави-членки на Еврозоната и Дания. Последната е в чакалнята на Еврозоната, но все още не е въвела еврото. \"Ако европейският надзор каже, че банките ни отговорят на изискванията и ЕЦБ може да изпълнява надзорната си функция у нас, ни трябва и подкрепата на държавите в еврозоната и Дания\", каза Горанов. \"В последните години еврото се утвърди като втората най-ползвана валута. За 20 години европейската валута се превърна в гаранция за интеграция, обединяващ фактор\", допълни финансовият министър. Преди 9 месеца започнаха дискусиите за влизане в Еврозоната. “Първото важно нещо, което успяхме да направим, е, че вече имаме план за влизане в Еврозоната”, коментираме Майдел. По нейни думи сега е важно да се работи за по-добрата осведоменост на гражданите, от които повече от половината не знаят какво ще стане. Липсата на информация води до фалшиви новини, каза Майдел. Темата коментира и Горанов. По думите му се спекулира с възможен забавен растеж на икономиката ни и бъдеща висока инфлация, след като еврото замени българския лев. По думите му ценовите изменения се регулират чрез вдигане на заплатите. Шоковете са управляеми чрез пазарни механизми. По нейни думи България ще може да се възползва от редица инструменти и ресурси. Българският евродепутат даде доказателство и с пример от кризата преди 11 години. \"Ако се стигне до сценарий, близък до този от 2008 г., ще можем да използваме ресурс от 700 млрд. евро, за да възвърнем стабилността. Така спестяванията на българския гражданин ще бъдат защитени по-добре”, добави още Майдел.  В края на годината можем да очакваме и по-ниски цени за трансгранични преводи благодарение на нов регламент. “Ако сега плащаме по 30-50 лева, то през декември потребителите вече ще плащат десетократно по-ниски суми”, завърши Майдел. По нейни думи е важно да се покажат ползите от приемането на еврото на потребителите, което и стана с приемането на регламента. Горанов коментира пред журналистите и други политически въпроси: \"Това е една, няма да го наричам игра със статистиката, но не отива на толкова високопоставени политици да се подвеждат лесно по сравнението на неизгладени данни по отношение на инвестициите\", посочи Горанов пред журналисти в София. Той изтъкна, че през цялата 2017 г. се е говорило колко са се сринали инвестициите спрямо 2016 г., като отново се сравнявали предварителни с окончателни данни. \"За съжаление на лошите пророци, когато излязат окончателните данни за 2018 г., ще се види, че инвестициите са нараснали, така както бе през 2017 година. Но това е въпрос на интерпретации и на целта на изказването\", заяви Владислав Горанов. По думите му президентът Румен Радев е дал заявка за предсрочни избори, което означава, че не одобрява правителството. \"Аз мога да намеря много поводи да кажа за хубавата работа. Като минем през 30% увеличение на БВП за последните няколко години, 40% повече данъчни приходи в бюджета, 50% увеличение на минималната заплата и то до края на 2018 г. Все неща, които са от полза за хората\", допълни финансовият министър. \"Със сигурност и в Закона за устройство на държавния бюджет от 1996 г. го има. И тогава даже не се изискваше решение на Министерския съвет, а ставаше само с подпис на министъра на финансите. Това беше валидно до първото правителство на Бойко Борисов\", каза още Горанов. Той определи като \"изключително прозрачен\" изборът на САЩ и F-16 в конкурса за придобиване на нов изтребител.", "date": "2019.01.28", "title": "Въвеждаме еврото най-рано от 1 януари 2022 г., прогнозира Горанов"}
{"url": "https://www.monitor.bg:443/bg/a/view/onkobolen-dojivotnik-pochina-v-bolnica-v-plovdiv-155784", "text": "Болен от левкемия затворник с доживотна присъда почина в болница в Пловдив, потвърди началникът на затвора в Пловдив Божил Иванов. Николай Шахънов получил тежката присъда заради грабеж с убийство, а впоследствие бил разследван и за кражби на автомобили. Името му нашумя през 2012г., когато осъди България в Страсбург заради лошите условия в килиите в затвора във Варна. Тогава Европейският съд по правата на човека в Страсбург му присъди 7 000 евро. Шахънов е бил в затвора във Варна до 2009г., а след това бил преместен в затвора в Пловдив, където изтърпявал наказанието си при „специален режим”. Разболял се от левкемия преди две години и често посещавал една от големите болници в Пловдив за химиотерапия и други процедури. По това време Шахънов пак заведе дело в съда, защото искаше по време на лечението му в здравно заведение, да не бъде с белезници на ръцете и краката. Междувременно заради влошеното му състояние бил преместен от единичната килия в помещение с други затворници, за да могат да му помагат в обслужването. На 27 януари вечерта се почувствал зле и бил закаран отново в болница, където издъхнал. Близките му ще решат кога и къде да бъде погребението, обясни още шефът на затвора в Пловдив.", "date": "2019.01.28", "title": "Онкоболен доживотник почина в болница в Пловдив"}
{"url": "https://www.monitor.bg:443/bg/a/view/stoltenberg-chakame-makedonija-v-nato-skoro-155795", "text": "Генералният секретар на НАТО Йенс Столтенберг заяви, че присъединителният протокол за влизането на Македония в НАТО ще бъде подписан в близко време, съобщи МИА. Ще подпишем присъединителния протокол в НАТО и това можем да направим бързо. За ратификацията ще бъде необходимо повече време, всичко зависи от 29-те парламента, заяви Столтенберг за \"Политико\". Възможно е тази седмица посланиците на страните-членки на НАТО да подпишат протокола. Някои страни-членки като Словения вече получиха залена светлина за това, както заяви словенският посланик Йерлко Кацин. Щом подпишем присъединителния протокол, Скопие ще седне на масата, каза Столтенберг. Това означава, че Македония ще участва като страна наблюдател във всички ключови формати на срещите на алианса, но ще стане пълноправна членка след като всички 29 парламента ратифицират присъединителния протокол. Миналия път ни трябваше една година, заяви генералният секретар на НАТ", "date": "2019.01.28", "title": "Столтенберг: Чакаме Македония в НАТО скоро"}
{"url": "https://www.monitor.bg:443/bg/a/view/italija-se-nastanjava-trajno-v-petrolnata-industrija-na-oae-155794", "text": "С един удар италианската държавна компания за течни горива Eni увеличи с 35% възможностите си за преработка на суров петрол и присъствието си в Персийския залив. Направи го като си напазарува с 3,3 млрд. долара 20% от петролния колос на емирството Абу Даби – “Adnoc”. За важността на сделката за Италия говори фактът, че на подписването на договора в столицата на Обединените арабски емирства присъства лично премиерът на страната Джузепе Конте. В разпространената от пресцентъра на Eni декларация се подчертава, че става дума за операция, благодарение на която ще се увеличи рязко възможността на компанията за рафиниране на суров петрол. В същото време инвестицията ще помогне на “Adnoc” както да разшири производството си, така и да подобри неговото качество. Освен това придобивката ще даде сериозен тласък на навлизането на Eni в енергийните пазари на Африка, Азия и Европа, където преработващия в момента 900 хил. барела дневно колос на Абу Даби има трайно и желано присъствие. Eni вече е собственик на дялове и в други солидни петролни компании на Обединените арабски емирства, като притежава и 70% от концесиите на Абу Даби за офшорен добив на петрол „Блок 1“ и „Блок 2“.", "date": "2019.01.28", "title": "Италия се настанява трайно в петролната индустрия на ОАЕ"}
{"url": "https://www.monitor.bg:443/bg/a/view/izlojba-posvetena-na-140-g-ot-tyrnovskata-konstitucija-otkrivat-v-pazardjishkija-muzej-155786", "text": "Пътуваща изложба „140 години от Учредителното събрание и приемането на Търновската конституция“ се открива в Регионалния исторически музей в Пазарджик. Изложбата е подготвена от Народното събрание и Държавна агенция „Архиви“. Тя се представя във всички областни центрове на страната със съдействието на областните управители. Поводът е отбелязването на 140 години от Учредителното събрание, приело Търновската конституция на 16 април 1879 г. и възстановило България като самостоятелна държава на картата на Европа. Представени са 40 експоната, разказващи исторически и биографични данни за народните представители от състава на Учредителното събрание, портрети и документи за тяхната дейност, моменти от работата върху Търновската конституция, както и развитието на конституционния процес на фона на историческите събития, които го следват.", "date": "2019.01.28", "title": "Изложба, посветена на 140 г. от Търновската конституция, откриват в Пазарджик"}
{"url": "https://www.monitor.bg:443/bg/a/view/kysmetlija-udari-24-086-leva-ot-rojden-den-155792", "text": "Играта \"Рожден ден\" осигури най-голямата парична печалба в тираж №8 на БСТ. Късметлия, играл в 3 зони за 3 лв. уцели пълната комбинация от първа група - година 61, месец 01, дата 20, ден 4 и ще прибере 24 085,90 лева от натрупания джакпот. Това е най-сериозният удар в тази сравнително нова игра, за която комбинацията е по левче, но няма абонамент за повече от един тираж. В \"6 от 49\" трима играчи стигнаха на едно число от огромния джакпот, който с последните 133 695,15 лв. стана 7 513 160,92 лева. Тримата ще вземат по 12 321,60 лева от уцелени петици. Двама от тях са играли с четворни фишове за по 4 лв. Леката кола \"Форд ЕкоСпорт\" от \"Втори шанс\" пък е за щастливец, пуснал своя фиш в Пещера. Джакпотът се очаква да достигне 7 643 000 лева, ако порасне с още 130 000, каквато е тенденцията в последните седмици. Това ще го направи трети по големина в историята на тотото. В \"6 от 42\" пък има само една улучена петица, но за 12 323,10 лева. Тя падна заедно с четворка за 40 лв., от което се събраха 12 363,10 лв. Ще ги прибере любител на залозите, играл с 4 комбинации за 3 лева. В \"5 от 35\" има 4 петици по 8246,40 лева - по две в двете тегления. Две от тях за са двойни фишове по 1,40 лв.  Числа - (8, 12, 21, 37, 38, 48); 6 - няма, 5 - 3 по 12 321,60 лв., 4 - по 69,50 лв., 3 - по 4,50 лв.; ДЖАКПОТ: 7 513 160,92 лв.  Числа - (2, 18, 21, 25, 28, 39); 6 - няма, 5 - 1 от 12 323,10 лв., 4 - по 40,00 лв., 3 - по 3,40 лв.; ДЖАКПОТ: 817 897,80 лв.  I теглене - (5, 9, 13, 23, 26); 5 - 3 по 8246,40 лв., 4 - по 68,50 лв., 3 - по 4,20 лв.; II теглене - (5, 10, 17, 18, 20); 5 - 3 по 8246,40 лв., 4 - по 95,50 лв., 3 - по 4,70 лв.  Числа - (3, 13, 21, 23, 38); Зодия 10 - Козирог; 5+1 - няма, 5 - няма, 4+1 - няма, 4 - 5 по 500,00 лв., 3+1 - 40 по 100,00 лв., 3 - 262 по 10,00 лв., 2+1 - по 5,00 лв., 1+1 - по 1,50 лв., 2 - по 0,80 лв., 0+1 - по 1,00 лв., ДЖАКПОТ: 3 000 000,00 лв.  Позиции - (5, 7, 8); Цифра – (1, 7, 7); 3 - 16 по 1922,80 лв., 2 - 1698 по 18,10 лв.; ДЖАКПОТ: 0,00 лв.  Година 61, месец 01, дата 20, ден 4; I група - 1 от 24 085,90 лв., II - 2 по 242,70 лв., III - 1 от 388,20 лв., IV - 5 по 48,50 лв., V - 12 по 20,20 лв., VI - 5 по 38,80 лв., VII - 26 по 9,30 лв., VIII - по 5,40 лв., IX - по 5,50 лв., X - по 4,00 лв., XI - по 1,70 лв., XII - по 1,80 лв., XIII - по 2,00 лв., XIV - по 1,20 лв., XV - по 1,00 лв.; ДЖАКПОТ: 0,00 лв.              \"6 от 49\"                  098153559                 Пещера", "date": "2019.01.28", "title": "Късметлия удари 24 086 лева от \"Рожден ден\""}
{"url": "https://www.monitor.bg:443/bg/a/view/vandali-pomljaha-klonite-na-7-vekoven-chinar-v-stara-zagora-155776", "text": "Неизвестни вандали са потрошили клони на обявено за природна забележителност дърво на близо 7 века- Информацията е била приета от служители на горещия телефон в Стара Загора на 27 януари. При оглед на място в района на Стария чинар екоинспекторите са установили, че са потрошени два от клоните на дървото, съборени и начупени са няколко пейки и масички, монтирани преди около две години в близост от благотворителна организация. Чинарът е обявен за природна забележителност със заповед № 995 от 20 април 1960 г. на тогавашното Главно управление на горите на основание чл. 16 от 165-то Постановление на Министерския съвет от 05 август 1958 г. и е в държавния регистър под № 385. Като дървесен широколистен вид представлява Източен чинар (Platanus orientalis), с диаметър в основата 3,5 м и обиколка 11 м, а височината му е 17 м. Възрастта е определена чрез свредел на Преслер. Има мощно развита корона и светло-зелена кора на стъблото и скелетните клони. Листата са едри, длановидни и разположени на дълги дръжки. Има уникално красиви десет скелетни клона, повити като орнаменти. Пет от тях са подпрени с метални конструкции, за да не се счупят от тежестта си, а един клон е поразен от мълния.Чинарът участва през 2016 година в конкурс „Дърво с корен“.", "date": "2019.01.28", "title": "Вандали помляха клоните на 7-вековен чинар в Стара Загора"}
{"url": "https://www.monitor.bg:443/bg/a/view/alo-izmamnici-postaviha-rekord-za-25-dni-pribraha-160-bona-155775", "text": "Своеобразен рекорд поставиха ало-измамниците на територията на ОД на МВР-Стара Загора, като само за 25 дни от началото на новата 2019-а успяха да приберат близо 160 000 лв. от жертвите си при общо 12 регистрирани жалби. Последните два случая са от 24 и 25 януари, при които 87-годишен заралия е оставил чанта с 13 000 лв. до кош за смет, а 59-годишен метнал от терасата на апартамента си плик с 3300 евро и 1 300 долара. И при двата инцидента хората са били вплетени в схемата на класическото „МВР търси съдействие за залавянето на опасни престъпници“. Ситуацията става все по-абсурдна, твърдят криминалистите от Града на липите, според които районът се е превърнал в истинска Мека за измамниците. По думите им само преди седмица, след като придобили оперативна информация, че 65-годишна старозагорка е на път да бъде излъгана, при нея отишъл полицай с униформа, за да я убеди да съдейства, но бил отпратен с думите: „Ти си менте, аз се разбрах вече с истинските полицаи!“. Час по-късно жената се разделила с 10 000 лв. През периода няма заловен основен играч, в ареста са задържани само 2 мулета и то по сигнали от 2017-а, които след като сключиха споразумение с наблюдаващия прокурор се разминаха с условния 18-месечни присъди. За края на февруари е насрочено още едно дело срещу 50-годишния силистренец Валентин Аурелов, който е замесен в серия от измами на територията на Ямбол, Стара Загора, Гълъбово и Средец.Мъжът е действал заедно с 15-годишната си дъщеря и за последно е бил спипан на 21 юли 2017-а край Русе след като десет дни по-рано му е била наложена мярка за неотклонение „домашен арест“.По неизвестни причини обвинителният акт е вкаран в съда едва през януари 2019-а.", "date": "2019.01.28", "title": "Ало-измамници с рекорд: 160 бона за 25 дни "}
{"url": "https://www.monitor.bg:443/bg/a/view/nad-100-000-pensioneri-invalidi-shte-vzimat-mejdu-87-i-198-lv-poveche-155788", "text": "107 405 пенсионери инвалиди, които са с над 90% увреждания с и без чужда помощ, през февруари ще вземат между 87 и 198 лв. повече. Това стана ясно от отговор на социалния министър Бисер Петков на депутатски въпрос за прекратяването на информация, свързана с изплащането на месечна финансова подкрепа от Закона за хората е увреждания. През януари инвалидизираните пенсионери получиха с около 30 лв. по-малко, защото т.нар. инвалидна четвъртинка бе спряна от началото на 2019г. До каря на 2018г. към парите за старини тези, които бяха с увреждане над 71% получаваха допълнителни 25% от социалната пенсия. От новата година тя се заменя с финансова подкрепа, която достига до 198 лв. Финансова подкрепа ползват и 227 168 лица с увреждания между 71-90% с и без чужда помощ. Отпуснатите средства, които са изплатени до отмяната на тези пенсии до края на 2018 г., са в размер на над 10 млн. лв. През изминалата година 497 518 души пък са получавали месечни интеграционни добавки за транспортни услуги, за информационни и телекомуникационни услуги, за обучение, за диетично хранене и лекарствени продукти и за достъпна информация. Те също бяха заменени от финансовата подкрепа. До ноември 2018 г. за транспортни услуги са изплатени 496 453 лв., за информационни и телекомуникационни услуги - 70 599 лв., за обучение - 3446 лв., за диетично хранене и лекарствени продукти - 418 393 лв. и за достъпна информация 107 157 лв. Те са изплатени на лица над 18-годишна възраст като един човек може да взима повече от една добавка. От януари 2019 г. право на новата финансова подкрепа имат 601 000 лица с трайни увреждания. Размерът на помощта зависи от степента на увреждане и се определя и актуализира спрямо линията на бедност в България. За 2019 г. тя е 348 лв. Предвижда се месечна финансова подкрепа да получат около 100 000 души повече в сравнение с тези, които към момента получават месечна добавка за социална интеграция. Необходимите средства за изплащането на тази финансова подкрепа годишно е в размер на 426 400 000 лв., месечно сумата възлиза на 35 530 000 лв. Помощта за януари ще бъде изплатена през февруари.", "date": "2019.01.28", "title": "Над 100 000 пенсионирани инвалиди ще взимат между 87 и 198 лв. повече"}
{"url": "https://www.monitor.bg:443/bg/a/view/falshiva-novina-svali-okonchatelno-gospodari-na-efira-ot-nova-tv-155779", "text": "\"Господари на ефира\" окончателно ще преустанови излъчването си по Нова тв. Така звучи поредната фалшива новина, завъртяла се в публичното пространство през последните дни, свързана с рокадите на популярното шоу. Според разпространяваната информация продуцентите от Global Frame са спрели преговорите си с Нова тв, а като причина за това е изтъкната неяснотата около собствеността на медията. От екипа на самото шоу \"Монитор\" научи, че разговорите за \"Господари на ефира\" между Джуди Халваджиян и всички заинтересовани телевизи, включително и Нова тв, продължават и до крайно решение относно излъчването на предаването все още не се е стигнало. Както стана ясно в началото на годината, преговори се водят и с други телевизии, проявили интерес към популярното шоу.", "date": "2019.01.28", "title": "Фалшива новина свали окончателно \"Господари на ефира\" от Нова тв"}
{"url": "https://www.monitor.bg:443/bg/a/view/zakopchaha-otnovo-isus-ot-lozenec-karal-nadrusan-155777", "text": "26-годишен жител на старозагорския ромски квартал \"Лозенец\" се озова за постоянно в ареста по определение на районния съд в Града на липите, след като стана обвиняем по бързо производство за шофиране под въздействие на дрога и без книжка. Криминално проявеният и напуснал за последно затвора през март 2017 година, където е изтърпял поредната си присъда за кражби Исус И. Е. бил спипан зад волана на лек автомобил „Опел Астра“ на 22 януари по улиците на махалата. При проверка от служителите на Второ РУ „Полиция“ станало ясно, че е натискал педала за газта надрусан с метаамфети и в срока на наложено му през ноември м.г.административно наказание за каране без книжка.", "date": "2019.01.28", "title": "Закопчаха отново Исус от Лозенец, карал надрусан"}
{"url": "https://www.monitor.bg:443/bg/a/view/ivana-na-kraka-pri-kmeta-na-plovdiv-kani-go-na-ubilej-155780", "text": "Певицата Ивана отиде лично при кмета на Пловдив Иван Тотев, за да го покани на своя юбилеен концерт – 20 години на сцена, видя Агенция \"Монитор\". Музикалното парти ще бъде точно на рождения й ден - 31 януари, в един от клубовете под тепетата. Празникът за Ивана ще е двоен и на него ще присъстват и много звездни имена от българската музика. По време на празненството ще звучи повече джаз, което е специалната изненада на певицата към гостите й. Това е и новият впечатляващ музикален проект на певицата на народа, както наричат Ивана, който проект е извън границите на поп-фолка. За музикалното си събитие тя е поканила много музиканти и своя бенд. Празникът има и благотворителна кауза – да събере средства за развитието на млади таланти от НУМТИ “Добрин Петков” в Пловдив. Входът за партито на Ивана в клуба е свободен, обясняват организаторите.", "date": "2019.01.28", "title": "Ивана покани кмета на Пловдив на юбилей"}
{"url": "https://www.monitor.bg:443/bg/a/view/karucite-v-kazanlyk-veche-s-registracionni-taloni-155778", "text": "Конските каруци в Казанлък и общината вече ще могат да бъдат използвани, само ако притежателите им носят със себе си регистрационен талон, издаден от администрацията. Това решиха местните старейшини на първото за годината заседание. До казуса с впряговете се стигна след няколко тежки пътни произшествия в региона, при едно от които на 27 октомври м.г. загинаха младеж и девойка от Града на розите, чийто автомобил се вряза през нощта във внезапно изскочила двуколка на асфалта. Оказа се, че искането на обществото за тотална забрана на каруците не може да се осъществи без специална промяна в закона за движение по пътищата. Същото се отнася и за забраната за движението им в тъмната част на денонощието. За да ограничат поне донякъде опасността от фатални сблъсъци казанлъшките старейшини въведоха допълнителни изсквания както към водачите, така и към оборудването на каруците. Въведени бяха светлоотражателни жилетки, регистрационни номера и боядисване в яркожълтцвят. Животните пък ще трябва да притежават заверен ветеринарен паспорт. Десетократно скочиха глобите - от 10 на 100 лв., за неизпълнение на изискванията, при продажба на каруца или кон бившите собственици ще трябва да декларират промяната в 14 –дневен срок.", "date": "2019.01.28", "title": "Каруците в Казанлък - вече с регистрационни талони"}
{"url": "https://www.monitor.bg:443/bg/a/view/nad-4-hil-dupnichani-plashtat-po-nisyk-danyk-mps-155782", "text": "Над 4 хиляди собственици на автомобили в община Дупница ще се възползват от новите изменения в Закона и ще плащат по-нисък данък. „От направената справка се оказва, че е доста сериозен броя на хората, които ще се възползват от по-ниските налози. Между 30 и 40% ще намалее данъка за тези собственици на МПС-та. От 2013 година Дупница е с най-ниските ставки в България и ги запазихме отново. Както обявихме в края на миналата година, вече качихме калкулатор, който да бъде в улеснение на собствениците на автомобили, за да изчислят данъка си\", обясни зам.-кметът на Община Дупница, Олга Китанова. Калкулаторът е качен на dupnitsa.bg, като данните за колата, които трябва да се нанесат са вписани в документите за автомобила. Въвежда се годината на първа регистрация, по която се изчислява възрастта на колата, мощността на автомобила в киловати и екологичният стандарт на колата. Достъпна е отново и базата данни за дължимите местни данъци и такси, където се дава възможност онлайн за проверка на задълженията.  ", "date": "2019.01.28", "title": "Над 4000 дупничани плащат по-нисък данък МПС"}
{"url": "https://www.monitor.bg:443/bg/a/view/zatvornici-izobretiha-tajnik-za-droga-v-bobovdolskija-zandan-155783", "text": "Надзиратели от Бобовдолския зандан се натъкнаха на истинска находка в една от дървените врати на общите помещения. Там в специално издълбана дупка, пригодена за тайник, лишените от свобода натъпкали 4 дози хероин. При вида на бялото прахообразно вещество надзирателите веднага подали сигнал до местното полицейско управление. Пристигналите на място криминалисти направили полеви наркотест, който реагирал на хероин. Все още не може да се каже, кой е изобретателят на тайника, както и по какъв начин наркотикът е попаднал в затвора. Най-вероятно той е внесен чрез пратки до лишените от свобода. Не веднъж или два пъти са откривани наркотици в буркани със зимнина, в сладкиши и какво ли още не. „През тези помещения преминава голям поток от хора. Вече имаме подозрения за изобретателя на тайника, но тепърва предстоят още разпити“, коментираха запознати. По случая е започнато досъдебно производство в полицейското управление в Бобов дол, уведомен е дежурен прокурор.", "date": "2019.01.28", "title": "Затворници изобретиха тайник за дрога в Бобовдолския зандан"}
{"url": "https://www.monitor.bg:443/bg/a/view/tri-varianta-za-novi-ploshtadki-za-skejtbordistite-v-sofija-155781", "text": "Столичната община има три варианта за нови площадки за скейтбордистите в града – градинката зад музея „Земята и хората“, в Княжеската градина и квартал „Надежда“. Това стана ясно на заседанието на комисията по обществен ред и сигурност към Столичния общински съвет, на която присъства и ръководството на СДВР. Причината за срещата на общинарите и полицията са случаите на глобени скейтбордисти, карали в градинката на НДК, заради промените в новата наредба за обществения ред в столицата, която влезе в сила в началото на декември миналата година. От общината са категорични, че в документа не е заложена забрана за каране на скейтборд. „В наредбата се забранява използването на парапети, огради, пейки, бордове на фонтани, оборудване и съоръжения на детски площадки, поставени в градините, парковете, детските и спортните площадки или на други места за обществено ползване за изпълнение на каскади с всякакъв вид средства за придвижване тип \"борд\", ролери, ролкови кънки и велосипеди“, цитира част от документа председателят на комисията по обществен ред Иван Илиев. От своя страна шефът на СДВР Георги Хаджиев заяви, че в наредбата има неяснота около израза и „други места“ и оттам идва объркването дали карането на скейтборд е разрешено. Той обясни, че са длъжни да реагират при сигнали на граждани, но за да няма повече объркване на полицаите ще им бъдат спуснати указания къде може да се кара скейтборд и да се правят каскади. Търговците в подлеза на НДК също се оплакаха от скейтбордистите. „Всички кошчета за боклук и пейки са изкъртени. За втори път собствениците на магазини оправят рампите за инвалиди“, заяви представител на търговците Дафина Атанасова. Делян Стефанов от „София скейт сити“ пък заяви, че са готови да спрат карането около НДК, ако се намери алтернативна и оборудвана площадка.", "date": "2019.01.28", "title": "Три варианта за нови площадки за скейтбордистите в София"}
{"url": "https://www.monitor.bg:443/bg/a/view/vyoryjen-s-pishtov-ograbi-non-stop-155774", "text": "Маскиран и въоръжен с пистолет мъж е ограбил денонощен магазин за цигари, алкохол и кафе в центъра на Стара Загора. Маскиран и въоръжен с пистолет мъж е ограбил денонощен магазин за цигари, алкохол и кафе в центъра на Стара Загора. Съобщението е било подадено на телефона на Първо РУ \"Полиция\" към 21,25 часа на 25 януари. По думите на 22-годишният продавач в магазинчето, намиращо се улица \"Христо Ботев\", десетина минути по-рано в помещението е нахлул видимо млад мъж с плетена маска на лицето, който извадил пистолет и го опрял в главата му. Нападателят прибрал от касата на търговския обект 200 лв в банкноти, след което го накарал да легне по очи на пода и избягал. Иззети са записите от намращите се в съседство охранителни камери, предполага се че обирът е дело на закъсал за редовната си доза дрога наркоман.По неизвестни причини нонстопчето не е било оборудвано със сигнално-охранителна система, нямало е и панк-бутон. Образувано е досъдебно по чл.198, ал.1 от НК., предвиждащ наказание затвор от 3 до 10 години.", "date": "2019.01.28", "title": "Въоръжен с пищов ограби \"нон-стоп\""}
{"url": "https://www.monitor.bg:443/bg/a/view/cgm-puska-avtobusi-za-vitosha-prez-gripnata-vakancijata-155789", "text": "Автобусите по линията 66, които вървят от Зоологическата градина до Витоша, ще се движат и в делнични дни. От днес Центъра от градска мобилност пусна возилата, които попринцип се движат само в почивни дни, заради грипната ваканция на децата. Първия ден ще се движи един автобус, а от вторник 29.01 ще се движат два автобуса. Работното време ще бъде от 8 до 16,30 часа, съобщиха от дружеството.", "date": "2019.01.28", "title": "Пуснаха автобуси за Витоша през грипната ваканцията "}
{"url": "https://www.monitor.bg:443/bg/a/view/speshna-pomosht-g-orjahovica-s-denonoshtna-jiva-ohrana-155765", "text": "Центърът за спешна помощ в Горна Оряховица ще бъде първият в страната с жива и денонощна физическа охрана. Причината за тази мярка е извършеното нападение в средата на миналата седмица върху фелдшерка от Центъра от майка на болно бебе. Резултатът от нападението бе счупена челюст на медицинското лице. В знак на протест 27 от 49-тимата служители на спашното в Горна Оряховица вече са подали молби за напускане. От тях 8 са лекари, 6 фелдшери и 9 медицински сестри. Шефката на спешна помощ д-р Валентина Хаджирадева съобщи, че миналата година има регистрирани пет нападения над хора от персонала и в железничарския град. Някои от нападенията са на адрес, а други на място в болницата. За да се избегнат нападенията при повикане на адрес, спешните медици настояват линейките им да бъдат оборудвани с паник бутони. От Районната колегия на Българския лекарски съюз във Велико Търново пък настояват за осъвременяване на раздела в Закона за здравето в часта му за правата и задълженията на пациентите. Както и изготвяне на пакет от мерки за ангажиране на пациента в грижа за собственото му здраве. От друга страна медиците искат също създаване на социални кабинети, в които лекари да преглеждат някои от случаите, които сега са приоритет на спешната помощ, като по този начин се облекчат малко задълженията на спешните медици.", "date": "2019.01.28", "title": "Спешната помощ в Горна Оряховица с денонощна жива охрана"}
{"url": "https://www.monitor.bg:443/bg/a/view/obraha-tretjakovskata-galerija-posred-bjal-den-155763", "text": "Неизвестен мъж задигна ценна картина от Третяковската галерия в Москва. Обирът бе извършен в неделя посред бял ден пред очите на множество посетители. На видеозаписите от камерите за наблюдение се вижда как мъж, облечен в тъмни дънки и жилетка, разглежда платното „Ай-Петри. Крим“, дело на художника Архип Куинджи. След това крадецът сваля картината от стената и необезпокояван от никого я изнася от галерията. Посетителите го приемат за служител на музея. По-късно се оказа, че заподозреният в обира е 31-годишният Денис Чуприков, който бе задържан в понеделник сутрина. При разпита той признал пред следователите, че е скрил „плячката си“ в строящ се обект в селището Заречие, Московска област. Проверката на полицията потвърдила думите на мъжа. Според експерти, платното на Куинджи не е пострадало при кражбата. По предварителни данни, престъплението е извършено с користна цел. Установено е, че Чуприков и преди е бел задържан – за притежаване на наркотици.   Картината „Ай-Петри. Крим\" се съхранява в Руския музей в Санкт Петербург, в Москва тя е изложена в рамките на временната изложба на творби на руския пейзажист. Платното датира от периода 1898-1908 г. и се оценява на 12 млн.  рубли или около 160 000 евро.", "date": "2019.01.28", "title": "Отмъкнаха \"Крим\" от Москва"}
{"url": "https://www.monitor.bg:443/bg/a/view/spirat-kolite-kym-starinen-plovdiv-s-nova-bariera-155767", "text": "Нова бариера ще препречва пътя на леките коли към архитектурния резерват „Старинен Пловдив”, обяви на брифинг кметът на града Иван Тотев. Бариерата е разположена на улица „Петко Рачев Славейков” до Понеделник пазара. Контролираният достъп ще действа от 1 март, като дотогава собствениците на къщи в стария град трябва да си изкарат пропуски. „До 1 март всички живущи в тази част на „Старинен Пловдив” трябва да подадат документи в Общинско предприятие „Организация и контрол на транспорта”. Процедурата е стандартна и същата, каквато бе приложена към живущите в северозападната част на резервата”, каза градоначалникът. По думите му колите на хората с постоянен адрес в стария град ще бъдат вкарани в системата на общината и номерата им ще бъдат разпознавани. Собствениците им обаче ще имат и карти, с които ще могат сами да вдигат бариерата. Това е втората бариера, която ограничава достъпа на леки коли в архитектурния резерват. Първата е на ул. „Съборна” и когато бе поставена, жители на стария град излязоха на протести.", "date": "2019.01.28", "title": "Спират колите към „Старинен Пловдив” с нова бариера"}
{"url": "https://www.monitor.bg:443/bg/a/view/marija-ilieva-sybira-greshnici-155766", "text": "След като застана пред камерите за „Столичани в повече“, Мария Илиева отново показва актьорски потенциал – този път с роля в новия български филм „Грешници“. Поп иконата заснема сцените си в режисираното от Симеон Комсалов заглавие, в рамките на само една нощ. Нещо повече, освен с присъствие на големия екран, изпълнителката на „Нищо“ се включва в продукцията и с песен в саундтрака. Ето го и накратко сюжетът – бивш полицай се изправя лице в лице срещу бивш затворник, а между тях стои едно момиче. обявяват от екипа на продукцията. Сред актьорите, които ще познаем в „Грешници“, са още Димитър Терзиев, Тодор Танчев, Петър Генков, Николай Върбанов, Николай Йовин, Петър Върбанов, Веселин Калановски и Николай Ишков. Любопитен факт е, че първият вариант на сценария, дело отново на Комсалов, се появява още през 90-те години, като оттогава досега е претърпял над 10 редакции. Целият снимачен процес на филма е продължил само 12 дни. „Филмът е заснет без никакво държавно финансиране, с безвъзмездната работа на целия екип и с помощта на спонсори“, казват още от екипа. Премиерата на „Грешници“ е заложена за 15 февруари.", "date": "2019.01.28", "title": "Мария Илиева събира „Грешници“"}
{"url": "https://www.monitor.bg:443/bg/a/view/januarsko-spa-za-zdrave-kraj-shivachevo-155772", "text": "Всекидневни СПА – процедури в ледените води на река Ракетна край град Шивачево осигурява за 28-те животни  от различни породи местният кравар Наско Стефанов Завършилият пети клас 23-годишен мургав младеж е категоричен, че студената баня през януари прави животните по-издръжливи на болести. По думите му притокът на Тунджа носел името си по база на някогашна армейска ракетна установка, с която сме бранели намиращите се в района на град Твърдица въглищни мини от евентуално вражеско нападение. Самият Наско обаче рядко си позволявал да нагази водите , защото не бил…имунизиран за грип.", "date": "2019.01.28", "title": "Януарско СПА за здраве край Шивачево"}
{"url": "https://www.monitor.bg:443/bg/a/view/oshte-3-6-mln-lv-ot-obshtinata-iskat-chastnite-firmi-prevozvachi-v-plovdiv-155762", "text": "Златното сечение между размера на общинската субсидия за частните превозвачи и цената на билетчето за рейса ще търсят в община Пловдив. Идеята е возенето в градския транспорт да остане 1 лев. Това заяви кметът Иван Тотев по повод искането на фирмите с градските рейсове да получат допълнителни 3 милиона и 600 хиляди лева за 2019г. През миналата година превозвачите са получили от бюджета на община Пловдив близо 6 милиона лева. Според тях обаче тази сума е недостатъчна и те всеки месец трупат загуби. „Политиката е да не се увеличават цените на карти и билети в Пловдив. Ние поддържаме от много години наред сред големите градове най-ниските цени на билета. Цените на транспорта в Пловдив са най-евтини, но една услуга не може да бъде евтина и някой трябва да плати съответната цена, за да бъде евтина”, каза още градоначалникът. Тук в случая трябва да намерим каква е реалната компенсация, която можем да си позволим и тя да бъде такава, че да не доведе до увеличаване на цени на билети и карти за градския транспорт, коментира още той. По думите му цените на горивата вече са нормализирани и не биха били аргумент за увеличаване на цената на билетчето. Решението дали субсидията за частните транспортни фирми да бъде увеличена ще бъде на местния парламент. Общинските съветници ще обсъждат бюджета на Пловдив на 30 януари и тогава ще стане ясно дали искането на превозвачите ще бъде одобрено. Кметът Иван Тотев обаче бе категоричен, че дори искането на превозвачите за повече пари да бъде изпълнено, това няма да доведе до поскъпване на билетчето за рейса. Цената на возенето остава 1 лев, запазват се намаленията за ученици и студенти. Картите също няма да поскъпват. От община Пловдив въвеждат и електронно билетче от 4 лева, с което може да се пътува по всички линии на градския транспорт в рамките на един ден.", "date": "2019.01.28", "title": "Още 3.6 млн. лв. от общината искат частните фирми превозвачи в Пловдив"}
{"url": "https://www.monitor.bg:443/bg/a/view/preslava-i-galena-poluchiha-po-101-rozi-snimki-155764", "text": "Поп-фолк дивите Преслава и Галена поляха по 15 години на музикалната сцена. Жълтите медии опитаха да заформят нов скандал около певиците с твърдението, че изпълнителката на „Да гори в любов“ е получила специално внимание и изненада от компания „Пайнер“. И двете обаче са получили красив букет от по 101 червени рози за работата си през годините. „Помня деня, в който прекрачих вашия праг с едно единствено желание – да пея! Благодаря Ви от сърце за всичките тези 15 години, в които бяхте зад гърба ми и заедно създадохме толкова хубави песни, които докоснаха сърцата на хората. и още дълги години “Да горим в любов” заедно!”, сподели Преслава пред последователите си в социалните мрежи. Галена пък сподели, че не е усетила кога е отлетяло времето. Изпълнителката на „Сърце“ се надява да е на сцената поне до 51-годишна възраст.", "date": "2019.01.28", "title": "Преслава и Галена получиха по 101 рози (СНИМКИ)"}
{"url": "https://www.monitor.bg:443/bg/a/view/ronaldo-vleze-v-istorijata-na-serija-a-155768", "text": "Още в първия си сезон за „Ювентус“ Кристиано Роналдо влезе в историята на Серия „А“. Португалецът се изкачи на върха в класацията между играчите, отбелязали поредни попадения при гостувания. Това стана в дербито с „Лацио“, което „бианконерите“ спечелиха драматично след обрат с 2:1. Попадението за успеха бе дело именно на звездата, а с успеха на „Олимпико“ „Юве“ вече има аванс от 11 точки пред „Наполи“. Роналдо пък от началото на сезона и се изравни с Дуван Сапата от „Сампдория“. За Кристиано обаче това бе 8-и пореден мач на чужд терен, в който неизменно се разписва. Откакто в Серия „А” се присъждат по 3 точки за победа (сезон 1994/95), никой друг футболист не може да се похвали с подобно постижение. Визитата в Рим ще остане в статистиката и с друг любопитен факт. Оказа се, че за пръв път от 14 години „Ювентус“ остава без нито един точен удар към вратата през първата част. Иначе развитието на срещата по нищо не предвещаваше щастлив край за „бианконерите“, след като „Лацио“ поведе след автогол на Емре Джан в 59-ата минута. В 74-ата Жоао Кансело обаче изравни, а в 88-ата от дузпа Роналдо направи обрата пълен. „През този сезон не бях виждал друг отбор да затрудни „Ювентус“ до такава степен. Ние нанесохме девет удара в очертанията на вратата, а те само три. Прегърнах всички футболисти след мача, защото играха невероятно“, коментира след мача разочарованият наставник на „орлите“ Симоне Индзаги. Щастливият Масимилиано Алегри пък пое отговорност за слабото първо полувреме на тима си. „Моя е вината за проблемите, които изпитваше Емре Джан. Резервите бяха с ключова роля за обрата. Пресата на „Лацио“ ни създаде много проблеми”, отбеляза Алегри.", "date": "2019.01.28", "title": "Роналдо влезе в историята на Серия „А“"}
{"url": "https://www.monitor.bg:443/bg/a/view/sinyt-na-minu-stojkov-stajko-leji-prebit-v-pirogov-155769", "text": "Синът на алкохолния бос Миню Стайков - Стайко бе приет в „Пирогов“, като пред дежурния следовател на МВР в лечебното заведение той заявил, че е бил отвлечен, пребит и изхвърлен от биячите. До момента е установено, че Стайко е докаран в неделя вечерта с такси в една от къщите му в София. Там е поет от охранителите, а през нощта е прегледан от лекар, който е обработил и зашил рана на главата му. Освен нея, Стайко Стайков има охлузвания и синини по тялото. Това съобщи на специален брифинг главният секретар на МВР Ивайло Иванов. Към момента обаче това са само твърдения на 29-годишния мъж, който бе обявен за издирване с червена бюлетина от Интерпол още в началото на октомври миналата година. Полицията работи по изясняване на случая, посочи Иванов. „В понеделник сутринта, около 09,12 часа, е подаден сигнал за намерен човек в безпомощно състояние на паркинг. На място веднага е изпратен екип на Спешна помощ, който е посрещнат от човека, подал сигнала. Лекарите са въведени в близка къща, където се е намирал Стайко Стайков. Той е бил прегледан и лекарите са взели решение да го закарат в „Пирогов“. След пристигането на Стайков в болницата и обясненията му в СДВР е подаден сигнал от колегите ни там, че той е бил отвлечен. Но това са неговите думи“, посочи Ивайло Иванов. Главният секретар на МВР уточни, че таксиметровият шофьор, който е превозил Стайков до къщата му в столичния квартал „Бояна“, вече е установен. Проверява се и адресът, от който синът на Миню Стайков е повикал таксито. „Установен е и лекарят, който е прегледал и обработил раната на главата на Стайков. Той не е подал сигнал. По-късно ще разговаряме с него. Близките на Стайков също твърдят, че не са имали контакт с него, откакто е бил обявен за издирване. По никакъв начин ние сме получили от партньорски служби, колеги, близки, познати да е имало някакво неправомерни действия спрямо него, като отвличане и побой. Това са неговите твърдения, по които работим. Със самия Стайков още не е проведена подробна беседа, тъй като е в болница. Но общо взето казва, че няма спомени“, каза още Иванов. Прокурорът от Специализираната прокуратура Ангел Кънев съобщи, че тази сутрин в 9 часа в държавното обвинение е входирана молба, подписана саморъчно от Стайко Стайков, че едва вчера - 27 януари, е разбрал, че е издирван и е готов да сътрудничи на разследването. Синът на арестувания бизнесмен Миню Стайков влезе в списъка на международно издирваните след операция срещу производство на нелегални цигари, пране на пари и данъчни престъпления.", "date": "2019.01.28", "title": "Синът на Миню Стайков лежи пребит в „Пирогов“ (ОБНОВЕНА)"}
{"url": "https://www.monitor.bg:443/bg/a/view/bezplatno-obrazovanie-v-ruski-universiteti-za-225-bylgari-155754", "text": "225 български граждани имат възможността да се обучават безплатно в бакалавърска, магистърска или докторантска програма в един от 898-те университета в Русия.  Програмата за съвместно сътрудничество стартира през учебната 2013/2014 г. Оттогава в нея са се включили над 800 български граждани. Те получават стипендия за обучението си и финансиране за общежитие, а някои университети предоставят и стипендии за отличниците.  При подбора на кандидатите най - важен критерий е успехът. Той се доказва с помощта на академична справка или диплома. При подаване на документите си кандидатите за висше образование в Русия трябва да предоставят още медицинска справка за общото си здравословно състояние, както и такава за ХИВ. Те трябва да имат и валиден паспорт. Към набора от документи кандидатите трябва да попълнят и анкета, в която да посочат специалността, която желаят да учат, както и от 3 до 6 университета, в които имат желание да се обучават. ", "date": "2019.01.28", "title": "Безплатно образование в руски университети за 225 българи "}
{"url": "https://www.monitor.bg:443/bg/a/view/bombeni-zaplahi-hvyrliha-v-panika-sibir-155755", "text": "Вълната от телефонен тероризъм, заляла през последната седмица Русия, достигна и до Сибир. В понеделник сутринта в няколко региона постъпиха десетки анонимни съобщения за взривни устройства, заложени на многолюдни места. Заради бомбените сигнали в република Хакасия бяха евакуирани няколко обществени сгради, пожарно-спасителните подразделения са в пълна бойна готовност. В паника са и жителите на Алтай, на Иркутска, Новосибирска и Омска области, където сапьори проверяват за взривни устройства редица административни учреждения, училища и болници. Евакуират се и посетителите на поликлиники, бизнес центрове, молове и детски градини.", "date": "2019.01.28", "title": "Бомбени заплахи хвърлиха в паника Сибир "}
{"url": "https://www.monitor.bg:443/bg/a/view/jenata-chudo-shte-pytuva-v-bydeshteto-155771", "text": "Жената чудо да ни помага от бъдещето. Това планира режисьорката Пати Дженкинс за третия филм от поредицата си, начело на която пред камерата застава Гал Гадот. Новината за творческите размисли на авторката на франчайза се появиха година преди на бял свят да излезе второто заглавие от поточната линия \"Жената чудо 1984\". заяви наскоро Дженкинс. Припомняме, че Жената чудо се разписа в Първата световна война на голям екран. През 2020 г. пък ще я видим хронологично позиционирана през 80-те години на миналия век. Вместо да скрои сюжета на третата част към настоящето обаче режисьорката по-скоро проявява апетит към сценарий с поглед към бъдещето. Световната премиера на \"Жената чудо 1984\" ще се състои на 5 юни догодина.", "date": "2019.01.28", "title": "Жената чудо ще пътува в бъдещето"}
{"url": "https://www.monitor.bg:443/bg/a/view/ananiev-nacionalnata-zdravna-infosistema-gotova-v-kraja-na-2019-g-155760", "text": "Всички нови линейки, които държавата купува и тепърва ще разпределя в страната, ще бъдат снабдени с паникбутони, с които ще се подобри бързината на реакция в случай на нападение. Това съобщи във Върна здравният министър Кирил Ананиев. Все още не е уточнено разпределението на новите линейки по региони, но спешните медици във Варна ще бъдат подсигурени с нови реанимационни автомобили, категоричен бе той. „Не само заради поста си, а и като обикновен гражданин, съм дълбоко възмутен от физическите атаки срещу медиците от спешните центровете. Не мога да си обясня защо се атакуват медици, които не знаят ден, не знаят нощ и винаги са първи, за да помагат на хората“, коментира още здравният министър. С проекта за обновяване на Спешната помощ в страната ще има 237 точки за центрове и филиали. В тях ще работят само парамедици, като обучението им ще бъде върнато в системата на висшето образование, отбеляза Ананиев. Министърът съобщи също, че е уверен, че прокуратурата ще предприеме всички необходими мерки, за да получат нападателите на медици справедливи наказания. Той отбеляза, че в Спешния център на Горна Оряховица, който е рисков регион по отношение сигурността на медиците, вече има денонощна физическа охрана. Здравният министър призна обаче, че има установени допуснати грешки в болницата в Плевен, където преди дни почина едногодишно дете. Резултатите от назначената проверка ще бъдат разгласени след нейното приключване. Във Варна здравният министър присъства на откриването на Център по интервенционална рентгенология в Университетска болница „Света Марина“. Общата инвестиция е над 2 милиона лева. „Националната здравно-информационна система е в ход и трябва да бъде напълно готова в края на тази или началото на следващата година“, коментира още във Варна министър Ананиев. Системата има 13 компонента, а за повечето от дейностите са обявени обществени поръчки, включително и за електронната карта, електронното досие и електронната рецепта. Повечето от тях няма да бъдат обжалвани, поради което документите ще бъдат отворени в близките дни“, каза той. Министърът посети и СБАЛОЗ „Д-р Марко А. Марков“ във варненския квартал „Аспарухово“, за да се запознае с най-новата придобивка на болницата - ендоскопска и лапароскопска апаратура от последно поколение, за която община Варна отпусна близо 500 000 лв. По отношение на лекарските протести за по-високи заплати министърът коментира, че лечебните заведения в страната са търговски дружества и получават своите приходи от Националната здравноосигурителна каса на базата на заработените клинични пътеки. Според него разпределението на приходите зависи от ръководството на лечебните заведения. Той добави, че на утрешното заседание на Надзорния съвет на НЗОК ще бъдат разгледани някои случаи, в които пътеките, регламентирани с Националния рамков договор, са подценени. „Те ще бъдат анализирани от Надзорния съвет и при необходимост ще бъдат завишени“, посочи министър Ананиев. Той акцентира също, че се работи и по въпроса с възнагражденията за служителите в общинските болници, които получават сравнително ниски заплати.", "date": "2019.01.28", "title": "Слагат паникбутони на всички нови линейки (ОБНОВЕНА)"}
{"url": "https://www.monitor.bg:443/bg/a/view/italianec-vkaran-v-zatvora-po-pogreshka-sydi-dyrjavata-za-66-mln-evro-155759", "text": "Джузепе Гулота - жертвата на всепризнатата най-голяма съдебна грешка в Италия за последните 200 години, съди държавата за 66 млн. евро обезщетение. Искът е внесен в трибунала на Флоренция от двамата адвокати на навършилия неотдавна шейсет години бивш зидар. Основният мотив на защитниците е жестоко измъчване и насилване на техния доверреник от военнослужащи от корпуса на карабинерите с цел изтръгване на нямащи нищо общо с истината признания. Престъплението, заради което Джузепе Гулота остава съвсем невинен зад решетките цели 22 години, е убийството през 1976 г. на двама млади карабинери в сицилианския град Алкамо Марина. Осемнайсетгодишният тогава младеж работи като зидар и се готви да кандидатства във Финансова гвардия, но изненадващо е арестуван заедно с още четирима негови приятели. Откаран е в казармата на карабинерите, където е измъчван и насилван, докато палачите му не изтръгват признанието, че той е стрелял срещу двамата карабинери и ги е убил. На процеса Гулота отрича всичко, но независимо от това е осъден на доживотен затвор, хвърлен е зад решетките, ама 22 години по-късно съвсем изненадващо е освободен. Защото разкаял се мафиот признава, че убийството на двамата карабинери е дело на хора на коза ностра, свързани с тайната подривна структура на специалните служби преди време – „Гладио“. Ден преди да бъдат екзекутирани, военнослужащите разкрили голям товар с незаконно оръжие за членовете на въпросната структура в Северозападна Сицилия и нейните шефове преценили, че двамата трябвало да замълчат веднъж завинаги. След излизането му от затвора Джузепе Гулота започва да съди държавата и през 2012 г. е окончателно оневинен. През 2016 г. пък получава 6 млн. евро обезщетение, но той смята тези пари за недостатъчни като обезщетение за жестоко престъпление, извършено от държавни служители и в сградата на държавна институция. Съответно натоварва адвокатите си да заформят нов иск, като по думите му част от получените пари щял да даде на семейството на единия от набедените за съучастници негови приятели, който умира през 1998 г. в затвора. Другите двама авери на Гулота излизат късметлии, тъй като ден преди преди да бъде прочетена доживотната присъда срещу тях, те успяват да се крият и да емигрират в Бразилия.", "date": "2019.01.28", "title": "Италианец, вкаран в затвора погрешка, съди държавата за 66 млн. евро"}
{"url": "https://www.monitor.bg:443/bg/a/view/kejt-bekinsejl-vleze-v-bolnica-snimki-155752", "text": "Британската актриса Кейт Бекинсейл прекара време на болнично легло, а причината е спукана киста. Звездата от „Подземен свят“ сама съобщи за престоя си в клиниката с няколко снимки в социалните мрежи. „Спукването на кистата ми докара много болка, а Безумно съм благодарна на всички, които се грижат за мен“, написа в Инстаграм към снимките тя. Някои от феновете на 45-годишната красавица се възмутиха от факта, че тя си прави селфи от болницата. „Всъщност не е селфи. Майка ми направи снимката. Всъщност не бих я споделила, ако някой не беше ме снимал, докато излизам от болницата в инвалидна количка“, защити се тя. Почитателите на Бекинсейл гадаят и дали новата й муза – комикът Джак Уайтхол, е бил до нея в клиниката. Двамата старателно крият връзката си от зоркото око на папараците.", "date": "2019.01.28", "title": "Кейт Бекинсейл влезе в болница (СНИМКИ)"}
{"url": "https://www.monitor.bg:443/bg/a/view/lijana-jiveja-sama-ot-dosta-vreme-155749", "text": "Поп-фолк звездата Лияна тушира слуховете, че ще се разходи до олтара с бизнесмена Цветан Петков. Двамата изживяха едногодишна връзка, но вече са разделени. Певицата заяви пред bTV, че от известно време няма мъж до себе си. „Аз живея сама от доста време. Не мога да подаря времето си на мъж, твърде дълго съм живяла сама. отсече тя. Изпълнителката на „Лошите момичета“ не изключва това в бъдеще да се промени. „Не се знае обаче, може някои ден да се влюбя безумно от пръв поглед и да се оженя”, допълни чаровната брюнетка. Лияна ще се фокусира върху кариерата си и съвсем скоро ще пусне нова песен, която носи името „Принцеса“.", "date": "2019.01.28", "title": "Лияна: Живея сама от доста време"}
{"url": "https://www.monitor.bg:443/bg/a/view/358-pyti-za-godina-proverili-pazarite-za-jivotni-155756", "text": "През 2018 г. контролните органи на Българската агенция по безопасност на храните (БАБХ) извършиха над 358 проверки на пазари за живи животни. Надзорът върху пазарите е засилен с цел спазване правилата за здравеопазване и хуманно отношение към животните, съобщиха от санитарното ведомство. Съставени са 70 акта за установяване на административно нарушение. 6 са издадените предписания. Констатираните 76 нарушения засягат неспазването на разпоредбите на Закона за ветеринарно-медицинската дейност и Наредба 44/29.10.2003 г. Те са свързани основно с продажба на животни на нерегламентирани места, търговия с животни без здравни документи и документи за транспорт, превоз на животни в нелицензирани транспортни средства. При някои от пазарите е установено, че нямат сключен договор с ветеринарен лекар за ветеринарномедицинско обслужване. Част от проверките са извършени съвместно с органите на МВР и местната власт. Има възбранени животни и санкционирани собственици. В няколко от случаите е сезирана Националната агенция по приходите. БАБХ ще продължи да осъществява строг контрол на местата за търговия на животни във връзка със спазването на българското законодателство и ненарушаването на правилата за здравеопазване и хуманно отношение към животните БАБХ напомня, че нерегламентираното движение и търговия с живи животни крие огромен риск от разпространение на заболявания по животните, включително и при човека.", "date": "2019.01.28", "title": "358 пъти за година проверили пазарите за животни"}
{"url": "https://www.monitor.bg:443/bg/a/view/teodora-kuleva-se-omyji-155758", "text": "Внучката на Тодор Колев - Теодора Кулева, каза заветното \"да\" на приятеля си Джоузеф Гуд. За това се похвали младоженецът, чиято адресна регистрация го позиционира в Лондон. Подробности около голямото събитие все още не са известни. Според слуховете обаче Теодора и Джоузеф ще вдигнат пищно празненство по повода и през лятото. Припомняме, че Кулева стана любимка на родния телеманиак в ролята на д-р Албена Войнова в \"Откраднат живот\". След като в продължение на два сезона преживяваше своите върхове и падения в болница \"Свети Кирил\" обаче тя няма да се завърне на малкия екран за следващата порция епизоди. Те ще преминат под надслова \"Любовта лекува\", а премиерата се очаква да се състои до пролетта.", "date": "2019.01.28", "title": "Теодора Кулева се омъжи"}
{"url": "https://www.monitor.bg:443/bg/a/view/danija-pravi-stena-po-granicata-s-germanija-sreshtu-afrikanskata-chuma-po-svinete-155761", "text": "Дания е започнала да строи 70-километрова стена по границата с Германия, за да възпре навлизането на глигани с надеждата да предотврати разпространението на африканската чума по свинете (АЧС), която да засегне силно развитото свиневъдство в страната, предаде АП. Стоманеното съоръжение, което ще е високо 1,5 метра, беше одобрено от датските депутати през юни. Правителство предупреди, че износът на датско свинско за неевропейски страни - възлизащ годишно на 11 милиарда крони (1,6 млрд. долара) може да бъде засегнат от епидемията. През 2016 г. общо износът на свинско от Дания е достигнал 30 млрд. крони (4,55 милиарда долара). Дания е единствената страна в Европа, където броят на прасетата надвишава броя на хората, като на 100 граждани се падат по 215 свине, отбелязва АП.", "date": "2019.01.28", "title": "Дания прави стена по границата с Германия срещу африканската чума по свинете"}
{"url": "https://www.monitor.bg:443/bg/a/view/surrealizym-po-bylgarski-bezsilieto-na-kradcite-155741", "text": "„Земята има достатъчно за нуждите на всеки, но няма достатъчно за алчността на всички.“ Тази мисъл на Махатма Ганди се отнася достатъчно точно и за родната ни действителност. Нещо повече - всъщност описва с едно изречение цялата порочност на продължаващия вече 30 години „преход“ у нас. Израсналите през „соца“ новоизлюпени бизнесмени, до един закърмени с комунистическите идеи, след 10 ноември изведнъж се оказаха капиталисти - вълци в овчи кожи, и се втурнаха да разграбват събираното от народа с десетилетия. Фабрики, заводи, предприятия, банки, държавни имоти, земеделски земи, плажове, хотели, курорти – всичко беше „прибрано“, опоскано, продадено. Докато се сменяха управляващи, а хората изпитваха на гърба си глада и студа, с орязани доходи и пенсии, бившите комсомолци и новоназначени приватизатори ометоха всичко с благословията и на сините, и на червените политици. Ометеното превърнаха в грандомански имения, златни мебели, безкрайни гуляи, луксозни яхти и поръчкови мерцедеси. Някои от героите на прехода оцеляха и до днес и се опитват да морализаторстват през медиите, докато продължават с грабежите си, а други капитализмът погълна и изхвърли от играта. И до днес обаче ги обединява едно – алчността. Искаха и искат всичко за себе си, а пътят им до тази цел е само малка и несъществена подробност. Подробност, в името на която обаче са готови на всичко – да лъжат и мамят обществото, да обвиняват държавните институции, когато им потърсят отговорност, да фантазират и да минават всякакви граници на нормалността. Историята и на двамата е добре известна и не е нужно да бъде повтаряна в детайли. Василев придоби КТБ по неясен начин и чрез офшорни дружества по времето на Иван Костов, акумулира огромен финансов ресурс от вложителите чрез завишените лихви, които банката предлагаше, и накрая я източи в над 200 контролирани от него фирми бушони. В пирамидата потънаха милиарди левове, а повечето от закупените с парите на вложителите активи, нямащи пряка връзка с КТБ, нито заложени в нейна полза, и досега се контролират от Цветан Василев и подставените му лица. Нищо че ексбанкерът говори друго и медийните му клакьори и платени журналисти вече пет години се опитват да го изкарат „жертва“. Накрая сметката му я плати Фондът за гарантиране на влоговете, тоест целият български народ, а Василев избяга в Сърбия и от там продължи да ръководи битката си с прокуратурата, КОНПИ и останалите държавни институции, като със заграбеното от фалиралата пирамида финансира медии и журналисти, за да манипулират обществото. А междувременно продължава с престъпните си схеми, за което е разследван и от сръбската прокуратура. Гебрев, също комунистическо отроче, е работил дълги години в държавното оръжейно дружество „Кинтекс“, а след това с благословията на Андрей Луканов създал фирмата „Ширио“ в Лихтенщайн. За държавната протекция спрямо Гебрев има множество медийни разследвания през годините, включително и на бившия депутат от СДС Едвин Сугарев, като средства на „Арсенал“, ВМЗ и „Дунарит“ още тогава захранват сметките на „Ширио“ в Австрия и Швейцария. Впоследствие Гебрев приватизира тези дружества, създава и фирмата си „Емко“, с която работи и досега, като досието му със скандали може да изпълни няколко страници – „никарагуанската“ афера заради 30 млн. броя патрони за „Калашников“, заловени от американските митничари, „македонската“ далавера заради спрени 3 тира без документи, пълни с минохвъргачки и картечници, гръмналият му склад за боеприпаси край село Ловни дол и прочие. Заради съмнителните му оръжейни сделки и основно заради „никарагуанската“ афера лицензът на Гебрев за търговия с оръжие е бил отнет. Впоследствие тогавашният министър на отбраната Бойко Ноев (от правителството на Иван Костов) му го връща. Това поражда слуховете, че Гебрев е дал рушвет от 400 хиляди долара за „услугата“ на Ноев, но до разследване не се стига (запомнете обаче това име, защото Бойко Ноев ще се върне на сцената 17 години по-късно като основен съратник на Гебрев в медийните му манипулации с легендата, че бил експерт, „следящ оръжейната индустрия“). През 2017 г. стана ясно, че „Емко“ отново е в забранителния списък на САЩ и това е единствената българска оръжейна фирма, с която американски дружества не могат да търгуват. През 2016 г. Василев и Гебрев, които заблуждават, че не се познават, макар да имат общ адвокат – Лазар Карадалиев, а Бойко Ноев да е бил от честите посетители при Василев преди затварянето на КТБ, изведнъж ще обединят усилията си, за да откраднат „Дунарит“ от държавата и да не бъдат платени почти 190 милиона лева на изгорелите вложители на КТБ. От едната страна на монетата ще е укриващият се от правосъдието Василев, а от другата – Гебрев, който ще поеме задачата да се представя пред обществото за собственик на „Дунарит“ и отново, както и Василев, за „жертва“ на системата. Всъщност става дума за много алчност и за много пари. Друго едва ли може да се очаква от хора, свикнали да смятат чуждото за свое. Цветан Василев придобива контрола върху „Дунарит“ още през 2005 г., след като една от фирмите му бушони – „Дивал 59“, приватизира държавното дотогава дружество за смешната сума от 2 милиона лева. Впоследствие като собственик влиза друго контролирано от Василев дружество – „Кемира“. До фалита на КТБ през 2014 г. Василев използва „Дунарит“ като „гара разпределителна“ за кредити от банката, които военният завод усвоява, а от него заминават като заеми към други фирми от орбитата на мустакатия аферист. Сумата достига цели 86 милиона лева, а основната движеща фигура при този паричен поток, отклонен от КТБ, е Никола Киров, назначен от Василев в борда на директорите на русенското предприятие, за да следи движението на парите. След рухването на банковата пирамида „Дунарит“ се превръща в основен източник за лични средства на самия Василев, както и е част от обещаните от Василев активи на руския олигарх Константин Малофеев. На шумно рекламирана пресконференция през март 2015 г. НУРТС, „Гарб“, „Фърст диджитъл“, БТК, „Авионамс“ и „Дунарит“ са прехвърлени от Василев на белгиеца с руски паспорт Пиер Луврие за сумата от 1 евро. Луврие обаче се оказа подставено лице на Малофеев и близък приятел с Игор Гиркин-Стрелков, командир на сепаратистите в Украйна. След като връзката на Луврие с Малофеев бе разкрита, белгиецът беше принуден да се откаже от „сделката“. Няколко месеца след това на сцената се появи друг руснак – Дмитрий Косарев, а в интернет изтече скандален договор между него и Василев, според който договор множество фирми, включително и „Дунарит“, са обещани на Косарев срещу задължението да охранява Василев и семейството му. Нещо повече - двамата са се разбрали да продадат активите, а парите от продажбата да разделят помежду си в съотношение 80 на 20. Косарев обаче също се оказа от близкия кръг на Малофеев, макар да се представяше за крупен бизнесмен, поради което и тази сделка не видя бял свят. Разбира се, и след този провал през 2015 г. Василев не е стоял със скръстени ръце. В началото на 2016 г. започна реализирането на нов план за разпореждане с „Дунарит“, като на сцената за първи път се появи Емилиян Гебрев. Дали и в този случай не се касае за руски интереси към военните ни заводи, може само да се предполага, но фактът, че Гебрев е в забранителния списък на САЩ за търговия с оръжие, ясно показва, че тази вероятност съвсем не е лишена от логика. А и последователността в опитите на Василев до момента да прехвърли „Дунарит“ в орбитата на руските интереси също подкрепя този извод. Какво измисли престъпният тандем Василев-Гебрев, за да лиши КТБ и Фонда за гарантиране на влоговете от дълговете на групата „Дунарит“, възлизащи на близо 190 милиона лева? Към 2016 г. собственик на „Дунарит“ е „Кемира“, а това дружество на свой ред се контролира напълно от „Хедж Инвестмънт България“. Зад „Хедж Инвестмънт България“ пък седи основната офшорка на Цветан Василев – EFV. Първият „проблем“, който трябва да се разреши от двамата, и то спешно, са преките задължения на „Хедж Инвестмънт България“ към КТБ, възлизащи на 53 милиона евро. Василев и Гебрев нямат никакво време, защото междувременно синдиците на банката вече са предприели действия за търсене на тези пари и са образували съдебно дело за прекратяване на „Кемира“, за да могат да изпълняват принудително върху крайния актив – „Дунарит“. Завели са също и дела за отмяна на прихванатите с нереални цесии задължения от 86 милиона лева директни кредити на „Дунарит“ към КТБ. Пъкленият план на Василев и Гебрев (очевидно за по-голяма сигурност) е по няколко направления: първо, като съдружник в „Кемира“ с 90% от дяловете влиза дружеството ТМН, собственост на приближения на Василев Иван Езерски. Така, без да е платил абсолютно нищо за „Дунарит“, Езерски се оказва на практика негов едноличен собственик, макар да е ясно, че действа от името на Василев. За да се озове обаче „Дунарит“ у Гебрев, първо акциите от „Дунарит“ са прехвърлени от „Кемира“ на ТМН, а от ТМН - на „Емко“, т.е. на Гебрев. Това по думите на самия Гебрев се случва през лятото на 2016 г. Междувременно още през февруари е подадено искане през КЗК за увеличение на капитала на самото „Дунарит“ с 60 милиона лева, като всички нови акции бъдат записани от „Емко“. За да е гаранцията им пълна, Гебрев дава на „Дунарит“ и „заем“ (вероятно фиктивно) от 10 милиона евро, срещу който прави опит за залог на цялото търговско предприятие на оръжейния завод, оценявано на близо 200 милиона евро. Планът им обаче е осуетен. Увеличението на капитала се обжалва пред Върховния административен съд от дружеството „Виафот“, а Търговският регистър отказва да впише залога върху предприятието. Още десетки нови или повторни опити за вписване са оспорени от „Виафот“ и са спрени от съда. Съществува и друг проблем – акциите на „Кемира“ в „Дунарит“ са запорирани от КОНПИ и всякакво разпореждане с тях е незаконно. Самият Гебрев също не разполага с акциите на завода, нито пък прехвърлянето е вписано в книгата на акционерите, като пробва да се представи за собственик пред медиите единствено с констативен протокол от нотариус, размахан набързо пред телевизионните камери. В Търговския регистър, въпреки че многократно са му били изисквани документи за собственост, Гебрев също не представя нито акциите си, нито книгата на акционерите. И това е така, защото Василев не би се лишил от оригиналите на тези акции, докато цялата схема не бъде финализирана и обещаната цена от Гебрев не му бъде заплатена. Защо и досега Гебрев не е отговорил на въпроса от кого всъщност купува оръжейния завод, а ни пробутва разни подставени лица като Бабански или Езерски, които го били поканили да ги „спаси“? Защото трябва да каже, че купува от Цветан Василев, с него се е договорил (няма с кой друг) въпреки твърденията, че не го бил познавал. Какво излиза? Гебрев се представя за „собственик“ на „Дунарит“, но на практика няма как да е такъв, а и реално нищо не е платил за тази си „собственост“, нито пък е покрил дълговете на групата „Дунарит“ от близо 190 милиона лева към КТБ. За почти две години успява да впише единствено свой съвет на директорите на дружеството (вписването първоначално е отказано от регистъра, но пък русенският съд угодно му разрешава), чрез който и към момента управлява фактически завода. Възниква въпросът как опитът (почти довършен) за тази нагла кражба на имущество, което трябва да послужи за удовлетворяване на кредиторите на КТБ, да бъде представен пред обществото по приемлив начин, още повече че прокуратурата влиза в дирите на престъпния тандем и вече е повдигнала обвинение на Гебрев за участието му в организирана престъпна група за пране на пари? Как ли? По стария изпитан начин – чрез повтаряне на безкрайни мантри и лъжи за „собственост“, осигуряване на скъпо телевизионно време и организирани „протести“ на работници. И, разбира се – отвличане на вниманието от престъпните действия на крадците чрез употребата на „универсалното зло“ за всяка беда в държавата ни – Делян Пеевски. От две години насам лично Гебрев, адвокатите на Василев, както и няколко добре платени „журналисти“ дефилират по телевизиите и не спират да говорят, че „собственикът“ Гебрев бил притискан от държавата, от прокуратурата, от Пеевски и от който друг се сетят, а той, добрият самарянин и честен бизнесмен, който дори не познавал Василев, искал да защити собствеността си. А друг, а не Гебрев, всъщност искал да „прилапа“ „Дунарит“. И тази мантра се повтаря и повтаря – с идеята, че лъжата, повтаряна всеки ден, накрая ще успее да задуши истината. Разбира се, в тези предварително режисирани интервюта никой не задава на Гебрев въпросите: Как може да си собственик, след като нямаш акции? Как така заводът е твой, пък нищо не си платил за него? Защо след като не искаш „Дунарит“ да е на държавата, не платиш тези 190 милиона лева, които трябва да овъзмездят Фонда за гарантиране на влоговете? Как така друг щял да „прилапа“ „Дунарит“, след като ти си направил опит да прехвърлиш запорираните от КОНПИ акции? Всъщност един телевизионен водещ зададе наскоро последния въпрос на „журналиста“ Атанас Чобанов, включил сайта си „Биволъ“ в общия хор в защита на „жертвата“ Гебрев. И знаете ли какъв беше отговорът? Защото зад всичко стоял Пеевски… единственият по презумпция винаги виновен, и защото друго не могат да измислят в защита на наглите си инсинуации. Твърденията, че Гебрев е собственик, не почиват на нищо друго освен на наглостта на крадците, а правни аргументи в подкрепа на тези твърдения просто няма. Разбира се, освен телевизионно време на тандема Василев-Гебрев щедро е осигурявано и място по страниците на „Капитал“, „Дневник“, „Медиапул“, „Клуб Z“, „Фрогнюз“, а „журналисти“ като Люба Кулезич, Сашо Диков, Соня Колтуклиева, Мирослав Иванов, Атанас Чобанов и още няколко като тях, които са готови с часове да кършат пръсти и да бърчат театрално вежди, докато обясняват колко добър човек е Гебрев и как лошите прокуратура, държава и Пеевски искали да му вземат „Дунарит“… но той нямало да го даде. Какво нагло поведение – крадецът стиска здраво откраднатото и крещи, че нямало да го върне, защото било негово - и това пред погледа на цялата държава. С какво Делян Пеевски вбесява олигархичното задкулисие в казуса „Дунарит“ Депутатът от ДПС и издател на „Телеграф“ и „Монитор“ не просто вбесява героите на описания в началото „преход“, разкривайки на страниците на своите вестници престъпното им забогатяване за сметка на всички българи, но предприема и реални мерки благодарение на възможността си за законодателни инициативи, за да се спре вторичното разграбване на активите на КТБ. Промените в закона за банковата несъстоятелност, инициирани от Пеевски и колегите му Хамид и Цонев, позволиха да се осветли вторичното разграбване на активите на КТБ, както и да се достигне до тяхното връщане в масата на несъстоятелността на фалирания трезор. Приетите текстове предвидиха възможността да бъдат обявени за недействителни всички фиктивни прихващания, цесии и прехвърляния, по които няма действително и адекватно плащане и чрез които по „законен“ път досега се ограбваха активите на КТБ, както и да бъдат възстановени всички обезпечения, особени залози и ипотеки в полза на банката, неправомерно заличени от квесторите. Предвидено беше също така всяко прехвърляне или поредица от прехвърляния на акции и дялове от търговски дружества, извършено от длъжник на банката след датата на поставяне на КТБ под специален надзор, да бъде недействително по отношение на банката и на кредиторите на несъстоятелността. На всички тези реални действия присъдружните на Цветан Василев „медии“ и тези, контролирани от Прокопиев, отговориха по гьобелсовски – продължиха с голословните си обвинения и лъжи против Пеевски. Но не отговориха на простичкия въпрос – защо никой освен Делян Пеевски, въпреки десетките НПО-та, получаващи щедри грантове, въпреки контролираните от Прокопиев политици, не направи дори опит да внесе промени в законодателството ни, за да се спре разграбването на КТБ? Лесно е да се говорят празни думи, било то по телевизията, в социалните мрежи или по вестниците, но защо нито Прокопиев, нито приписващите си морал „приватизатори“ – олигарси, не направиха нищо реално, а вместо това и досега продължават да обслужват медийно подсъдими лица, да лансират тезите им, да рушат държавността и да изкарват престъпилите закона лица „жертви“ на прокуратурата? Отговорът е ясен и той дори не се нуждае от обяснения. Защото „моралът“ им струва колкото празните думи, с които го описват, колкото фалшивите им мантри и колкото безумните им инсинуации. Защото Пеевски не е част от престъпната им група, не е заграбил за жълти стотинки съградените от народа предприятия, не ги е нарязал и не ги е продал на скрап. Не е източил банка пирамида и не е бил сред галениците на БКП, търгуващи от десетилетия с оръжие. Напротив – от години разкрива престъпното им забогатяване, което същите тези крадци олигарси искат неистово да запазят в сянка. Включително и при случая „Дунарит“ - защото „Телеграф“ и „Монитор“ бяха първите, които осветиха престъпната схема. Нещо, което Василев и Гебрев никога няма да простят, нито да забравят. На безспорните факти, че не друг, а само Василев и Гебрев искат да заграбят „Дунарит“, без да платят нищо на КТБ, не може да се опонира с нищо съществено. Остават им само инсинуациите и лъжите, а и фактът, че държавните институции не са достатъчно активни в разобличаването на безумните им мантри. Но дали ако например в Германия две обвиняеми за участие в престъпна група лица се опитват да откраднат по най-безогледния и безпардонен начин най-големия немски завод за боеприпаси, чиито акции са и запорирани от антикорупционния орган, ще им бъде осигурявано телевизионно време, в което от сутрин до вечер да се опитват да се изкарат „жертви“ на германската прокуратура или на немския аналог на КОНПИ? Със сигурност и двамата отдавна щяха да са в затвора и да търкат наровете, като, дори и да са успели да платят на няколко поръчкови журналисти да прокарват тезите им, никой няма да ги слуша. Защото в Германия обществото ще реагира така. Но България не е Германия. В България за съжаление всичко е възможно. Безсилието на крадците пред фактите обаче роди миналата седмица нова порция намерили място в изданието „Капитал“ на друг подсъдим олигарх – Иво Прокопиев. За какво става дума? През 2015 г., тоест много преди описаната схема и преди появата на Гебрев на сцената на „Дунарит“, се появява съобщение, че той и синът му са били отровени. И двамата оцеляват, а публикацията в „24 часа“ посочва, че причината вероятно се корени в реализирана от Гебрев крупна сделка със специална продукция за Украйна. Статията е от 21.06.2015 г., а самият Гебрев твърди, че отравянето е станало още през април 2015 г. Почти 4 години обаче никой не отваря и дума за този инцидент, а Гебрев също упорито мълчи и не дава изявления. До този момент. Едва сега, през януари 2019 г., очевидно подтикнат от съветниците си и най-вероятно от същия Бойко Ноев (не сте забравили, че именно Ноев като военен министър върна лиценза на Гебрев през 2001 г.), който е присъствал и на срещата между Гебрев и Бойко Борисов през 2017 г., „Капитал“ и Гебрев сътворяват безумната фантазия, че едва ли не оръжейният търговец е отровен с нещо подобно на новичок и това е сторено именно заради „интереса му към „Дунарит“. Нищо че през 2015 г. още никой не бе чул, че Гебрев имал апетити към оръжейния завод. Колко ли отчаян трябва да си, за да роди болното ти съзнание подобна фантазия? Материалът е пълен с „мнения“, догадки и напълно безсмислени думи - за руски интереси, за български групи, за ДАНС, за Държавна сигурност, за прокуратура, Цацаров, Борисов, Пеевски, за британски посланици, за Скрипал, за руски прокурори. Думи, хвърлени на принципа „просто така“. Един типичен „бъркоч по прокопиевски“, оставящ вкус на жълто-кафяво, ако, разбира се, читателят издържи до края на четивото. Който и да е бил „диригентът“ на тази безумна инсинуация, очевидно дори не се е запознал с фактите, а се оказва, че е объркал и годините. За какъв „интерес“ и „работа“ по придобиване на „Дунарит“ говори сега Гебрев, при положение че в края на март 2015 г. „Дунарит“ беше част от сделката с Малофеев и сламения му „бизнесмен“ Пиер Луврие? Нещо повече, Луврие дори е вписан в Търговския регистър като прокурист на „Дунарит“ и управител на „Кемира“ и остава такъв почти до началото на месец юни 2015 г., когато е сменен от Асен Бабански. Самият Луврие обяви чак в края на юли същата година, че официално излиза от сделката с Василев и „връща“ фирмите му, сред които и „Дунарит“. Тоест няма как Гебрев да е имал апетити към „Дунарит“, докато на сцената са руският олигарх Малофеев и неговите проксита. Ако приемем версията на Гебрев, означава, че отравянето му е извършено превантивно, една година преди Гебрев реално да посегне на „Дунарит“ – явно имаме работа с някой, който притежава способността да вижда в бъдещето. Очевидно е, че сега Гебрев тотално се оплита в лъжите си, защото многократно тръбеше пред медиите, че макар почти да не познавал Цветан Василев, бил поканен да „влезе“ в „Дунарит“ и да го „спаси“, от Асен Бабански. Значи излиза, че докато „Дунарит“ се контролира от Луврие – Малофеев и много преди да бъде обявено тяхното оттегляне, видите ли, Гебрев „работел“ по придобиването, дори бил поканен от още невписан мениджър, да „помогне“ на завода. А Гебрев дори забравя, че през същата 2015 г., само че есента, се появи и следващият (след Луврие) кандидат за „собственик“ на „Дунарит“ – руснакът Косарев. Нещо повече – месец преди „отравянето“ през април 2015 г., когато уж Гебрев бил заявил интереса си към „Дунарит“, общественото внимание е насочено единствено към сделката за 1 евро между Василев и Малофеев, която е обявена публично на 24.03.2015 г. Самият Луврие пък е вписан още през февруари като прокурист в русенското предприятие. Нищо от това, разбира се, не смущава „честния“ бизнесмен Гебрев и защо ли да го смущава? Нали новата му инсинуация за „новичок - „Дунарит“ е в обращение и много хора ще я прочетат, което е и крайната му цел – да се представи отново за жертва, но този път физическа. Колко ли трябва да си лишен от морал, за да съчиняваш подобни безумия! Не че липсата на морал в престъпния тандем Василев-Гебрев би изненадала някого, но падението им вече удари дъното. А читателят остава с усещането, че е влязъл в някакъв евтин криминален сериал с елементи на психопатия. Това, че „Капитал“ на Прокопиев отдавна е слязъл на нивото на „Фрогнюз“, списван от агент Академик Огнян Стефанов не е новина. Новина е обаче, когато си позволяваш да тиражираш в обществото пълна небивалица само за да услужиш на някого и да станеш проводник на поредната манипулация, съшита с бели конци. Новина е и когато чрез подобни фантасмагории ставаш съучастник окончателно да не бъдат върнати 190 милиона лева от Фонда за гарантиране на влоговете и да бъде присвоен без пари цял оръжеен завод. Защото именно това се опитва да направи Гебрев под маската на жертва на държавата, прокуратурата, Пеевски и на кого ли още не. Да присвои един оръжеен завод, без да плати за придобивката си. А медиите на Прокопиев му ръкопляскат. Разбира се, то и Прокопиев почти нищо не плати някога за приватизирания „Каолин“, тоест грабежите не са му чужди. Разбира се, ако схемата на Василев-Гебрев беше сработила и кражбата на „Дунарит“ бе окончателно приключила, на никого дори нямаше да му хрумне да заговори за новичок и да пуска подобни небивалици. Само че отчаянието на двама изпечени крадци и герои на „прехода“, както и съдружието им с друг виден „приватизатор“ на народната парá, като Прокопиев, ражда сегашния сюрреализъм по български. За тяхно огромно съжаление обаче няма кой да гледа новия им филм. Защото и сценарият е слаб, и актьорите - крайно посредствени.  ", "date": "2019.01.28", "title": "Сюрреализъм по български: безсилието на крадците"}
{"url": "https://www.monitor.bg:443/bg/a/view/v-sandanski-samo-za-chas-policaite-sgashtiha-trima-neredovni-bakshisha-155743", "text": "При специализирана акция в събота вечерта, само за 1 час полицаите в Сандански сгащиха трима нередовни таксиметрови шофьора без необходимата правоспособност и психопреглед. Единият от тях, даже е стар познайник на полицията, криминално проявен и осъждан. Илиян Балтов возил клиенти с лек автомобил „Шкода Фабиа“, собственост на фирма „Литер“по улица Воден в посока ГУМ. Спрелите го полицаи  установили, че водачът управлява без да има нужната правоспособност и психопреглед . Минути по късно на улица „Пирин“ в курортния град за проверка е спрян друг таксиметров автомобил управляван от Георги Якимов. Той е стар познайник на полицаите, осъждан и криминалнопроявен е. И той се качил на такси без правоспособност,извършвайки курсове от ресторанти извън града до хотелите в центъра. Без правоспособност бе задържан и Живко Димитров, който пък е заловен на улица Стефан Стамболов.Проверките по таксиметровите фирми и шофьори продължават. Не само в Сандански, но и в Благоевград полицаите неведнъж са залавяли нелигитимни бакшиши. .Случвало се е и психичноболни да управляват таксита и да возят хора. Неведнъж са хващани таксиметрови шофьори  да шофират пияни и дрогирани.", "date": "2019.01.28", "title": "В Сандански само за час полицаите сгащиха трима нередовни бакшиша"}
{"url": "https://www.monitor.bg:443/bg/a/view/gildijata-na-aktiorite-v-sa-sht-chernata-pantera-e-naj-dostojnijat-film-na-2018-g-155750", "text": "\"Черната пантера\" е големият победител в рамките на отличията на Гилдията на актьорите в САЩ. Филмът, на който \"Дисни\" залага най-много надежди в наградния сезон, си тръгна с приза за \"най-добър актьорски състав\", който се смята за най-важният в рамките на церемонията. Така, \"Черната пантера\" си гарантира все по-големи шансове за заветния \"Оскар\", предвид че актьорската гилдия разполага с най-много членове, имащи право на вот на престижните киноотличия. Само един филм през последните 23 години - \"Формата на водата\", е печелил водещия приз на оскарите, без преди това актьорският му състав да е бил номиниран за наградите на гилдията. Останалите, които получиха статуетка от Гилдията на актьорите, бяха Глен Клоуз за участието й в \"Съпругата\". Ролята й донесе още \"Златен глобус\", както и номинация от Американската филмова академия. Реми Малек също си тръгна с голямата награда за най-добър актьор. Емили Блънт (\"Нито звук\") и Махершала Али (\"Зелена книга\") грабнаха призовете в категориите за поддържащи роли. Сред наградените за творчеството си на малкия екран пък бяха Тони Шалуб и Рейчъл Броснахан (\"Удивителната мисис Мейзъл\"). Сериалът спечели статуетката и за най-добър актьорски състав в телевизионна комедийна поредица. При драмите общата статуетка за играчите пред камера отиде при \"Това сме ние\". Индивидуални награди си заслужиха Джейсън Бейтман (\"Озарк\") и Сандра О (\"Убивайки Ийв\").", "date": "2019.01.28", "title": "Гилдията на актьорите в САЩ: \"Черната пантера\" е най-достойният филм на 2018 г."}
{"url": "https://www.monitor.bg:443/bg/a/view/otpusnaha-novi-33-mln-lv-za-sanirane-v-19-malki-bylgarski-obshtini-155748", "text": "Нови близо 33 млн. лв. ще бъдат инвестирани от министерството на регионалното развитие и благоустройството чрез Оперативна програма „Региони в растеж“ 2014-2020 г. в мерки за енергийна ефективност в 32 проекта на 19 български общини, съобщиха от строителното ведомство. Проектите са одобрени по процедура „Енергийна ефективност в периферните райони-2“ по приоритетна ос 2 на европейската програма. В рамките на процедурата бяха подадени общо 52 проектни предложения, които бяха селектирани след оценка за административно съответствие и допустимост и на техническа и финансова оценка. Предстои сключване на договори за безвъзмездна финансова помощ с кандидатите, чиито проектни предложения са предложени за финансиране. Одобрени са проекти на общините Троян, Златоград, Малко Търново, Крумовград, Белоградчик, Девин, Поморие, Разлог, Свиленград, Нови пазар, Ботевград, Севлиево, Малко Търново, Елхово, Генерал Тошево, Пещера, Карнобат, Попово и Берковица. Проектите включват дейности по подобряване на енергийната ефективност на многофамилни жилища, сгради от общинската и държавната администрация, общинската образователна, социална и културна инфраструктура. Процедурата „Енергийна ефективност в периферните райони-2“ е продължение на първата мярка за енергийна ефективност в периферни райони, по която са сключени 170 договора на обща стойност над 167 млн. лв. Приоритетна ос 2 на ОПРР 2014-2020 е предназначена да подпомогне изпълнението на мерки за енергийна ефективност в обществени и жилищни сгради в малки градове - центрове на общини, които предоставят услуги на заобикалящите ги периферни райони. Целта е подобряване на енергийната ефективност на сградите в целевите територии, което пряко ще допринесе за намаляване на крайното потребление на енергия и косвено - за намаляване на емисиите на парникови газове. Крайната цел е да се подобрят показателите на сградния фонд в малките градове и съответно да се повиши качество на въздуха и условията за живот в тях. Решенията за предоставяне на безвъзмездна финансова помощ и за отказ от предоставяне на безвъзмездна финансова помощ в са публикувани в сайта на МРРБ.", "date": "2019.01.28", "title": "Отпуснаха нови 33 млн. лв. за саниране в 19 малки български общини"}
{"url": "https://www.monitor.bg:443/bg/a/view/aluminijat-otnovo-na-18-mesechno-dyno-155740", "text": "Цените на алуминия на борсите по света паднаха на 18-месечно дъно и са най-ниските от лятото на 2017 г., съобщават световните агенции. Днес сутринта цената му на Лондонската борса за метали (LME) с доставка след 3 месеца се понижи с 1,3% до 1896 долара за тон. При откриването на търговете спадът бе дори по-голям и стигна до 1892,5 долара. Причина за понижаването на котировките са очакванията предлагането на лекия метал да нарасне, след като САЩ свалиха санкциите срещу 3 големи руски металургични завода, които го произвеждат - \"Русал\", En+ и \"Евросибенерго\", принадлежащи на Олег Дерипаска. Санкциите срещу самия собственик на металургичните предприятия обаче остават.", "date": "2019.01.28", "title": "Алуминият отново на 18-месечно дъно"}
{"url": "https://www.monitor.bg:443/bg/a/view/mz-proverjava-sluchaja-s-pochinaloto-v-pleven-bebe-155742", "text": "\"При случая с починалото бебе в Плевен има недооценка на състоянието, има пропуски\". Това каза зам.-здравният министър Бойко Пенков пред бТВ. Той уточни, че ще има и допълнителна проверка по случая. Докторите не обърнали адекватно внимание малкия Преслав, пък смятат родителите му. „Потърсихме помощ, но цяла нощ госпожата, защото за мен тя не е лекарка, опитваше да свали температурата на детето със спирт, при положение, че вкъщи му бях дала нурофен. Доведох го с температура 39,5, а тя го заливаше със спирт и ни караше да го разхождаме по боди с къс ръкав\", разказа майката на момченцето на 1 г. Тя е очаквала детето да бъде прието в болница и да бъде изпратено за изследване, но нищо подобно не се случило. Накрая лекарката ми сложила свещичка ефералган , била му орбазон, то свалило температурата и било изпратено у дома. Детето обаче пак вдигнало температура и родителите отишли в частна клиника, разказа и бащата. Там лекарят казал, че такъв е вирусът и детето до 3 дни ще се оправи. Предписаха ми още лекарства. Детето тогава било с 39,8, но пак не му били пуснати изследвания.", "date": "2019.01.28", "title": "МЗ проверява случая с починалото в Плевен бебе"}
{"url": "https://www.monitor.bg:443/bg/a/view/ivan-urukov-slaga-lekarska-prestilka-v-otkradnat-jivot-155744", "text": "Иван Юруков ще е поредното звездно попълнение в актьорския състав на медицинската драма \"Откраднат живот\". Това разкри самият той, като публикува своя снимка с хирургическа шапка от сета на продукцията. Според слуховете, Юруков ще облече лекарската престилка на завеждащия неврологичното отделение в новата болница \"Света Анастасия\". Повече подробности около участието му в седмия сезон, който ще премине под мотото \"Любовта лекува\", обаче се пазят в тайна. Владимир Карамазов, Теодора Духовникова и Владимир Пенев са имената на утвърдените вече актьори, които прекрачиха прага на \"Свети Кирил\" в рамките само на един сезон - последния излъчен досега \"Анатомия на гнева\". Към момента е ясно, че пред камерата за \"Откраднат живот\" ще се завърнат още Юлиан Вергов, Ралица Паскалева, Емил Марков, Ирина Митева, Милена Живкова, Марта Вачкова, Деси Бакърджиева, Неда Спасова и др. Междувременно друг любим актьор от поредицата - Александър Димов, който в рамките на шест сезона се подвизаваше в престилката на д-р Владов, загатна, че вероятно няма да го видим в следващите епизоди. \"Откраднат живот\"....част от мен винаги ще остане в този тв сериал, но може би е време да си взема довиждане с д-р Владов\", написа той в социалните мрежи. Клапата за \"Любовта лекува\" щракна преди малко повече от седмица за първи път в новата болница \"Света Анастасия\". Седмият сезон се очаква да се завърти в праймтайма на Нова тв през пролетта.", "date": "2019.01.28", "title": "Иван Юруков слага лекарска престилка в \"Откраднат живот\""}
{"url": "https://www.monitor.bg:443/bg/a/view/karting-s-bagajnik-na-kombi-155730", "text": "В една от последните януарски вечери мракът постепенно покрива града, светлините на сградите блещукат, коледната украса по централните улици още свети силно, а колите се нижат като мъниста. На фона на лъскавите лимузини и черни джипове се появява MINI Clubman. Може би защото е в бял цвят Pepper White, компактното комби се откроява на фона на всички возила, които потъват като фантоми в мрака. Той не иска да скрие и да се слее с тълпата, а по скоро казва гордо „Вижте ме, аз съм различен”. И наистина, Clubman беше забелязан навсякъде, където се появи, а повечето хора го гледаха с одобрителен поглед. „Я гледай, какво готино Мини”, възкликнаха младежи пред едно столично заведение. Безспорно е, че MINI Clubman привлича вниманието, защото изглежда очарователно. Външният вид впечатлява с масивна предна част с отвори за въздух в арките на предните калници. Каросерията с динамично издължен силует има четири странични врати и дълга линия на покрива. Задната част е вертикална, а достъпът до багажника се осъществява чрез с две симетрично отварящи се настрани врати и надпис Clubman между интегрираните хоризонтални елипсовидни светлини. Всички фарове, дневни светлини, задни стопове, светлините при завиване и за мъгла са светодиодни. Освен че е емоционален премиум автомобил, второто поколение на MINI Clubman е функционално комби, пригодено за всекидневието и за дълги пътувания. В салона има пет пълноценни места и практично багажно пространство с обем 360 литра. При сгъване на задните облегалки, максималната вместимост на товарене нараства до 1250 литра. В интериора на MINI Clubman веднага прави впечатление кръглият централен уред с различни цветови комбинации и светодиоден светлинен пръстен за визуална обратна връзка при управлението на функциите. В него е интегриран 8,8-инчов цветен дисплей, а управлението на навигацията, развлекателната система, телефона и всички функции става чрез въртящ се контролер на средната конзола. Пред водача на кормилната колона има кръгъл комбиниран уред със скоростомер и оборотомер с цветен дисплей, както и индикация за нивото на горивото в резервоара. Стартирането на двигателя се осъществява с бутон на средната конзола. На средната конзола има отделения за предмети, две поставки за напитки, както и подлакътник. Новото MINI Clubman се предлага с възможност за избор между четири бензинови и три дизелови двигателя с мощност от 102 до 231 к.с. Под капака на тестваното MINI Clubman има съвременен 3-цилиндров 1,5-литров бензинов турбодвигател, който осигурява максимална мощност от 136 к.с. в интервала от 4400 до 6500 об/мин. Двигателят използва технология, която съчетава директно впръскване на горивото с турбокомпресор. Моторът е съчетан с новата 7-степенна автоматична скоростна кутия с двоен съединител, която е много подходяща ако шофирате предимно в града. Трансмисията предлага и ръчна смяна на предавките чрез селектора на централния тунел. Двигателят и скоростната кутия са толкова добре синхронизирани, че създават сплотен екип и превръщат колата в спортна машина за удоволствие. Благодарение на максималния въртящ момент от 230 Нм, който е наличен още от 1250 об/мин, колата се ускорява пъргаво със старта. Водачът разполага с пълния потенциал на двигателя още от ниските обороти, като тягата при потегляне е впечатляваща. Рязкото натискане на педала на газта е съпроводено с бърза реакция и на практика няма турбодупка, защото целият въртящ момент е на разположение почти от старта. Спринтът от 0 до 100 км/ч отнема около 9 секунди, така че включванията в лентата например от бензиностанция на бул. „Цариградско шосе”, „Околовръстен път” или магистрала стават с лекота и без да се налага изчакване на задаващия се поток в лентата за ускорение. С повишаването на оборотите се усеща прилив на тяга, като в същото време приятно се засилва дрезгавият звук на мотора. Това е фантастичен двигател, най-пъргавият 3-цилиндров агрегат, който съм тествал. На пътя новият Clubman се държи като типично MINI. Ниският център на тежестта обуславя знаменитото удоволствие при шофиране, което може да се сравни с това на картинг. За прецизното водене голяма заслуга има електромеханичното кормилно управление с функция Servotronic, която включва и променливото сервоусилване в зависимост от скоростта. Комбито е надарено с най-доброто управление, което изпъква в острите завои или при смяна на лентата за движение. а трансмисията превключва предавките при по-високи обороти, което дава възможност на водача да преминава през завоите с максимално висока скорост. В режим Green моторът е най-икономичен, като постига комбиниран разход от 6,7 л/100 км, в града харчи около 9 л/100 км, а на междуселищен път - 5,7 л/100 км. В средния режим Mid компактното комби се справя най-добре с неравностите на пътя.", "date": "2019.01.28", "title": "Картинг с багажник на комби"}
{"url": "https://www.monitor.bg:443/bg/a/view/nad-1370-uchebni-zavedenija-v-gripna-vakancija-155745", "text": "В над 1370 училища и детски градини учебните занятия са преустановени днес. Това съобщи Министерството на образованието и науката.  От днес в грипна ваканция са учениците от 267 училища в София-град, от 124 училища в област Благоевград, от 105 училища в област Плевен и от 41 училища в област Кюстендил. Учениците от София-град и област Плевен няма да са на училище до 5 февруари, включително, тъй като тогава е междусрочната ваканция и ще трябва да отидат на училище на 6 февруари. Учебни занятия в благоевградските и кюстендилските училища няма да се провеждат до 1 февруари включително. Те ще трябва да отидат на училище на 4 февруари. В грипна ваканция от днес са учениците и от още пет области - Велико Търново, Русе, Разград, Добрич и Кърджали. Продължава грипната ваканция за 194 училища в Пловдивско, по 122 училища в област Варна и област Пазарджик, за 80 училища в област Хасково, както и за 43 училища в област Ямбол. В област Видин няма занятия в 32 училища и две детски градини по предписание на РЗИ. В 22 училища в област Враца и 7 училища в област Ловеч също няма учебен процес. Поради лоши метеорологични условия 8 училища в област Смолян също остават затворени.  В предгрипна обстановка е област Търговище.", "date": "2019.01.28", "title": "Над 1370 учебни заведения в грипна ваканция"}
{"url": "https://www.monitor.bg:443/bg/a/view/eka-izuchava-efektite-ot-lunnata-gravitacija-vyrhu-choveka-155746", "text": "От десетилетия учените в космическата медицина изучават ефектите на безтегловността върху човешкото тяло и това как да ги намалят, но на Луната има ниска гравитация. С предстоящото завръщане на космонавти на лунната повърхност, образователният координатор на Европейската Космическа Агенция (ЕКА) Дейвид Грийн (David Green) и инженерът по научни операции Тобиас Вебер (Tobias Weber) ръководят проучване в центъра за космонавти на космическата агенция в Кьолн, за да изучат ефектите на лунната гравитация при дълготраен престой. През последните петдесет години стана ясно, че липсата на гравитация може да причини загуба на костна плътност, да отслаби мускулите, да причини сърдечно-белодробни проблеми и да повлияе неблагоприятно на синусите, вкуса, зрението, мозъка и дори имунната система. Някои от тези ефекти са сравнително незначителни, като подуването на лицето на космонавта, а други са толкова важни за клетъчните функции, че пораждат съмнения за това, колко дълго хората могат да останат в космоса без изкуствена гравитация. За да разберат тези ефекти, ЕКА и Германският Аерокосмически Център (DLR) са стартирали през 2017 г. изследването, наречено Movement in low gravity study. При него се използва вертикална бягаща пътека, по която тича пациент, поддържан хоризонтално от специална мрежа, която поема пет шести от теглото му. По този начин екипът може да проучи, как лунната гравитация влиае на ахилесовото сухожилие и помага да се компенсира загубата на мускулна маса и костна плътност, при дейности като подскачане и скачане. ESA казва, че досега резултатите са обещаващи, но нстоящата платформа не позволява на участниците да правят големи скокове, каквито са възможни на Луната, така че следващата стъпка ще бъде изследването да се премести в Хюстън, където системата ARGOS ще позволи по-голям обхват на движение и по-добро разбиране на силите, с които се упражняват върху костите, мускулите и сухожилията при ниска гравитация. Целта е евентуалното изграждане на подобна система в Европа, наречена Luna 2, на която да се обучават космонавтите от ЕКА, за бъдещи мисии на Луната.", "date": "2019.01.28", "title": "ЕКА изучава ефектите от лунната гравитация върху човека"}
{"url": "https://www.monitor.bg:443/bg/a/view/lejdi-gaga-i-bradli-kupyr-izpjaha-za-pyrvi-pyt-shallow-na-jivo-video-155747", "text": "Лейди Гага и Брадли Купър изненадаха феновете си в Лас Вегас, като изпълниха да първи път на живо хита си от \"Роди се звезда\" - Shallow. Парчето, което спечели на лентата номинация за \"Оскар\" в категорията за най-добра песен, бе посрещнато с бурни аплодисменти от меломаните на терен. Изненадващото изпълнение бе част от редовното шоу, което Гага изнася в столицата на хазарта. По традиция, тя завършва представянето си именно с Shallow, като всеки път досега пеела сама на сцената. Дуетното изпълнение  , като неотдавна Купър загатна, че вече работи с екранната си половинка по въпроса. Общо с 8 номинации за \"Оскар\" се разписа \"Роди се звезда\". Освен за статуетката за най-добра песен, филмът ще се бори още за призовете за актьор в поддържаща роля (Сам Елиът), звуково смесване, актьор в главна роля (Купър), актриса в главна роля (Лейди Гага), кинематография, филм на годината и адаптиран сценарий. Изненадва се оказа липсата на номинация за Купър в графата на режисьорите. \"Брадли е наясно, че той е най-добрият режисьор в моите очи и в очите на целия екип\", каза по повода Лейди Гага.", "date": "2019.01.28", "title": "Лейди Гага и Брадли Купър изпяха за първи път Shallow на живо (ВИДЕО)"}
{"url": "https://www.monitor.bg:443/bg/a/view/po-1-5-mln-chujdenci-vsjaka-godina-idvat-u-nas-za-kulturen-turizym-155704", "text": "Средно годишно по 1.5 млн. чужденци, колкото град като Барселона, посещават културни, исторически и религиозни паметници в страната ни. Тези, които са предпочели градско-историческата среда, вместо зимните или летните курорти през последните 2 години са били над 3 млн. и 200 хил., обясни пред „Монитор“ Румен Драганов, директор на Института за анализи и оценки в туризма. Това означава, че на година поне 1.5 млн. туристи пристигат в България заради културен туризъм. Интересът към обектите с историческа значимост ще се увеличи в пъти ако към тях добавим и пътуващите с цел балнео и спа почивка, които все по-често предпочитали да съчетават двата вида туризъм. Обикновено у нас с цел културни събития Веднага след тях се нареждат италианците и испанците. Най-предпочитани от тях са дестинациите, до които има чартърни и нискотарифни полети - София, Бургас, Варна и Пловдив. Сред посещаваните забележителности в столицата били патриаршеската катедрала „Св. Александър Невски“ и софийската опера. Оказва се, че през последните години културният туризъм догонва плажния. „Вече не можем да кажем, че морският туризъм е водещ по отношение на чуждестранните посетители, защото една голяма част от тях идват или през зимните месеци, или през март и април“, анализира Драганов. По думите му Приморско пък започвал да се превръща в притегателна точка за любителите на дървените фигури в градска среда. Най-впечатляващо за чужденците в старопрестолната столица Велико Търново е било светлинното шоу. Освен традиционните градове лидер в класацията на най-посещаваните Краят на 2018 г. беляза ръст на културния туризъм у нас с 35 на сто. „В началото на новата година се наблюдава лек спад с около 30 хил. души. Причината за това са лошите метеорологични условия, затворените пътища в Гърция, Македония и Турция, както и отменени нискотарифни полети“, обясни още Драганов. За цялата 2018 г. България е била посетена от 11,75 млн. чужденци, сочи статистиката.", "date": "2019.01.28", "title": "По 1,5 млн. чужденци всяка година идват у нас за културен туризъм"}
{"url": "https://www.monitor.bg:443/bg/a/view/buchkata-sirene-skacha-dvojno-ot-mandrata-do-shtanda-155719", "text": "Килограм овче или козе сирене и други подобни млечни продукти поскъпват от мандрата до магазините, където се продават на дребно двойно по-скъпо, алармират фермери. Според тях това е и основната причина търсенето у нас на традиционните някога храни да е много слабо. „Цената на дребно е прекалено висока и отблъсква крайните клиенти и по този начин се стимулира, както консумацията на вносните продукти, така и на некачествените“, смята Симеон Караколев, съпредседател на Националната овцевъдна и козевъдна асоциация. По думите му не е нормално мандрите и фермерите да продават на едро млечния продукт за 8-10 лв./кг, а в бакалията цената му да е 15-16 лв. При млечните продукти от краве мляко, където има голяма конкуренция от вноса, надценката на търговците е по-ниска. Собственикът на мандра Иван Грънчаров уточнява, че заради свитото търсене в магазините се предпочита сиренето и кашкавалът да са в малки разфасовки от по 200 - 300 грама. „Притиснати от малкия и неплатежоспособен пазар в България на продукти от овче и козе мляко, фермери и млекопреработватели смята още Караколев. „Засега има някакъв износ, макар и в намаляващи количества. Конкуренцията е силна, най-вече от гърците, които предлагат на много по-ниски цени от нашите. От друга страна, нямаме и ясна визия на какво ще акцентираме - на овчето сирене ли, на кашкавала ли... Важното е да се обединим около една кошница от продукти, но не много, за които има потенциал за производството им и пазар за реализация. Това обаче трябва да стане национална политика. Така, както Гърция дава за реклама на фетата по над 10 млн. евро“, обяснява Караколев. „Холандия, Франция и Испания наблегнаха много на изграждането на козеферми изцяло за мляко. Там това производство и продажбите са нараснали в пъти“, допълва браншовикът. Според Бисер Чилингиров от Националната асоциация на овцевъдите освен свития пазар които в момента са едва 1 млн., докато в съседна Румъния са 10-15 пъти повече. „Там не си гледат овцете по планините и не разчитат на пастири, а ги гледат основно промишлено. Бъдещето на овцевъдството е не да се ходи с гегата, защото в модерна ферма 500 животни може да се гледат само от двама души“, уточнява той. Овцевъдът д-р Исмет Шаманов обяснява, че малкото овце, отглеждани в страната, не ни дават възможност да си върнем поне част от външните пазари, където традиционно сме правили експорт. По думите му несериозно е да се чудим дали да изнесем 10 хил. или 20 хил. агнета. „За такива количества никой няма да ни обърне внимание. Арабите искат около 15 хил. животни, натоварени на кораб на месец. Може би е удачно те да инвестират във ферми у нас и така да има производство за износ“, смята той. „Румънците нямат проблем да предложат големи количества овце и агнета за експорт, защото имат огромни ферми. Около Констанца, където е най-голямото им пристанище, има най-малко 50 ферми за угояване на агнета. Във всяка има по над 10 хил. животни. Имат една дори със 120 хил. агнета, друга - със 70 хил.“, казва Шаманов.", "date": "2019.01.28", "title": "Бучката сирене скача двойно от мандрата до щанда"}
{"url": "https://www.monitor.bg:443/bg/a/view/17-centralni-banki-ot-evrozonata-spirat-da-emitirat-banknotite-ot-500-evro-155737", "text": "Малките лилави купюри от 500 евро постепенно ще изчезнат от обращение в Европа. В 17 от общо 19 държави, част от еврозоната, от днес се спира емитирането на банкнотите. Една от причините за решението са опасенията, че се използват от трафиканти. Единствено Австрия и Германия, които са привързани към парите в брой във всекидневието си, ще продължат въпреки това да издават тези банкноти още три месеца, до 26 април, съобщава БНТ.  Банкнотите от 500 евро са наричани на шега \"Бин Ладенки\" заради обвиненията, че се ползват от трафиканти, тъй като 1 милион евро в такива купюри тежи едва 2,2 кг. Освен това те се използват твърде малко във всекидневната икономика. Купюрите от 500 евро ще останат в обращение, но постепенно ще бъдат изтегляни. Европейската централна банка взе решение за спирането им още през 2016 г. заради лошата им репутация. През ноември в обращение са били близо 521 милиона такива купюри.", "date": "2019.01.28", "title": "17 централни банки от Еврозоната спират да емитират банкнотите от 500 евро"}
{"url": "https://www.monitor.bg:443/bg/a/view/oblastnijat-krizisen-shtab-reshava-za-bedstvenoto-polojenie-v-smoljansko-155733", "text": "Областният кризисен щаб ще реши дали да отмени бедственото положение в Смолянска област. Засега то ще остане в сила, докато се отворят всички пътища от републиканската мрежа и се възстанови електрозахранването във всички населени места. Обстановката след обилните снеговалежи постепенно се нормализира. Поетапно беше възстановено електрозахранването в общините Доспат и Борино. Пампорово също вече е с възстановено електрозахранване и водоснабдяване. Напълно е възстановено движението през прохода \"Рожен\". Все още е затворен проходът ''Превала'' и усилията са насочени към отварянето и на останалите проблематични участъци. Разчистването на пътя се затруднява от многото паднали от тежкия сняг дървета.", "date": "2019.01.28", "title": "Областният кризисен щаб решава за бедственото положение в Смолянско"}
{"url": "https://www.monitor.bg:443/bg/a/view/vyvejdat-policejski-chas-pri-brekzit-bez-sporazumenie-155734", "text": "Великобритания не изключва вероятността да обяви военно положение с цел избягване на хаос в случай на Брекзит без споразумение, съобщи Ройтерс. В съответствие със закон от 2004 г. министрите обсъждат мерки като въвеждане на полицейски час, забрана за пътуване, конфискуване на имущество и най-драстичната - разполагане на въоръжени сили по улиците на страната за потушаване на евентуални безредици, пише \"Сънди таймс\". Здравият министър Мат Ханкок коментира тази възможност на закона, но подчерта, че това не е на дневен ред в момента.  От друга страна британският премиер Тереза Мей няма да прибегне до твърд Брекзит. Това разкрива в. \"Сън\". Таблоидът се позовава на източници от правителството. Според тях Тереза Мей е обещала на своите министри да не допуска твърд Брекзит и да търси сделка с ЕС. В същото време премиерът не е готов да направи съответно публично изявление, тъй като това ще направи позицията й в преговори с Брюксел по-слаба.", "date": "2019.01.28", "title": "Въвеждат полицейски час при брекзит без споразумение "}
{"url": "https://www.monitor.bg:443/bg/a/view/uentuyrt-milyr-podgotvja-novo-bjagstvo-ot-zatvora-155717", "text": "С острия ум и деструктивния инстинкт на Майкъл Скофийлд ще видим отново актьора Уентуърт Милър. Работи се върху нов сезон на култовия сериал „Бягство от затвора“ , а заявката за феновете е, че той ще надхвърли обратите на предходните пет порции епизоди. В началните етапи сме, но много се вълнуваме“, разкри преди време Майкъл Торн от Foх. Освен Милър, в поредицата се очаква да се завърне и Доминик Пърсел, който влиза в ролята на екранния му брат Линкълн Бъроуз. Пърсел неведнъж е споделял, че може да снима „Бягство от затвора“ дълги години и очаква с нетърпения нов сезон. Мисля, че историята не е приключила, а и вече става въпрос за няколко поколения“, споделя и Уентуърт. Повечето подробности около шести сезон се пазят в тайна, но според анонимен източник, сюжетът ще се развие в девет епизода. Очаква се той да се завърти в края на 2019 или в началото на 2020 г. Припомняме, че пети сезон на „Бягство от затвора“ се появи на малкия екран през 2017-а. Първите четири пък бяха излъчвани в периода 2005-2009 г. Въпреки дългите паузи, армията от фенове на сериала не оредява, а напротив – чака с нетърпение следващото приключение на Майкъл и компания престъпници.", "date": "2019.01.28", "title": "Уентуърт Милър подготвя ново „Бягство от затвора” "}
{"url": "https://www.monitor.bg:443/bg/a/view/sa-sht-s-jako-pro-v-japonija-155735", "text": "САЩ градят нова ПВО система. Тя има за цел да предотврати заплахата от ракетно нападение от Северна Корея. За целта до 2025 г. в Япония ще бъде разположен нов радар. Преди това Токио ще има на разположение нови ПВО комплекси, които ще бъдат доставени от Вашингтон. Подобен радар също се планира да бъде разположен на Хавайските острови през 2023 г., за да осигури по-широка зона на покритие. Нова стратегия за по-нататъшното развитие на американската система за противоракетна отбрана вече беше представена на 17 януари от американския президент Доналд Тръмп.", "date": "2019.01.28", "title": "САЩ с яка ПРО в Япония"}
{"url": "https://www.monitor.bg:443/bg/a/view/grajdanski-patruli-pazjat-speshnoto-na-gorna-orjahovica-155736", "text": "Граждански патрули започнаха да дават дежурства в Спешна помощ в Горна Оряховица, за да подкрепят медиците и предотвратят агресията срещу тях, съобщава БНР. Охраната от доброволци се наложи заради напрежението около центъра, което ескалира в последната седмица. „Настояваме за повече гласност на проблемите с агресията над медиците, а целта ни е да ги подкрепим и защитим“, обяснява един от доброволците. Медиците споделят, че се чувстват по-спокойни с гражданските патрули. Те настояват за среща със здравния министър Кирил Ананиев и искат ефективни мерки за защита срещу агресията - паник бутони и непрекъсната охрана. Близо половината от спешните медици вече подадоха едномесечни предизвестия за напускане, което поставя под риск медицинското обслужване на 80 000 жители от няколко общини.", "date": "2019.01.28", "title": "Граждански патрули пазят спешното на Горна Оряховица"}
{"url": "https://www.monitor.bg:443/bg/a/view/nad-400-jazovira-imat-nujda-ot-nezabaven-remont-objavi-kiril-vojnov-155738", "text": "Над 400 язовира имат нужда от незабавен ремонт, а над 800 от текущ. Това обяви Кирил Войнов - председател на Държавната агенция за метрологичен и технически надзор (ДАМТН) по bTV. Няма критични точки в Благоевград, Смолян, Кърджали, Хасково, Пловдив, Стара Загора, Сливен и Ямбол, където имаше обилни валежи от дъжд и сняг. Започва обаче топене на снеговете и се повишава нивото на скатните води, а така започват да се вдигат нивата на язовирите, посочи Войнов. По думите му всичко е под контрол, защото в язовирите се поддържа свободен обем за такива случай, за да могат да поемат допълнително количество вода. Такава обстановка обаче не е очаквана, тя е по-характерна за месец март, когато започва обилното топене на снеговете, обясни още Кирил Войнов. Той посочи, че от НИМХ непрекъснато идва информация за прогнозата. „В Златоград язовирът прелива, но  има преливници и няма нищо страшно за населението. Метър под преливния ръб е язовир Пловдивци, там има замръзване на водното ниво, което създава допълнителна опасност, но хората и там не са застрашени”, каза още Кирил Войнов. За нещастния инцидент във водоема на село Марково от миналата седмица Кирил Войнов обясни, че само преди година там е проведено обучение за безопасност. Според него трябва да се помисли за подготовката на населението за действие при кризисни ситуации.", "date": "2019.01.28", "title": "Кирил Войнов: Над 400 язовира имат нужда от незабавен ремонт"}
{"url": "https://www.monitor.bg:443/bg/a/view/sedmicata-pochva-bez-valeji-155732", "text": "Понеделник започва с облаци, но валежи от сняг и дъжд няма да има. Максималните температури са по-високи от обичайните – между 3 и 12 градуса, на места дори термометрите ще ударят 15 градуса. Минималните температури ще са от около минус 7° - минус 4° в северозападните райони, до 2°- 5° в югоизточните и по Черноморието. Видимостта в следобедните часове ще се подобрява, но на отделни места в низините и котловините, през по-голямата част от деня, ще остане намалена. Вятърът ще се ориентира от юг-югозапад, ще е слаб до умерен и с него ще се пренася по-топъл въздух. Утре валежите се връщат и ще продължат до края на седмицата. Температурите малко ще се понижат.", "date": "2019.01.28", "title": "Седмицата почва без валежи"}
