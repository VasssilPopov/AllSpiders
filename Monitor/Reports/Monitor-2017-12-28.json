{"url": "http://www.monitor.bg/a/view/51540-%D0%9A%D1%8A%D1%89%D0%B0%D1%82%D0%B0-%D0%BD%D0%B0-%D0%B3%D0%B5%D0%BD-%D0%A0%D0%B0%D1%87%D0%BE-%D0%9F%D0%B5%D1%82%D1%80%D0%BE%D0%B2-%D0%BD%D0%B5-%D0%B5-%D0%BF%D0%B0%D0%BC%D0%B5%D1%82%D0%BD%D0%B8%D0%BA-%D0%BD%D0%B0-%D0%BA%D1%83%D0%BB%D1%82%D1%83%D1%80%D0%B0%D1%82%D0%B0/", "text": "\n                    Къщата на ген. Рачо Петров на столичния бул. „Дондуков“ 20, чието разрушаване започна по време на коледните празници, не е паметник на културата. Това е установила проверката на Главна дирекция „Инспекторат за опазване на културното наследство“ към Министерството на културата. Сградата не притежава статут на единичен паметник на културата, никога не е била декларирана като паметник на културата и в този смисъл събарянето й не подлежи на санкция от Министерството на културата съобразно Закона за културното наследство, съобщиха от пресцентъра на ведомството.\n\nНо тъй като обектът попада в обхвата на територия с културно-историческо наследство със статут на групова недвижима културна ценност – ансамбъл бул. „Княз Александър Дондуков“ и в границите на II защитена зона на археологическия резерват „Антична Сердика и Средновековен Средец“, с МК задължително трябва да се съгласуват последващи инвестиционни намерения, гласи официалното становище на институцията.\n\nПо-рано вчера министърът на културата Боил Банов коментира пред бТV как е възможно точно по Коледа да започне подобно рушене на знакови обекти. „Някак си не беше естествено“, изтъкна той и обясни: „В момента, в който разбрахме, спряхме веднага разрушаването. Не мога да кажа защо е започнало то, видях само частично документи“, добави Банов. По негово мнение къщата е знакова, макар със сигурност да не е единичен паметник на културата. Той посочи, че сградата е изоставена от много години.\n\nЗа друг подобен нашумял случай – Двойната къща на бул. „Васил Левски“, той заяви: „Очакваме проекти точно в тази посока и ще процедираме само и единствено в тази посока. Няма как да се окаже, че там ще изникне нещо различно“. Банов увери, че оттук насетне при подобни казуси всичко ще се възстановява в автентичния му вид.\n\n„Министерството на културата са действали по сигнали и затова са назначили проверка на сградата на бул. „Дондуков”. Установено е, че не е паметник на културата и събарянето й продължава“, обясни пред „Монитор“ шефът на дирекция „Общински строителен контрол“ в Столичната община арх. Влади Калинов.\n                    ", "date": "2017.12.28", "title": "Къщата на ген. Рачо Петров  не е паметник на културата"}
{"url": "http://www.monitor.bg/a/view/51160-%D0%92%D1%81%D0%B5%D0%BA%D0%B8-%D0%BC%D0%B5%D1%81%D0%B5%D1%86-%D0%B4%D0%B6%D0%B5%D1%80%D0%BC%D0%B0%D0%BD%D1%86%D0%B8-%D0%BF%D1%80%D0%BE%D1%82%D0%B5%D1%81%D1%82%D0%B8%D1%80%D0%B0%D1%82-%D1%81%D1%80%D0%B5%D1%89%D1%83-%D0%B4%D0%B5%D0%BF%D0%BE-%D0%B7%D0%B0-%D0%BE%D1%82%D0%BF%D0%B0%D0%B4%D1%8A%D1%86%D0%B8/", "text": "\n                    Всеки месец жителите на дупнишкото село Джерман ще излизат на протест срещу проекта за изграждане на депо за отпадъци край селото. Решението за това е взето на общоселско събрание, в което са взели участие близо 600 души, обявиха от сдружението \"За Джерман\". „Избраният терен от около 200 декара не е подходящ, защото земята е земеделска. Представете си какво ще стане, като започнат да се изсипват купища боклуци тук“, категорични за местните жители.\n\nОчакванията са първият протест да бъде на Богоявление – 6 януари, когато стотици хора ще се включат в шествието и ще блокират ГП Е-79. На масовото недоволство се очаква да пристигнат омбудсманът Мая Манолова и вицепрезидентът Илиана Йотова. \n\nСагата около депото в местността „Спротива“ в Джерман продължава 5 години. Според проекта там ще се преработва отпадъка на 6 общини - Кюстендил, Дупница, Бобов дол, Сапарева баня, Невестино и Трекляно. Обектът се финансира по програмата \"Околна среда\" и е за над 30 милиона лева.\n\n \n                    ", "date": "2017.12.28", "title": "Всеки месец джерманци протестират срещу депо за отпадъци"}
{"url": "http://www.monitor.bg/a/view/78589-%D0%A1%D1%80%D1%83%D1%82%D0%B8-%D1%81%D0%B5-%D1%84%D0%B0%D1%81%D0%B0%D0%B4%D0%B0%D1%82%D0%B0-%D0%BD%D0%B0-%D1%81%D0%B0%D0%BD%D0%B8%D1%80%D0%B0%D0%BD%D0%B0-%D0%B4%D0%B5%D1%82%D1%81%D0%BA%D0%B0-%D0%B3%D1%80%D0%B0%D0%B4%D0%B8%D0%BD%D0%B0-%D0%B2-%D0%A8%D1%83%D0%BC%D0%B5%D0%BD/", "text": "Аварията става четири месеца след изтичане на гаранционния срок на ремонта\n                    Голяма част от фасадата на санираната детска градина \"Конче вихрогонче\" в Шумен се е срутила в четвъртък сутринта, съобщиха от детското заведение. Произшествието е станало по време, когато градината е затворена заради празниците и в нея не е имало нито персонал, нито деца. Хлапетата обаче се завръщат на 3 януари и дотогава, според директорката Юлиана Пантелеева трябва да бъде намерено решение и да бъде извършен спешен ремонт.\n                    ", "date": "2017.12.28", "title": "Срути се фасадата на санирана детска градина в Шумен"}
{"url": "http://www.monitor.bg/a/view/82788-%D0%9C%D0%BB%D0%B0%D0%B4%D0%B8-%D1%85%D0%BE%D1%80%D0%B0-%D0%B7%D0%B0%D1%80%D0%B0%D0%B4%D0%B2%D0%B0%D1%85%D0%B0-%D1%81-%D1%80%D1%8A%D1%87%D0%BD%D0%BE-%D0%B8%D0%B7%D1%80%D0%B0%D0%B1%D0%BE%D1%82%D0%B5%D0%BD%D0%B8-%D0%BF%D0%BE%D0%B4%D0%B0%D1%80%D1%8A%D1%86%D0%B8-%D1%81%D0%B0%D0%BC%D0%BE%D1%82%D0%BD%D0%B8%D1%86%D0%B8/", "text": "\n                    Над 80 самотни или социално слаби жители на русенското село Новград получиха за празниците коледни и новогодишни сувенири.\n\nПодаръците са били изработени от седем момчета и момичета от младежкия клуб „Лидер” в селото. В продължение на десет дни младежите майсторели сувенирите, за да зарадват хората. Това е първата благотворителна акция на клуба, който съществува от няколко месеца.\n\n„Идеята възникна спонтанно. Всички членове приеха инициативата присърце, като отделиха средства и време, за да зарадваме възрастните и самотни хора в нашето село”, казват Десислава Цветанова и Айджан Гюлведенова, които са основателки на младежкия клуб.\n\nВъзрастните хора са приели подаръците със сълзи в очите, защото са почувствали, че не са забравени.\n                    ", "date": "2017.12.28", "title": "Млади хора зарадваха с  ръчно изработени подаръци самотници"}
{"url": "http://www.monitor.bg/a/view/85095-%D0%94%D0%B0%D0%B4%D0%BE%D1%85%D0%B0-%D0%B7%D0%B5%D0%BB%D0%B5%D0%BD%D0%B0-%D1%81%D0%B2%D0%B5%D1%82%D0%BB%D0%B8%D0%BD%D0%B0-%D0%B7%D0%B0-%D0%B2%D1%82%D0%BE%D1%80%D0%B8%D1%8F-%D0%BB%D0%B8%D1%84%D1%82-%D0%BD%D0%B0-%D0%91%D0%B0%D0%BD%D1%81%D0%BA%D0%BE/", "text": "\n                    Кабинетът даде зелена светлина за втория лифт на Банско. Това стана ясно след последното за годината заседание на МС.Министърът на екологията Нено Димов заяви, че каквото и инвестиционно намерение да има, то ще мине през всички точки на екологичното законодателство - оценка за въздействие на околната среда, екологична оценка и оценка за съответствие. „Тези процедури ще кажат как евентуалното изграждане на втори лифт и прилежащата инфраструктура ще бъде компенсирана в парк Пирин“, бе категоричен той. По думите муОт думите на министъра стана ясно, че на екооценка ще подлежи само бъдещият проект за нов лифт, но не и настоящото изменение на плана за „Пирин“, за което настояваха певдоеколозите. Самата концесия също не е включена в плана. Промяната на концесионния договор с дружеството \"Юлен\", която трябваше да върви заедно с коригирания план за Пирин, обаче остава за догодина. Нено Димов отрече възможността и за санкции от страна на ЕК относно промяната на плана и възможността за изграждане на нов лифт на Банско, каквито внушения се опитваха да направят протестиращите еколози в лицето на Тома Белев.Наред с това правителството възлага на министъра на околната среда при наличие на инвестиционен интерес за изграждането на нова кабинкова линия в ски зона Банско да предприеме спешно всички мерки по екологичното законодателство, така че такава да бъде направена във възможно най-кратък срок.От своя страна вицепремиерът Валери Симеонов добави, че никой не може да си присвоява правото като единствен говорител, визирайки псевдоеколога Тома Белев, и като последна инстанция да говори, че природата на Пирин трябва да бъде спасена. „Всички, които сме тук и колегите от МС, сме „за“ природата в Пирин. Никой не може да си присвоява правото като единствен говорител и като последна инстанция да говори, че природата на Пирин трябва да бъде спасена. И ние искаме да спасим природата на Пирин, може би от псевдоеколозите\", каза той.не по отношение на решаване на проблема със ски зона Банско, а като цяло за създаване на условия за планинския туризъм в Пирин. Предстои да подходим по същия начин по отношение на другите възможни планински курорти в Стара планина, Родопите и Витоша“, заяви още Симеонов.Военният министър Красимир Каракачанов пък каза, че ако продължим в този смисъл и занапред, една цялостна концепция за развитието на планинския туризъм и в Родопите, в рила и Стара планина, във Витоша, това ще бъде от полза за хората, които обичат планината и спорта. „Ще осигури поминък, развитие и нормален стандарт на живот и на българските граждани в тези региони“, разясни още той.На днешното правителствено заседание се е взело решение и за възстановяване на държавното спортно съоръжение „Заека“ на Витоша, съобщи спортният министър Красен Кралев.Междувременно докато правителството решаваше дали да одобри промените в сега действащия план, пред МС протестираха природозащитници. Край Симитли протестиращи от Банско, водени от кметовете на курортния град и на Симитли - Георги Икономов и Апостол Апостолов, излязоха на контрапротест и блокираха главен път Е-79 при разклона за Банско с искане за разширение на туристическите съоръжения.\n\n„От името на фирма Юлен АДна вицепремиера Валери Симеонов и на министъра на околната среда Нено Димов за взетото твърдо решение за приемането на плана за управление на Парк Пирин за развитието на ски център Банско и построяването на 2 Кабинков лифт. Изказваме нашата благодарност на 14-те Кмета и цялата общественост от региона на Пиринска Македония за подкрепата, която ни оказаха в борбата срещу зеленият октопод и офшорката WWF, които толкова години спираха развитието на туризма в региона. Надяваме се в скоро време след необходимите разрешения да предприемем избор на фирма за лифт и оглед на трасето от където ще минава\", заяви в своя позиция Иван Обрейков, мениджър директор на концесионера „Юлен“\n                    ", "date": "2017.12.28", "title": "Дадоха зелена светлина за втория лифт на Банско (ОБНОВЕНА)"}
{"url": "http://www.monitor.bg/a/view/39169-%D0%91%D0%BE%D1%80%D0%B8%D1%81%D0%BE%D0%B2-%D0%9F%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE-%D0%B5-%D0%B7%D0%B0-%D1%81%D0%BF%D0%B5%D1%88%D0%BD%D0%BE-%D0%B8%D0%B7%D0%B3%D1%80%D0%B0%D0%B6%D0%B4%D0%B0%D0%BD%D0%B5-%D0%BD%D0%B0-%D0%B2%D1%82%D0%BE%D1%80%D0%B8-%D0%BB%D0%B8%D1%84%D1%82-%D0%B2-%D0%91%D0%B0%D0%BD%D1%81%D0%BA%D0%BE/", "text": "\n                    С решението за Пирин правителство показва, че е \"за\" спешно и бързо изграждане на втори лифт в Банско. Това коментира премиерът Бойко Борисов по време на дебатите за частична промяна на Плана за управление на парк „Прин“, става ясно от стенограмата от заседанието на кабинета.Както стана ясно по-рано през деня правителството даде възможност за изграждане на втори лифт на Банско, като при наличие на инвестиционен интерес, той ще минава през всички екооценки, а министър Нено Димов е задължен да предприеме спешни действия по съгласуване.По думите на Борисов така кабинетът решава два проблема – за изграждането на втори лифт и за запазване на природата на Пирин.Премиерът категорично посочва, че в Пирин няма да се прави нищо без съответните процедури по екологичното законодателство и припомня, че сега се довършва една дългогодишна процедура.„В този план няма нищо, което касае строителство, няма керемиди, няма тухли, няма хотели, няма сгради, няма каквото и да било\", казал той по време на заседанието и допълнил - „Сиреч, не може да се направи една колиба, не хотел – една колиба, без да мине съответната процедура по екологичното законодателство“.Борисов се надява всички да се обединят около две неща – природата, дърветата и парка „Пирин“. „Ще ги пазим така, както трябва“, подчертал той.\"Просто различен беше пътят, по който искахме да стигнем до това решение, което всички подкрепяме – за втория лифт в Банско, посочил още Борисов.Според него няма къде да бъдат уязвимо с това си решение и категорично заявява, че всичко което правят не застрашава околната среда. \n\n\n                    ", "date": "2017.12.28", "title": "Борисов: Правителство е за спешно изграждане на втори лифт в Банско"}
{"url": "http://www.monitor.bg/a/view/28687-%D0%9E%D1%82%D1%81%D1%8F%D0%BA%D0%BE%D1%85%D0%B0-%D0%B3%D0%B8%D0%B3%D0%B0%D0%BD%D1%82%D1%81%D0%BA%D0%B0%D1%82%D0%B0-%D1%81%D0%B5%D0%BA%D0%B2%D0%BE%D1%8F-%D0%B2-%D0%9B%D0%BE%D0%BF%D1%83%D1%88%D0%B0%D0%BD%D1%81%D0%BA%D0%B8%D1%8F-%D0%BC%D0%B0%D0%BD%D0%B0%D1%81%D1%82%D0%B8%D1%80/", "text": "\n                    Една от забележителностите на Лопушанския манастир - гигантската секвоя, която се извисяваше пред входа на храма, вече я няма. Стърчи само двуметров дънер, а хилядите миряни, дошли да се помолят на Рождество, не можеха да повярват на очите си.Мамонтовото дърво  беше вписано в Червената книга на Републиката през 2014 година. То е посадено пред входа на черквата преди повече от 80 години. Фиданката донесъл поклонник. Обиколката на дънера надвишаваше 6 метра.Преди години буря прекърши около 15 метра от върха на секвоята, но тя се съвзе и продължи да расте. От години монасите твърдят, че кореновата система на секвоята застрашава устоите на храма. Преди няколко месеца те поискали разрешение от РИОСВ – Монтана да отсекат дървото. Еколозите организирали специална комисия, която на място е огледала състоянието на секвоята.\n„Със сигурност корените застрашаваха основите на църквата. Наблюдавахме и процент изсъхване, а това застрашаваше живота на хилядите хора, които ежедневно са в манастира”, каза  директорът на РИОСВ-Монтана  Деница Славкова. Тя подчерта, че процедурата е спазена и на монасите е дадено разрешение да отсекат дървото.\nМиряните обаче недоволстват. Те смятат, че в момента манастирът е като обезглавен, а стърчащият дънер пред входа на храма е изключително тъжна гледка.\n\n\n                    ", "date": "2017.12.28", "title": " Отсякоха гигантската секвоя в Лопушанския манастир"}
{"url": "http://www.monitor.bg/a/view/57771-%D0%91%D0%B0%D0%BD%D1%81%D0%BA%D0%B0%D0%BB%D0%B8%D0%B8-%D0%BE%D1%82%D0%BD%D0%BE%D0%B2%D0%BE-%D0%BD%D0%B0-%D0%B1%D1%83%D0%BD%D1%82-%D0%B7%D0%B0-%D0%B2%D1%82%D0%BE%D1%80%D0%B0%D1%82%D0%B0-%D0%BA%D0%B0%D0%B1%D0%B8%D0%BD%D0%BA%D0%B0/", "text": "\n                    В 10 часа тази сутрин стотици протестиращи от Банско, Разлог, Симитли и Кресна затвориха за около 20-на минути пътя за Гърция при Симитли, за да напомнят настоятелно на министрите, че днес е денят, в който те трябва да вземат правилното решение, касаещо развитието на туризма в региона. Пред плакатите застанаха кметовете на Банско Георги Икономов и на Симитли Апостол Апостолов, както и депутатите Мацурев – Герб и Атанас Стоянов от Обединените патриоти. Кукери от Банско придаваха особен чар на протеста, което накара пътуващите в стотиците автомобили търпеливо да изчакат протестното блокиране на главен път Е-79.„Зелените” много, много успешно и умело лъжат и това го правят от години наред. Не знам защо разумни хора все още им се връзват. Естествено, че няма как да има сеч на вековни мури, защото първо това е абсолютно забранено от закона, второ - никой не може да каже още, че въобще ще има каквато и да е сеч и къде ще бъде тази сеч, защото все още не се знаят трасетата на кабинката, на допълнителни лифтове, на допълнителни писти, каза кметът на Банско Георги Икономов. Ще се отсекат максимум около 2 000 куб. м. при годишен прираст на гората около 80 000 кубика, тоест една нищожна част. На фона на ползите, които ще има местната общност, ски туризма, целият регион, и това колко ще запазим гората в последствие, е много по-голям, отколкото ако не направим този лифт и допуснем хората горе в планината с автомобили. Пътят към Бъндеришка поляна е отворен за автомобили. Колите тръгнаха. Ако се слага бариера, с която да се ограничи достъпа на коли, то това ще стане с национална заповед, а не на взето решение на местно ниво. Планината не е общинска, тя е национална! Законът за движение по пътищата ясно регламентира кога се затварят пътища - когато има опасност, свличания, мероприятие. Кметът не може да затвори пътища, за да се опази планината. Това е държавно решение”, допълни кметът на Банско Георги Икономов.В момента протестиращите са застанали до пътя и очакват решението на последното за годината заседание на Министерския съвет.„Колебанието на правителството да се справи с „еколозите“ ни принуждава отново да излезем на протестен митинг и ще затворим главен път Е-79, пишат в писмо до медиите организаторите на протеста от сдружение „Бъдеще за община Банско.“ Ние, хората от Югозапада сме възмутени и разочаровани, че се бави окончателното решение за магистрала Струма и втората кабина в Банско. Затова приканваме жителите на общините Симитли, Разлог, Банско, Кресна, Струмяни и други отново да затворим пътя Е-79, като знак за нашата решителност. Това ще стане в четвъртък 28 декември от 10.00 часа на разклона при Симитли към Банско. Не поставяме условия и ще приветстваме всяко правителствено решение в полза на развитието. Но сме категорични, че ако властта отново се поддаде на зелените и отново отложи решенията, през януари в разгара на зимния сезон ще блокираме границата с Гърция. Нека тази крайна мярка покаже на Брюксел, че никой няма право да се подиграва с нас и да толерира зелените родоотстъпници\", категорично заявяват банскалии.Първите недоволства на туристите вече се появиха: „Работим на пълни обороти, на пистите има достатъчно сняг, условията за ски са идеални, Остава ни да пуснем само още няколко писти“, каза за „Монитор“ Иван Обрейков мениджър директор на концесионера „Юлен.“В навечерието на Нова година хотелската база в зимния център на Балканите се пука по шевовете, а с това на моменти се появяват и километричните опашки пред единствения кабинков лифт в курорта.  \n\n\n                    ", "date": "2017.12.28", "title": "Стотици блокираха Е-79 за втората кабинка на лифта (ОБНОВЕНА)"}
{"url": "http://www.monitor.bg/a/view/15583-20-%D0%BF%D0%BE%D0%BC%D0%B0%D0%BB%D0%BA%D0%BE-%D1%82%D0%BE%D0%BA-%D0%B8%D0%B7%D0%B3%D0%BE%D1%80%D0%B8%D1%85%D0%BC%D0%B5-%D0%BF%D0%BE-%D0%BF%D1%80%D0%B0%D0%B7%D0%BD%D0%B8%D1%86%D0%B8%D1%82%D0%B5/", "text": "Най-голям е спадът на консумацията сутринта\n                    Около 20 на сто по-малко ток сме изхарчили през празничните дни в сравнение със средата на миналата седмица. Това сочат оперативните данни на Електро-енергийния системен оператор (ЕСО), публикувани на сайта на дружеството.\n\nЦифрите сочат още, че най-голямо намаление на консумацията на ток е отчетено в сутрешните часове\n\n \n\nи то е в рамките от 26 до 31 на сто.\n\n \n\nТака на 20 декември в 9.00 часа товарът на енергийната ни система е бил около 6080 мегавата. На 24-ти в неделя пада с около една пета до 4778 мегавата, а на следващия ден по същото време понижението на консумацията достига най-ниската си точка за този час от 4236 мегавата. Във вторник сутринта е отчетен лек ръст на консумацията, а от там и на товара до 4478 мегавата, което обаче е с 27,3% по-ниско от стойностите, регистрирани на 20 декември по същото време.\n\nСилно намаление на използваната електроенергия от една четвърт има и в по-ранните часове на денонощието. По миналата сряда в 7.00 часа товарът е бил на ниво 5126 мегавата, а вчера сутринта - едва 3802.\n\nПо време на самите празници\n\n \n\nса оттечени неголеми разлики\n\n \n\nв сутрешната консумация на електроенергия, които варират от 4,6% в 8.00 часа до 7,4 на сто - в 10.00.\n\nВ сравнение с по-миналата сряда, в празничните дни спадът на потреблението на ток във вечерните часове е в широки граници от 8,53% до 22,6% на сто, сочат още данните от сайта на ЕСО. Най-малък е той около 18.00 часа на Бъдни вечер, а най-голям - по същото време на Коледа. В рамките на дългата поредица от почивни дни товарът на енергийната система е отчел разлики в часовия пояс от 18.00 до 20.00 от 3,6 до почти 13%. Максимумът в спада на консумацията е регистриран във вторник, спрямо Бъдни вечер.\n\nСпоред експерти, освен не толкова студеното време и неработните дни, причина за спада на консумацията на ток в страната е голямото пътуване, свързано с празниците. Много обитатели на големите градове са отишли основно в провинцията, където хората се топлят и готвят основно на дърва дърва или в най-добрия случай на въглища или природен газ.\n                    ", "date": "2017.12.28", "title": "20% по-малко ток изгорихме по празниците"}
{"url": "http://www.monitor.bg/a/view/49996-%D0%98%D0%B7%D1%8F%D1%81%D0%BD%D1%8F%D0%B2%D0%B0%D1%82-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%BD%D0%B0-%D0%BF%D0%BE%D0%BB%D0%B8%D1%86%D0%B5%D0%B9%D1%81%D0%BA%D0%B8-%D0%B1%D1%83%D1%81-%D0%BE%D1%82%D0%BD%D0%B5%D1%81%D1%8A%D0%BB-%D1%82%D0%B0%D0%BA%D1%81%D0%B8-%D0%BD%D0%B0-%D0%BA%D1%80%D1%8A%D1%81%D1%82%D0%BE%D0%B2%D0%B8%D1%89%D0%B5/", "text": "\n                     Изясняват катастрофа на полицейски бус, отнесъл такси на кръстовище в центъра на Варна. Според официалното съобщение от ОД на МВР-Варна, „в ранните часове на 28 декември, на кръстовището на булевардите „Цар Освободител” и „Осми Приморски полк” е възникнало пътно-транспортно произшествие с участието на служебен полицейски микробус „Форд” и два таксиметрови леки автомобила „Рено”.При инцидента няма сериозно пострадали хора. Четирима души обаче са с контузни наранявания, като сред тях е 47-годищният водач на полицейския автомобил, 42-годишният водач на един от автомобилите „Рено” и двама пътниците в него. Изясняват се причините и обстоятелствата, довели до възникване на инцидента. По случая е образувано следствено дело. Направените проби за употреба на алкохол от страна на водачите са отрицателни“, гласи официалната информация по случая. В социалните мрежи веднага тръгнаха коментари, в които се посочва, че „Полицаите никога не си признават вината и не искат да носят отговорност. Е, тогава защо искат това от гражданите?“, питат коментиращите.Един от потърпевшите в среднощната катастрофа в района на Червения площад във Варна пък пусна в интернет кадри от инцидента с обяснение по случая. „Полицейският бус удари таксито, в което се возех като клиент, пише варненецът. Полицейският автомобил се движеше с висока скорост, а ние с таксито бяхме на прав път и на зелен светофар“, описва ситуацията пострадалия пътник. Според него, инцидентът се е разминал на косъм без смъртен случай и сериозно пострадали. „Ако беше станало секунда по-рано, можеше да има нова жертва на пътя, и то пак по Коледните празници“, казва още варненецът.\n\n\n                    ", "date": "2017.12.28", "title": "Полицейски бус отнесе такси на кръстовище (ОБНОВЕНА)"}
{"url": "http://www.monitor.bg/a/view/66104-%D0%9A%D1%80%D0%B0%D0%B9-%D0%BD%D0%B0-%D0%B5%D0%BA%D0%BE%D1%80%D0%B5%D0%BA%D0%B5%D1%82%D0%B0-%D0%B7%D0%B0-%D0%9F%D0%B8%D1%80%D0%B8%D0%BD/", "text": "\n                    Крайно време беше този изкуствено поддържан спор да бъде разрешен. Решението на правителството за промени в плана за управление на Национален парк “Пирин”, което отваря възможността за изграждането на втори лифт над Банско, не би трябвало да е повод за поредното шумно конфронтиране. Изобщо не става въпрос за спечелване на битка за поминъка срещу “екологичния рекет”. А за даването на възможност на хиляди българи, поставени досега в неравностойно положение, да имат достъп до красотите на българските планини. И това трябва да е само началото, защото например София, е единствената европейска столица, намираща се на ръка разстояние от планина, а има само един лифт към нея. И това не е всичко – от години има готови инвестиционни проекти за свързване с лифтове на туристически зони във високите части на Стара планина, Родопите, Пирин и Рила. Осъществяването на тези проекти ще раздвижи обезлюдяващите се села и градчета по тези места. И в никакъв случай няма да настъпят апокалиптичните катаклизми, с които оправдават сребърниците хранениците на НПО-та. Видя се, че лифтът към Седемте езера не застраши природата там, но даде възможност на любителите на планината да се радват на този природен феномен.Чудно е как в продължение на години една малка група беше допускана да рекетира и да манипулира общественото мнение, не за общото благо, а за свои лични интереси. Няма да коментираме кой и защо ги е финансирал. Но беше крайно време държавата да се погрижи за тези, които работят усърдно, плащат си данъците, но искат и да се радват на уникалната българска природа.\n\n\n                    ", "date": "2017.12.28", "title": "Край на екорекета за Пирин"}
{"url": "http://www.monitor.bg/a/view/23148-%D0%A5%D0%B2%D0%B0%D0%BD%D0%B0%D1%85%D0%B0-%D1%84%D0%B0%D0%B1%D1%80%D0%B8%D0%BA%D0%B0%D0%BD%D1%82%D0%B0-%D1%81%D1%82%D1%80%D0%B5%D0%BB%D0%B5%D1%86-%D0%B2-%D0%9C%D0%BE%D1%81%D0%BA%D0%B2%D0%B0/", "text": "\n                    Бившият собственик на фабриката за сладкарски изделия в Москва \"Меншевик\", който вчера уби охранител и рани трима души, е арестуван, предаде ТАСС, като се позова на московското градското управление на руското министерство на вътрешните работи.\n\nДо стрелбата се стигна по време на разгорещен спор на бившия собственик Иля Аверянов с новия собственик на фабриката. Прокуратурата в Москва съобщи, че стрелбата започнала, когато на територията на предприятието пристигнали съдебни екипи.\n\nАверянов твърди, че фабриката му е била отнета незаконно от прокурори, действащи заедно с престъпна банда.\n                    ", "date": "2017.12.28", "title": "Хванаха фабриканта стрелец в Москва"}
{"url": "http://www.monitor.bg/a/view/87301-%D0%A5%D0%BE%D1%80%D0%BE%D1%81%D0%BA%D0%BE%D0%BF-%D0%B7%D0%B0-28-%D0%B4%D0%B5%D0%BA%D0%B5%D0%BC%D0%B2%D1%80%D0%B8-%D1%87%D1%82%D0%B2%D1%8A%D1%80%D1%82%D1%8A%D0%BA/", "text": "\n                    \n\nДен за придобивки и печалби. Представете си ярко това, което искате да постигнете и да имате и наистина ще го получите. В този ден може да изкачите поредния връх в кариерата, да получите повишение и да изкарате настина добри пари, ако сте в час с нуждите и изискванията на момента. По някакъв начин финансирате и уреждате предстоящите празници и постигате максималното при преговори с началници и работодатели. Не си губете времето, действайте по план и си гонете интереса. Помислете и за семейните традиции.\n\n\n\n\n\n\n\n\n\n\n\n \n\n\n\nСега е момента да се изявите на сцената на живота. Ще оберете не само овациите, но може да привлечете спонсор и да получите нужното ви финансиране. Рекламирайте се, използвайте активно последните работни дни, в които имате реални шансове да получите повишение и наградата, която заслужавате. Може да ви предложат много по-добре платена работа или да ви издигнат на печеливши позиции. Рекламирайте се по всички възможни начини и ще привлечете спонсори за дейноста, която развивате.\n\n\n\n\n\n\n\n\n\n\n\n \n\n\n\nЗа вас този ден не носи толкова финансови, колкото морални и престижни награди. До утре на обед ще направите крачка напред в карирата и дейноста, която извършвате, ще привлечете съмишеници и последователи, ще се радвате на подкрепа, признание и съдействие. В момента намирате тайни и явни източници на сила, попадате на места и се срещате с хора, които ще са важни за бъдещето и за инициативите, които подготвяте. Оглеждайте се, това което търсите е съвсем наблизо, а може би и любовта вече върви до вас.\n\n\n\n\n\n\n\n\n\n\n\n \n\n\n\nТози ден бележи и за вас ново начало, шанс да получите награди и повишение, да спечелите пари и да уредите нови делови ангажименти. Бъдете максимално активи в посока на личния си интерес. До два дни ще изкачите висок връх, а и съдбата ще ви помогне да илезете от тежък и зациклен период. Включва се каналът на кармичната родова памет. Семействата се сближават, неразбирателствата се изглаждат и на всички нива се готвим да започнем отначало, по нов начин и с по-малко грешки. Бързо ще уредите всеки проблем.\n\n\n\n\n\n\n\n\n\n\n\n \n\n\n\nРодените в първата декада ще имат натегната програма, ще дават повече отколкото ще получават и дано пари и насъбрани чувства отидат при децата и най-близките ви хора. Този ден дава възможност да победите себе си, илюзиите и предразсъдъците, които ви преследват. Давайте от сърце и повече от това, което сте определили. Съдбата ще намери начин да прелее от вашите чувства и ресурси към тези, които вървят редом или са вечната ви опозиция. Днес и утре искате или не, но банковата ви сметка ще олекне. Дано олекне и на сърцето ви.\n\n\n\n\n\n\n\n\n\n\n\n \n\n\n\nДнес и утре чакайте придобивки и пари в брой. Всичко предприето ще ви издигне на престижни житейски позиции. Може да ви предложат доходна работа, да намерите и нещо допълнително, с което да живеете вече много по-добре и по-спокойни за бъдещето. В този ден е добре да се направи първа копка, да се започне нова връзка и дейност, която ще отвори по-добро бъдеще за вас и децата. Подкрепете инициативите на близките, стопете дистанциите и привлечете тези, които искате да работят с вас или да вървят до вас.\n\n\n\n\n\n\n\n\n\n\n\n \n\n\n\nДнес късметът вече работи за вас, дава възможност да постигнете максималното в ситуацията, в която се намирате. До три дни ще получите това, което отдавна искате и за което действате в момента. Чакайте придобивки, повишение и предложение даващо начална скорост на бъдещите ви начинания и проекти. Препоръчва се медитация над кармата на рода с цел изясняване на бъдещите отношения. Не повтаряйте старите грешки, направете първата крачка към тези, с които животът и отговорностите са ви раздалечили. Градете, а не рушете.\n\n\n\n\n\n\n\n\n\n\n\n \n\n\n\nНе е ден за колективни инициативи. Работете в градината на личния си интерес, ако не искате да харчите пари и да хвърляте усилия на вятъра. Чуждите хора няма да забележат жестовете, които правите, но близките и любимите ще ги оценят. Не се разпилявайте, обединете семейството и се погрижете за роднините. Символ на деня е съзиданието и градежа. Всички сили да се насочат към благоустройството на дома. Купете подаръците, ако още не сте го сторили и се разберете къде и с кого ще бъдете по празниците.\n\n\n\n\n\n\n\n\n\n\n\n \n\n\n\nНавлизате в тридневен силен период, след което е добре да се посвиете и да не искате много от живота. Днес сте близо до важен източник на сила. Някой ще получи финансиране, чрез което ще обезпечи нуждите на близките и децата. Каквото предприемете ще носи доходи и ще ви вдига нивото. Сега е момента за преговори, особено ако голяма част от колегите ви вече са в отпуск. В критичен момент може да се окажете дясната ръка на шефа и с това да накарате да ви оценят. Енергията ви търси поле за изява. Действайте.\n\n\n\n\n\n\n\n\n\n\n\n \n\n\n\nЕдин успешен ден, в който тенденцията е всичко да се подреди според желанията и тайните ви надежди. Бъдете търпеливи. И най-неблагоприятната ситуация може да се отпуши. Дайте всичко от себе си и бъдете сигурни, че и ответната страна си е научила урока. Може да очаквате пари и придобивки, повишение и изгодно делово предложение. Не се отказвайте от подаръците на живота, но помислете с какво и вие ще зарадвате близките и децата. Навлизате в спонсорски период, дайте и ще получите.\n\n\n\n\n\n\n\n\n\n\n\n \n\n\n\nДен на големи харчове, на големи надежди и още по-големи издънки. Не влизайте в казиното, парите днес изтичат между пръстите ви. Дано поне направят някого щастлив. Насочете усилията и действията си за обезпечаване нуждите на дома и децата. Заемете се с благоустройството на дома и офиса, подредете украсата. И публичните ви изяви днес ще донесат приходи и възможност за израстване в кариерата. Проблемът е, че работите повече за нечии интереси и дано това ви донесе радост, а не нерви и тъга.\n\n\n\n\n\n\n\n\n\n\n\n \n\n\n\nДнес личните ви идеи и действия ще донесат ползи и придобивки. Може да получите предложения и покани, които ще се окажат печеливши и перспективни и в бъдеще ще ви извадят от застоя и кризата, в която се намирате. Гледайте оптимистично и положително на всичко, което ви се случва. Неприятностите от този ден бързо ще се разсеят, ще отворят поле за изява и творчество. Кандидатствайте по спонсорски програми. Късметът ще ви се усмихне по неочакван начин на неочаквано място. Укрепвайте семейните връзки.\n\n\n\n\n\n\n\n\n\n\n\n \n\n\n\nНавлизате в лична година шестица и дано тя ви донесе шестица от тотото на живота. Ще търпите ограничения, които ще са полезни за бъдещето. На прага сте и на неравностойна любовна връзка, но това не значи, че няма да е дълготрайна и успешна. В момента пренастройвате личната си програма и се готвите да тръгнете по нов път.\n\nРодените днес ще изградят благодарение на родителите си една нарцистична природа и програма. Не бива да величаете и отрупвате тези деца с похвали, но и не бива да сте прекалено строги. Придържайте се към златната среда във възпитанието им и настина ще изковете и откриете техните златни заложби. Предопределени са за важна житейска мисия. Родените в средата на зодия Скорпион са големите им покровители.\n\nЗаченатите днес ще получават видима и невидима подкрепа от предците си и ще наследят талантите на прародител. Кръстете ги на известния им дядо или прадядо и баба.\n\n \n                    ", "date": "2017.12.28", "title": "Хороскоп за 28 декември – четвъртък"}
{"url": "http://www.monitor.bg/a/view/78348-%D0%91%D0%B8%D0%BB%D1%8F%D0%BD%D0%B0-%D0%BE%D1%82-%D1%82%D1%80%D0%B8%D0%BE-%D0%A1%D0%BE%D0%BF%D1%80%D0%B0%D0%BD%D0%BE-%D1%81%D0%B5-%D1%81%D0%B3%D0%BE%D0%B4%D0%B8-%D0%B7%D0%B0-%D0%94%D1%8F%D0%B4%D0%BE-%D0%9A%D0%BE%D0%BB%D0%B5%D0%B4%D0%B0/", "text": "\n                    Годежен пръстен като подарък за празниците получи чаровната Биляна от трио \"Сопрано\". Гласовитата брюнетка каза „да“ не на кой да е, а на самия Дядо Коледа. По време на участие на триото на пловдивския Капана фест, белобрадият старец изведнъж свалил одеждите си и отдолу се появил любимият на Биляна – Любо. През вечерта на видеостената се върти епизод на хитовия ситком „Приятели“ с надпис „Ще се омъжиш ли за мен, Биби?“, който тя така и не забелязва. „Както разбирам, съм била част от една огромна конспирация без нищо да подозирам. Беше прекрасно и днес съм много щастлива“, разказа пред Планета тв бъдещата булка. Повече от месец Любо готви романтичната изненада, а в ролята на елфи помощници влизат сценичните сестри на Биби – Петя и Габриела.  \n\n\n                    ", "date": "2017.12.28", "title": " Биляна от трио \"Сопрано\" се сгоди за Дядо Коледа"}
{"url": "http://www.monitor.bg/a/view/42385-%D0%9F%D0%BB%D1%83%D0%B2%D0%B0%D0%BD%D0%B5%D1%82%D0%BE-%D1%89%D0%B5-%D0%B2%D1%8A%D0%B7%D1%80%D0%B0%D0%B6%D0%B4%D0%B0-%D0%B1%D0%B0%D1%81%D0%B5%D0%B9%D0%BD%D0%B0-%D0%A7%D0%B5%D1%80%D0%B2%D0%B5%D0%BD%D0%BE-%D0%B7%D0%BD%D0%B0%D0%BC%D0%B5/", "text": "\n                    Българската федерация по плувни спортове работи по проект за ремонта на тотално занемарения басейн в комплекс „Червено знаме“ в София. Това обяви президентът на централата Георги Аврамчев, който отказа да издаде повече подробности, тъй като ситуацията с имота е сложна. С тоталното обновяване на басейна, България ще може да кандидатства за домакинства на по-големи първенства, категоричен е Аврамчев.Ръководство и треньори се обединиха около мнението, че 2017-а е била изключително успешна за българското плуване. В нея Антъни Иванов постигна невероятното 8-о място в света на 200 м бътерфлай при мъжете и взе бронзов медал в същата дисциплина при юношите. Диана Петкова е 6-а на европейското за девойки, а Венцислав Айдарски завърши 14-и на 10 км на световното в открити води.„Показател за добрата работа на всички треньори в клубовете е фактът, че през годината бяха подобрени 185 национални рекорда - 96 в мъжкото и 89 в женското направление“, обяви националният треньор Кристиян Минковски.Основната цел за догодина ще добро представяне на европейското за мъже и жени през август. „Седмото място няма да ме задоволи, затова ще се целя в медалите. Гледам смело към световното през 2019-а и се надявам преминаването ми в американския университет в Обърн, щата Алабама да допринесе за това“, заяви Антъни, който за жалост няма да може да участва на младежката олимпиада в Буенос Айрес през 2018 г., тъй като ще е с година по-голям от допустимите 18. „Ще скоча директно в същинските игри в Токио“, не скри амбициите си най-добрият ни плувец.„Подали сме искане до ФИНА държавните ни първенства да станат квалификации за младежката олимпиада. Имаме право на двама юноши и две девойки и се надяваме да постигнем нормативите за квоти“, обясни генсекът на БФПС Таня Богомилова.\n\n\n                    ", "date": "2017.12.28", "title": "Плуването ще възражда басейна „Червено знаме“"}
{"url": "http://www.monitor.bg/a/view/75445-%D0%98-%D0%BA%D0%B0%D0%BD%D0%B0%D0%B4%D1%81%D0%BA%D0%B8-%D1%82%D1%80%D0%B5%D0%BD%D1%8C%D0%BE%D1%80-%D0%BD%D0%B0%D0%BB%D0%B8%D1%82%D0%B0%D0%BB-%D0%BD%D0%B0-%D1%81%D0%BF%D0%BE%D1%80%D1%82%D0%B8%D1%81%D1%82%D0%BA%D0%B8/", "text": "Дейв Брубейкър ще чуе присъдата през февруари\n                    Бившият главен треньор на националния отбор на Канада по спортна гимнастика Дейв Брубейкър, заемащ в последно време поста на директор на женския национален отбор, е обвинен в сексуални посегателства и насилие. Съдът в град Сарния съобщи, че срещу него са повдигнати обвинения за три случая на сексуално вмешателство, покана за сексуални действия, три случая на сексуална експлоатация и три случая на сексуално насилие. Обвиняемият е бил освободен под гаранция до февруари, когато ще е следващото заседание по делото.\n\nНа официалния сайт на федерацията по гимнастика на Канада се появи изявление, в което се съобщава, че организацията е шокирана и дълбоко обезпокоена от новината за Брубейкър. Той временно е освободен от поста си до приключване на разследването, съобщава CNN.\n\nМедиите в Канада съобщават още, че според комюникето на канадската федерация по гимнастика приоритетна цел за организацията винаги се е явявала безопасността на спортистите. Отбелязва се още, че от полицията са забранили публикуването на каквито и да е коментари по делото до окончателното приключване на следствените действия и снемането на показанията на свидетелите и жертвите.\n\nБрубейкър беше главен треньор на канадския отбор по спортна гимнастика за лятната олимпиада в Рио де Жанейро. След това той беше назначен на поста директор на женския представителен отбор на страната, който се подготвяше за участие на световното първенство през отиващата си година, което се състоя през октомври в канадския мегаполис Монреал.\n\nСъдебните дела за сексуално насилие в елитния спорт на Канада се увеличават лавинообразно, коментират медиите в страната. В началото на декември за насилие над спортистки беше осъден бившият треньор на националния отбор на страната по алпийски ски Бертран Шаре. Той получи 12 г. ефективна присъда и вече е зад решетките Бившият лекар на националния отбор на САЩ по спортна гимнастика Лари Насар пък беше осъден на 60 години затвор за детска порнография и сексуална злоупотреба с непълнолетни състезателки, припомнят медиите.\n                    ", "date": "2017.12.28", "title": "И канадски треньор налитал на спортистки"}
{"url": "http://www.monitor.bg/a/view/34693-%D0%A3%D0%BA%D1%80%D0%B0%D0%B8%D0%BD%D0%BA%D0%B0-%D0%B1%D0%BE%D0%B9%D0%BA%D0%BE%D1%82%D0%B8%D1%80%D0%B0-%D1%81%D0%B2%D0%B5%D1%82%D0%BE%D0%B2%D0%BD%D0%BE%D1%82%D0%BE-%D0%BF%D0%BE-%D1%88%D0%B0%D1%85%D0%BC%D0%B0%D1%82/", "text": "\n                    Големите спортни събития в някои арабски страни често водят до скандали. Както например става със световното първенство по шах в Саудитска Арабия. Бойкот на надпреварата обяви украинската световна шампионка Анна Музичук, която отказа да изпълни изискването да носи хиджаб на главата си.\n\nСкандалите всъщност започнаха доста по-рано, след като домакините дискриминираха редица спортисти от различни нации. Седмина участници от Израел не бяха допуснати в страната, техни колеги от Иран и Катар пък получиха твърде късно визите си. След това домакините обявиха, че повечето от тях сами се били отказали от участие.\n\n27-годишната Анна Музичук обаче реши да не мълчи пред несправедливостта и даде изявление за медиите. И допълни, че е готова да плати висока цена, като загуби титлите си, но да не приема диктат срещу себе си.\n\n„След няколко дни ще загубя двете си световни титли, но не съм съгласна да играя по нечии чужди правила - написа тя на страницата си във Фейсбук. - Няма как да ме накарат да нося абая или бурка. Искам да мога спокойно да се разхождам сама по улиците и не приемам да ме третират като креатура от второ качество…”\n\n„Точно преди година спечелих тези две титли и бях най-щастливият човек на планетата - пише още тя. - Сега обаче се чувствам омерзена. В името на принципите си ще пропусна турнира, независимо че там може да спечеля за пет дни много повече пари, отколкото за всички останали състезания през годината.”\n                    ", "date": "2017.12.28", "title": "Украинка бойкотира световното по шахмат"}
{"url": "http://www.monitor.bg/a/view/75246-%D0%9D%D0%B0%D0%B4%D0%B0%D0%BB-%D0%BE%D1%82%D0%BA%D0%B0%D0%B7%D0%B0-%D0%91%D1%80%D0%B8%D0%B7%D0%B1%D0%B5%D0%B9%D0%BD-%D0%93%D1%80%D0%B8%D1%88%D0%BE-%D0%B5-1-%D0%B2-%D1%81%D1%85%D0%B5%D0%BC%D0%B0%D1%82%D0%B0/", "text": "Виктория Томова с тежък жребий за квалификациите\n                    Третият в света и шампион от 2017-а Григор Димитров ще бъде водач на схемата на тенис турнира в Бризбейн (Авл). Това стана възможно след отказа от участие на световния №1 Рафаел Надал, който се оплаква от болки в коленете.31-годишният испанец обясни, че все още не се чувства достатъчно добре подготвен след травмата, заради която прекрати участие след първия си мач на финалния „Мастърс“ в Лондон през ноември. \"Съжалявам да го съобщя, но няма да играя в Бризбейн през тази година. Намерението ми беше да се включа, но все още не се чувствам напълно готов след дългия изминал сезон и по-късното начало на подготовката ми\", коментира Надал, който пропуска и демонстративния еднодневен турнир в Сидни.Димитров ще стартира участието си в Бризбейн на 3 или 4 януари, защото започва направо от осминафиналите. Втори поставен ще бъде Анди Мъри (Вбр), който се завръща след дълго лечение на контузия. Трети и четвърти в схемата са Ник Кириос (Авл) и Милош Раонич (Кан). Жребият за основната схема ще се тегли на 30 декември.Място в схемата в женската част на турнир ще търси първата ни ракета Виктория Томова, която започва утре участие в квалификациите. В първия кръг 22-годишната софиянка ще срещне поставената под номер 1 в пресявките Наталия Вихлянцева от Русия. Двете не са играли една срещу друга до момента. 20-годишната Вихлянцева е 62-ра в световната ранглиста, докато Томова е 139-а.В същото време рекордните 6 хиляди зрители изгледаха последната открита тренировка на швейцарската тенис звезда Роже Федерер преди турнира за Купа \"Хомпан\", който стартира на 30 декември в австралийски град Пърт. Федерер участва в турнира за смесени отбори със сънародничката си Белинда Бенчич, като двамата стартират надпреварата в събота срещу Япония.Швейцарският Маестро заяви, че не очаква нов силен сезон, подобен на изминалия. В началото на 2017-а той се завърна на корта след дълго отсъствие заради операция и спечели титлата на Откритото първенство на Австралия, а след това триумфира и на \"Уимбълдън\". 36-годишният швейцарец спечели общо 7 турнира и допусна едва 5 загуби в 57 изиграни мача, което му позволи да се изкачи до второто място в световната ранглиста.\n\n\n                    ", "date": "2017.12.28", "title": "Надал отказа Бризбейн, Гришо е №1 в схемата"}
{"url": "http://www.monitor.bg/a/view/55201-%D0%98%D0%BB%D0%B8%D0%B0%D0%BD-%D0%98%D0%BB%D0%B8%D0%B5%D0%B2-%D0%BF%D0%BE%D0%B5-%D0%A7%D0%B5%D1%80%D0%BD%D0%BE-%D0%BC%D0%BE%D1%80%D0%B5/", "text": "\n                    Един от най-големите любимци на \"Тича\" - бившият национал на България Илиан Илиев, се завърна начело на „Черно море”. Специалистът, който през есента извърши чудеса начело на „Верея”, е постигнал договорка с \"моряците\", съобщава официалният сайт на тима от морската ни столица. Досегашният наставник Емануел Луканов пък ще продължи работата си като директор на ДЮШ.\n\nТова ще е втори престой на Илиев начело на „Черно море”, след като именно в този клуб започна не само професионалната му кариера като футболист, но и като треньор. Участникът на Мондиал '98 във Франция ръководи \"моряците\" в периода 2004-2006 година, след което работи последователно в „Бероe” на два пъти (2006-2007, 2008-2012), „Левски” (2012-2013), анголския „Интерклуб” (2014-2015), „Локомотив” (Пловдив) (2016) и „Верея”, където бе за последно. Безспорно най-големия си успех специалистът постигна под Аязмото, след като през 2010 година спечели Купата на България. Няколко месеца по-късно Илиев бе избран и за номер 1 сред колегите си в \"А\" група. Тази есен пък воденият от него и раздиран от финансови проблеми „Верея” бе хитът в Първа лига, но явно безпаричието на „Трейс Арена” се е оказало решаващо за смяната на клуба.\n                    ", "date": "2017.12.28", "title": "Илиан Илиев пое „Черно море”"}
{"url": "http://www.monitor.bg/a/view/11323-%D0%9C%D0%B8%D0%BB%D0%B0%D0%BD-%D0%B6%D0%B8%D0%B2%D0%BD%D0%B0-%D1%81-10-%D1%81%D1%80%D0%B5%D1%89%D1%83-%D0%98%D0%BD%D1%82%D0%B5%D1%80-%D0%B7%D0%B0-%D0%9A%D1%83%D0%BF%D0%B0%D1%82%D0%B0-%D0%BD%D0%B0-%D0%98%D1%82%D0%B0%D0%BB%D0%B8%D1%8F/", "text": "„Лудогорец” организира екскурзия за 1370 евро до Милано\n                    „Милан” даде сериозна заявка за излизане от кризата, след като се класира за полуфиналите на Купата на Италия. Съперникът на „Лудогорец” в Лига Европа победи градския съперник „Интер” с минималното 1:0 след продължения. В редовното време съперниците не успяха да си вкарат гол, а младокът Патрик Кутроне в 104-ата минута донесе победата за \"росонерите\". На полуфиналите „Милан” ще играе с „Лацио”, който елиминира у дома „Фиорентина”.След двубоя треньорът на „Милан” Дженаро Гатузо определи победата като \"важна глътка въздух\" за тима си. Освен това спецът призна, че може да е най-слабият треньор в Италия, но това няма да му попречи да води „росонерите” към успехи. \"Аз може да съм най-лошият треньор в Италия, но винаги искам да печеля. Правя го, дори когато играем със сина ми в двора. Видях нещо хубаво в победата над „Интер” и съм сигурен, че мач след мач ще продължаваме напред. Сега не мисля още за мачовете в Лига Европа, имаме доста битки преди това. „Милан” ще играе за победа винаги, защото това е съдбата на този велик клуб\", обясни Гатузо.В същото време \"Лудогорец\" организира екскурзия до Италия за мача с „Милан” от 1/16 финалите на Лига Европа, който ще се проведе на 22 февруари 2018 г. от 21:05 ч. (местно време) на стадион „Сан Сиро”. Цената за единична стая е 1370 евро на човек, а настаняване в двойна стая ще струва 980 евро. В цената влизат самолетен билет с чартърен полет на отбора, като се пътува на отиване от Варна, а на връщане се каца в София. В пакета са включени също 2 нощувки в „Хилтън”, трансфери от и до летището, екскурзовод и билет първа класа за мача.Аут за този двубой пък почти сигурно ще бъде нападателят на „Лудогорец” Клаудиу Кешеру. Според медиите в Турция той е постигнал договорка с местния „Акхисар Беледие”, който е на 12-о място в Суперлигата. Според информациите цената на Кешеру е 500 000 евро. През есента румънецът има 15 мача и 10 гола, докато през миналата година наниза 22 попадения в българската Първа лига. 31-годишният национал обаче е недоволен от статута си на резерва и иска да напусне клуба още тази зима, като договорът му изтича през лятото. \n\n\n                    ", "date": "2017.12.28", "title": "“Милан” живна с 1:0 срещу „Интер” за Купата на Италия"}
{"url": "http://www.monitor.bg/a/view/53845-%D0%9B%D0%BE%D0%BA%D0%BE%D0%BC%D0%BE%D1%82%D0%B8%D0%B2-%D0%9F%D0%B4-%D0%B2%D0%B7%D0%B5-%D0%B2%D1%80%D0%B0%D1%82%D0%B0%D1%80-%D0%B8-%D0%BA%D1%80%D0%B8%D0%BB%D0%BE/", "text": "\n                    Само в рамките на няколко часа „Локомотив” (Пд) подписа с двама нови играчи. Днес сутринта бе обявено споразумението с вратаря Росен Андонов, който парафира за 3 години. Андонов е юноша на пловдивския „Спартак”, роден е през 1994 г. Състезавал се е за „Ботев” (Пловдив), „Верея” (Стара Загора) и „Несебър”. За последно е бил част от отбора на „Оборище” (Панагюрище).Само няколко часа по-късно бе представен и халфът Абделхаким Буна, който подписа договор за година и половина. Буна е белгийски футболист, който е роден през 1991 г. Състезавал се е за „Андерлехт II”, „Диегем Спорт”, „КСВ Роеселаре”, „Латина”. За последно е играл в хърватския „НК Истра”.Двамата играчи идват по настояване на треньора Бруно Акрапович, който преди дни получи цялата власт за трансферите, след като собственикът Христо Крушарски е в Южна Америка по бизнес дела и ще се завърне чак след месец. \n\n\n                    ", "date": "2017.12.28", "title": "„Локомотив“ (Пд) взе вратар и крило"}
{"url": "http://www.monitor.bg/a/view/15794-%D0%91%D1%80%D0%B0%D0%B7%D0%B8%D0%BB%D1%81%D0%BA%D0%B8-%D0%BD%D0%B0%D1%86%D0%B8%D0%BE%D0%BD%D0%B0%D0%BB-%D0%B8%D0%B4%D0%B2%D0%B0-%D0%B2-%D0%A6%D0%A1%D0%9A%D0%90%D0%A1%D0%BE%D1%84%D0%B8%D1%8F-%D0%9A%D0%B0%D1%80%D0%B0%D0%BD%D0%B3%D0%B0-%D0%BD%D0%BE%D0%BC%D0%B5%D1%80-1-%D0%B7%D0%B0-%D0%B3%D0%BE%D0%B4%D0%B8%D0%BD%D0%B0%D1%82%D0%B0/", "text": "\n                    Левият бек на бразилския „Интернасионал” – Жеферсон, е на крачка от трансфер в ЦСКА-София, съобщава сайтът gauchazh.clicrbs.com.br. Очаква се бившият юношески национал на Бразилия да бъде преотстъпен, след като не попада в плановете на треньора Одаир Хелман. Фаворит за бранителя, който през тази година игра като преотстъпен във „Витория”, е именно българският клуб. Засега обаче не е ясно по какъв точно начин бразилецът ще акостира на „Армията“. Най-вероятно той ще бъде преотстъпен за 6 или 12 месеца в тима на Стамен Белчев. През 2017-а Жеферсон има 39 мача и 1 гол на сметката си за „Витория”. На „Армията” следят и гамбиец от френската Лига 2, като се очаква в близките дни да има повече яснота.В същото време звездата на ЦСКА-София Фернандо Каранга е най-добрият футболист на \"червените\" за изминалия полусезон. Това определиха феновете на тима в допитване на официалния уеб сайт, като бразилецът печели над 50% от вота. Второто място в анкетата зае левият защитник Антон Недялков, който вече не е част от клуба, а на третата позиция се нареди Кирил Десподов. Утре ще бъде изтеглен един от гласувалите в анкетата, който ще получи оригинална фланелка на Фернандо Каранга. \n\n\n                    ", "date": "2017.12.28", "title": "Бразилски национал идва в ЦСКА-София, Каранга номер 1 за годината"}
{"url": "http://www.monitor.bg/a/view/34382-%D0%9B%D0%B8%D0%B2%D1%8A%D1%80%D0%BF%D1%83%D0%BB-%D1%81%D1%87%D1%83%D0%BF%D0%B8-%D1%80%D0%B5%D0%BA%D0%BE%D1%80%D0%B4%D0%B0-%D1%81%D1%8A%D1%81-75-%D0%BC%D0%BB%D0%BD-%D0%BF%D0%B0%D1%83%D0%BD%D0%B4%D0%B0-%D0%B7%D0%B0-%D0%92%D0%B0%D0%BD-%D0%94%D0%B0%D0%B9%D0%BA/", "text": "Паулиньо: Вече търся къща на Коутиньо в Барселона\n                    „Ливърпул” обяви привличането на централния защитник Върджил ван Дайк от „Саутхемптън”, а трансферът е за рекордните 75 милиона паунда. Мърсисайдци и „светците” са преговаряли в последните няколко дни, след като през лятото разговорите се провалиха. В крайна сметка от „Ливърпул” са се съгласили да платят умопомрачителната сума. Предполага се, че заплатата на високия 193 см защитник ще бъде около 180 000 паунда на седмица. Той ще играе с №4 за новия си тим.„Манчестър Сити” и „Челси” също проявяваха интерес към защитника, но мърсисайдци ги изпревариха. До този момент рекордът за най-скъп защитник се държеше от Бенжамен Менди, преминал от „Монако” в „Манчестър Сити” през лятото на тази година за 57,5 милиона евро. “За мен е голяма чест, че постигнах договорка с „Ливърпул”, коментира Ван Дайк. - Присъединявам се към един от най-големите клубове в света. Нямам търпение да облека червената фланелка пред трибуна “Коп” и да дам всичко от себе си в стремежа да помогна на този велик клуб да постигне нещо специално в следващите години”, написа 26-годишният холандец в социалните мрежи. От него ще се очаква да закрепи защитата на „Ливърпул”, която определено е слабото място на тима този сезон.В същото време бразилският полузащитник на „Барселона” Паулиньо отвори широко вратата за трансфер на сънародника си Коутиньо на \"Камп Ноу\". Паулиньо призна, че двамата вече си говорят за живота в Барселона и че ще му помогне да си намери хубава къща в града. \"Той знае, че тук ще намери всичко и семейството му ще е щастливо. Наясно е с много неща и явно вече е взел решение. За мен никога не е грешка да дойдеш в „Барселона”. Всички го искаме\", коментира Паулиньо за сънародника си от „Ливърпул”, който през лятото изяви желание да премине в испанския колос, но не бе пуснат от шефовете на мърсисайдци.\n\n\n                    ", "date": "2017.12.28", "title": "„Ливърпул“ счупи рекорда със 75 млн. паунда за Ван Дайк"}
{"url": "http://www.monitor.bg/a/view/81962-%D0%A8%D0%B8%D1%84%D1%80%D0%B8%D0%BD-%D0%BD%D0%B0%D0%B9%D0%B1%D1%8A%D1%80%D0%B7%D0%B0-%D0%B8-%D0%BD%D0%B0-%D1%81%D0%BB%D0%B0%D0%BB%D0%BE%D0%BC%D0%B0-%D0%B2-%D0%9B%D0%B8%D0%BD%D1%86/", "text": "Дъщерята на Люк Алфан на крачка от сензация\n                    \n                                        Mикаела Шифрин (САЩ) спечели слалома от Световната купа по ски-алпийски дисциплини в Ливц (Ав). Носителката на големия кристален глобус за миналия сезон беше най-бърза в първия манш с 51,03 секунди и въпреки че остана с 11-о време във втория - 52,03, зае първото място с 1:43,87 мин. Това беше 36-ата победа на 22-годишната американка и 5-а за сезона.На 0,89 сек. от Шифрин второто място зае Уенди Холденер (Швейц), а трета на 1,22 сек. завърши Фрида Хансдотер (Шв). За Микаела Шифрин състезанието в Линц е особено важно, в него тя се качи за първи път на подиума преди 6 години, когато беше само на 16.Връстничката на американката Естела Алфан - дъщерята на носителя на големия глобус през 1997 г. и победител в рали \"Дакар\" през 2006-а Люк Алфан, пък беше на крачка от голямата сензация. Тя завърши първото спускане на 23-о място, на 2,96 сек. от Шифрин. Във второто обаче даде най-добро време - 51,70 сек. и се изкачи с 18 места напред, като завърши 5-а, на 1,82 сек., и като държа в шах до последните минути фаворитките в дисциплината. Естела е родена във Бианкон (Фр), но се състезава за Швеция и досега няма подиум за Световната купа.В генералното класиране след първите 13 старта за сезона Микаела Шифрин води с 821 т. Втора с 430 е Виктория Ребенсбург (Гер), а трета с 374 - Тина Вайрайтер (Лихт).\n                    \n                                    ", "date": "2017.12.28", "title": "Шифрин най-бърза и на слалома в Линц"}
{"url": "http://www.monitor.bg/a/view/53306-%D0%A3%D1%81%D0%BC%D0%B0%D0%BD-%D0%94%D0%B5%D0%BC%D0%B1%D0%B5%D0%BB%D0%B5-%D1%81%D0%B5-%D0%B7%D0%B0%D0%B2%D1%80%D1%8A%D1%89%D0%B0-%D0%BD%D0%B0-7-%D1%8F%D0%BD%D1%83%D0%B0%D1%80%D0%B8/", "text": "\n                    Най-скъпата покупка в историята на „Барселона” - Усман Дембеле, ще се завърне в игра на 7 януари в двубоя с „Леванте”. Французинът пострада в началото на сезона, а сега появата му се чака с нетърпение - още повече, че бе готов за игра още в Ел Класико с „Реал” (Мадрид) на 23 декември. От „Барса” вече потвърдиха, че Дембеле ще играе и почти сигурно ще е сред титулярите, като написаха за мача с „Леванте”: „Не пропускайте завръщането на Дембеле на \"Камп Ноу\". Възможно е 20-годишната звезда да поиграе и срещу „Селта” за Купата няколко дни по-рано, за да навлезе постепенно във форма.В същото време мениджърът на „Манчестър Сити” Хосеп Гуардиола определи испанския гранд „Барселона” като основен фаворит за спечелването на Шампионската лига този сезон. Бившият наставник на каталунците посочи присъствието на Лионел Меси като коз номер 1 на \"синьо-червените\" в надпреварата. Гуардиола бе попитан от репортер дали „Сити” е сред фаворитите за спечелването на най-комерсиалния клубен турнир и ако не, кой е фаворитът. \"В кой отбор играе Меси? „Барселона”. Значи те са фаворитите\", каза Гуардиола и приключи темата. \n\n\n                    ", "date": "2017.12.28", "title": "Усман Дембеле се завръща на 7 януари"}
{"url": "http://www.monitor.bg/a/view/53951-%D0%94%D0%B6%D0%B8%D0%B7%D1%8A%D1%81%D0%B0-%D0%B8-%D0%95%D1%81%D0%BC%D0%B5%D1%80-%D1%81-%D0%96%D0%B8%D0%B2%D0%BE%D1%82-%D0%BA%D0%B0%D1%82%D0%BE-%D0%BD%D0%B0-%D0%BA%D0%B8%D0%BD%D0%BE/", "text": "\n                    Футболистът Благой Георгиев и съпругата му Есмер Омерова се появиха на парти под мотото „Живот като на кино“, с което столичният клуб The 1 Exclusiveна отпразнува първия си рожден ден. С близостта си чаровната татарка и халфът на „Оренбург“ потвърдиха затоплянето на отношенията си. Наскоро те белязаха рестартирането на връзката си с огледални татуси. В основата и на двете рисунки е датата на сватбата на Благой и танцьорката, но те са рамкирани с различни послания. От вътрешната страна на предмищницата си Есмер е изписала \"Няма да позволя на никой да ни раздели\", а Джизъса остава верен на религиозността си с \"Това, което Господ събра\".На събитието внимание привлече и попфолк певицата Ивена. Тя дебютира на светско събитие с дългогодишния си приятел, с когото живее на семейни начала. Двойката обаче отказа да позира за снимка.    Снимки: Иван Ерменков \n\n\n                    ", "date": "2017.12.28", "title": "Джизъса и Есмер с „Живот като на кино“"}
{"url": "http://www.monitor.bg/a/view/2874-%D0%9F%D1%80%D0%B5%D0%B4%D0%B8-8-%D0%B3-%D0%BD%D0%B8-%D0%BD%D0%B0%D0%BF%D1%83%D1%81%D0%BD%D0%B0-%D1%81%D1%8A%D0%B7%D0%B4%D0%B0%D1%82%D0%B5%D0%BB%D1%8F%D1%82-%D0%BD%D0%B0-%D0%A0%D0%B5%D1%84%D0%B0%D0%BD-%D0%91%D1%8A%D0%BB%D0%B3%D0%B0%D1%80%D0%B8%D1%8F/", "text": "\n                    \n\n\"Отиде си Стефан Попов - човекът, който можеше гордо да каже откъде му е първият милион. От работа, от шанс и от невероятната си дарба на парфюмерист. Човекът, който създаде най-добрата българска парфюмерийна компания Рефан България ООД се спомина в битка.\n\nОт десет години той беше отписан от повечето лекари: операция след операция, химиотерапия след радиотерапия... Да, трудно му беше в последните месеци да отиде до фабриката, но ако някой се съмнява в това, кой правеше нещата в Рефан, значи просто не е от хората, които познаваха Стефан Попов.\nЗнам, че моят приятел е от хората, които са убедени, че със земния път нещата не свършват. Ако е така, а той беше убеден в това, значи там, накъдето е тръгнал, много им трябва някой с много кураж и някой с невероятно чувство за естетика.\nПрочее, нека ангелите се стягат за работа. Духът на Стефан Попов е заразителен. И ако някой от небесните все пак нещо го домързява - нека да си ни го върне. Тук винаги имаме нужда от него.\nДен, преди да потегли, Стефан Попов остави подарък. На Стефанов ден още една мраморна чешма в Родопите даде вода и прохлада на жадните. Моят приятел ни показа дори как достойно се отива от този свят: стисна зъби и държа капчицата живот, докато водата от Стефановата чешма потече. Свърши си работата и тръгна.\"\n\n\n                    ", "date": "2017.12.28", "title": "Преди 8 г. ни напусна създателят на Рефан България"}
{"url": "http://www.monitor.bg/a/view/11127-%D0%A5%D1%8E-%D0%94%D0%B6%D0%B0%D0%BA%D0%BC%D0%B0%D0%BD-%D1%81%D1%8A%D0%B1%D0%B8%D1%80%D0%B0-%D1%83%D1%80%D0%BE%D0%B4%D0%B8-%D0%B2-%D1%86%D0%B8%D1%80%D0%BA/", "text": "Режисьорът Майкъл Грейси превръща филма си в театрален мюзикъл\n                    Мъж с пуделско окосмяване по лицето, жена с брада и джудже са само част от кадрите в театралната трупа, сформирана от Хю Джакман в премиерното заглавие за седмицата „Най-великият шоумен“. Лентата е дебютна за режисьора Майкъл Грейси, който майсторски успява да ни докара от състояние на недоверие към сладникавите първи минути до морален катарзис след финалните надписи. Джакман е човекът,\n\n \n\n\n\n \n\nа ролята му на цирков актьор с безпогрешен бизнес нюх му спечели и номинация за „Златен глобус“. На церемонията, която ще се проведе след малко повече от седмица в Бевърли Хилс, „Най-великият шоумен“ ще се бори още за отличията за най-добър филм в категорията комедия/мюзикъл, както и за най-добър саундтрак. „С Джакман снимахме заедно реклама и както обикновено се случва на партитата след добре свършена работа – след някое друго питие той се обърна към мен с предложението да режисирам този мюзикъл. В началото на кариерата си се връзвах на подобни оферти, звънях развълнуван на родителите си. След това обаче винаги оставах разочарован от липсата на действие от страна на актьорите. Хю ме изненада от тази гледна точка и още на следващия ден ми изпрати сценария“, спомня си Грейси, като допълва, че само подбирането на оригиналните песни към лентата му отнемат няколко години.\n\nКакъв по-добър начин да изкараш бързи пари, от това да събереш най-чудатите лица от града и да ги накараш да танцуват и пеят, облечени в още по-странни костюми? Това е мантрата, която следва откривателят на цирка – Финиъс Барнъм (Джакман). Макар да\n\n \n\n\n\n \n\n„Най-великият шоумен“ не предявява претенцията за биографична справка на артистичния бизнесмен. „Още когато започнах проекта за него ми бяха ясни две неща – че е използвал всички тези странни хора като атракция, без да ги цени и че в крайна сметка те се превръщат в негово семейство“, обяснява още режисьорът, който вече планира да отведе историята и на сцената на Бродуей.\n\nКато магнит за по-младата публика със сигурност ще подейства участието на бившите звезди на „Дисни“ Зак Ефрон и Зендая, които се превръщат не само в основни стожери на цирка на Барнъм, но и в главните борци за това лентата да види бял свят. „Именно те подкрепиха проекта пред продуцентите, за които мюзикълът наистина е един голям риск. Започнахме работата по него много преди успеха на La La Land, така че тогава имаше много повече неизвестни“, заявява Грейси. След като „Най-великият шоумен“ направи премиерата си в САЩ преди дни, той вече генерира печалби в размер на над 28 милиона долара.\n                    ", "date": "2017.12.28", "title": "Хю Джакман събира уроди в цирк"}
{"url": "http://www.monitor.bg/a/view/24369-%D0%94%D0%B0%D1%80%D0%B8%D0%BD-%D0%90%D0%BD%D0%B3%D0%B5%D0%BB%D0%BE%D0%B2-%D1%81%D1%82%D0%B0%D0%B2%D0%B0-%D1%81%D0%B5%D0%BB%D1%81%D0%BA%D0%B8-%D0%BF%D0%BE%D0%BB%D0%B8%D1%86%D0%B0%D0%B9/", "text": "\n                    В униформата на селския полицай Любо ще видим Дарин Ангелов в сериала „Скъпи наследници“, който ще се завърти в ефира на bTV от 15 януари. Освен като пазител на реда, актьорът ще влезе и в ролята на фелдшер на Бели Вит. Героят на Ангелов ще е сред най-симпатичните в сериала, тъй като не търси пари, а любов. Докато приятелската атмосфера на снимачната площадка мотивира звездата от „Под прикритие“, то лошото време понякога го събарят. „Имаше и тежки моменти по време на снимките. Случваше се да ни изненадват атмосферни условия, заради който не можехме да продължим снимки. Спомням си едни потоп, задухаха ураганни ветрове, цялото село беше под вода, тичахме по терена да спасяваме техниката. Снимали сме на минусови температури, когато трябваше да се хвърля в едни преспи сняг, по риза“, разказа пред bTV Ангелов.Историята на сериала се върти около сблъсъка между две многолюдни фамилии с коренно различни ценности, а камерата се завъртя на ключови локации в Аржентина, Испания и Турция. До този март бяха заснети 80 от предвидените 150 епизода, като първоначалната идея бе те да бъдат излъчвани всеки делник в прайм тайм от есента.  \n\n\n                    ", "date": "2017.12.28", "title": "Дарин Ангелов става селски полицай"}
{"url": "http://www.monitor.bg/a/view/64167-%D0%94%D0%B5%D1%81%D0%B8%D1%81%D0%BB%D0%B0%D0%B2%D0%B0-%D0%B3%D1%83%D1%88%D0%BA%D0%B0-%D0%BC%D0%BE%D0%BC%D1%87%D0%B5%D0%BD%D1%86%D0%B5-%D0%BD%D0%B0-%D0%98%D0%B2%D0%B0%D0%BD%D0%BE%D0%B2%D0%B4%D0%B5%D0%BD/", "text": "С Малката Кобра вдигат детски кът в спалнята си\n                    В началото на януари ще проплаче рожбата на попфолк дивата Десислава и боксьора Благой Найденов. Терминът на певицата е насрочен за Ивановден, но не е изключено момченцето да подрани с появата си на бял свят. Бъдещите родители вече са подготвили детски кът, но не в отделна стая, а в своята спалня.също са налице. Изпълнителката на „Гледай да не бъркаш“ прекарва бременността си предимно вкъщи пред телевизора, но не пропуска да зарадва феновете си със снимки без грим, по пижама и с колосалното си коремче. Тя обяви в профила си във Фейсбук, че напуска музикалната сцена до следващото лято.Наскоро звездата от „Пайнер“ сподели, че с Малката Кобра правили опити за наследник от доста време, но все пак новината за успеха била изненада. „Бебето ни беше планирано. Истината е, че аз имах гинекологичен проблем. Не беше много сериозен, но трябваше да се направи интервенция, за да мога да забременея нормално. Процентът това да се случи обаче беше минимален. По тази причина, когато се случи, за мен беше неочаквано.“, изповяда се пред сп. LOVE style певицата.Родителите на Благо също очакват с нетърпение да посрещнат внучето си.въпреки голямата разлика от 17 години помежду им. Световният олимпийски шампион пък се разбира много добре със 15-годишния син на звездата. „Отношението на Благой към Майки е много приятелско. В същото време успява да създаде и респект.“, обнадеждена е певицата за бащините заложби на половинката си.  \n\n\n                    ", "date": "2017.12.28", "title": "Десислава гушка момченце на Ивановден"}
{"url": "http://www.monitor.bg/a/view/36109-%D0%90%D0%BD%D0%B5%D0%BB%D0%B8%D1%8F-%D0%BF%D1%80%D0%B5%D0%B3%D1%8A%D1%80%D0%BD%D0%B0-%D0%B8%D0%BD%D0%B2%D0%B0%D0%BB%D0%B8%D0%B4-%D0%BD%D0%B0-%D0%9A%D0%BE%D0%BB%D0%B5%D0%B4%D0%B0/", "text": "\n                    С празничен пакет певицата Анелия зарадва мъж с първа степен инвалидност на Коледа като добродволец на Holiday Heroes. Изпълнителката на „Дай ми още“ лично посети 52-годишния Любомир в дома му в с. Кривина. Мъжът е разведен, но има приятелка, с която си помагат в трудните дни. „Значи си добре, щом има любов“, намигна му попфолк дивата. Съпругата на Любо го оставя след като той губи работата си и вече не може да осигурява голяма сума пари за семейството си. Той има и три деца, с които рядко поддържа контакт. „Когато децата имат разведени родители, те винаги виждат нещата по по-специфичен начин, по-чувствителни са.“, разказа от опит Анелия и го съветва той да ги търси пръв.Шестата коледна кампания на Holiday Heroes събра 6575 празнични пакета, които зарадваха семейства в нужда в цяла България, раздадени за два дни. За първи път акцията „Дари играчка“ пък събра близо 1 тон или над 12 000 броя играчки.\n\n\n                    ", "date": "2017.12.28", "title": "Анелия прегърна инвалид на Коледа "}
{"url": "http://www.monitor.bg/a/view/7456-%D0%9A%D0%B5%D0%B9%D1%82-%D0%91%D0%BB%D0%B0%D0%BD%D1%88%D0%B5%D1%82-%D0%B8%D0%B7%D0%B3%D1%80%D1%8F%D0%B2%D0%B0-%D1%81-13-%D1%80%D0%BE%D0%BB%D0%B8-%D0%BD%D0%B0-%D0%A1%D0%A4%D0%A4/", "text": "\n                    В цели 13 роли в рамките на един филм ще видим носителката на „Оскар“ Кейт Бланшет по време на премиерата на „Манифест“ у нас. За първи път филмът – отличник на тазгодишния „Сънданс“, ще бъде представен на българска територия на София Филм Фест през март. \"Манифест\" дебютира като артизложба в мултиекранно пространство през 2015 г., а сценаристът и режисьор Джулиан Роузфелд после го превръща във филм. Може ли публичното афиширане на различни изкуства да бъде приложено в съвременното общество - този въпрос е в центъра на лентата. Роузфелд прави своеобразен реверанс към най-вълнуващите артистични демонстрации на миналия век, а привличането на Бланшет към проекта е като печалба от тотото за режисьора. Актрисата успява с лекота да се справи с представянето на всички игрови елементи на представените манифести.Междувременно спойката между спорт и кино ще е сред основните акценти на предстоящия София Филм Фест. , който ще се състои от 8 до 29 март догодина в столицата, Бургас, Пловдив и Варна.Определянето на тематичния акцент в събитието е свързан с избора на София за европейска столица на спорта през 2018 г.\n\n\n                    ", "date": "2017.12.28", "title": "Кейт Бланшет изгрява с 13 роли на СФФ"}
{"url": "http://www.monitor.bg/a/view/15288-%D0%A2%D0%BE%D0%BD%D1%87%D0%BE-%D0%A2%D0%BE%D0%BA%D0%BC%D0%B0%D0%BA%D1%87%D0%B8%D0%B5%D0%B2-%D1%81%D1%8A%D0%B1%D0%B8%D1%80%D0%B0-500-%D0%BD%D0%B0-%D0%BA%D1%80%D1%83%D0%B8%D0%B7-%D1%81-%D0%9C%D1%8A%D0%B6%D0%B5-%D0%BF%D0%BE%D0%B4-%D1%87%D0%B5%D1%85%D1%8A%D0%BB/", "text": "\n                    Близо 500 сънародници зад граница се редиха, за да станат свидетели на брачните неволи на Тончо Токмакчиев и Албена Колева в „Мъже под чехъл“ по време на круиз в Карибите. „Очакваше се да дойдат и повече хора, но голяма част от тях се отказаха, заради скорошните урагани“, разказа възпитаникът на Николина Георгиева пред bTV. Представянето на „Мъж под чехъл“ на кораба бе част от турнето на Токмакчиев, Колева и Кирил Ефремов в САЩ и Канада. Тримата излязоха пред българите зад океана в Бостън, Чикаго, Ню Йорк, Атланта, Торонта и др., като навсякъде усетили глада на нашенци към родното театрално изкуство. „Има много хубави хора, много публика - българи, които искат български театър, искат българско изкуство, искат българска музика. Живеят в САЩ, лоялни са към тази държава, в същото време обичат много България“, категоричен е Токмакчиев.\n\nСлед като преди две години посрещна първата си внучка, комикът вече планира да я присъедини към хобито си – планинарството. „Тази година качих Мусала и Вихрен, и Черни връх“, отчита личните си постижения 54-годишният актьор, като се зарича, че до няколко години ще води и малката Сесилия със себе си.\n                    ", "date": "2017.12.28", "title": "Тончо Токмакчиев събира 500 на круиз с „Мъже под чехъл“"}
{"url": "http://www.monitor.bg/a/view/14063-%D0%A0%D0%B5%D0%BA%D1%81-%D0%A2%D0%B8%D0%BB%D1%8A%D1%80%D1%81%D1%8A%D0%BD-%D0%B3%D0%BE%D1%80%D0%B4-%D0%BE%D1%82-%D1%81%D0%B5%D0%B1%D0%B5-%D1%81%D0%B8/", "text": "\n                    През изминалата година САЩ бяха изправени пред огромни предизвикателства в отношенията си със Северна Корея, Китай и Русия и в усилията си да победят международния тероризъм. Но американците трябва да бъдат окуражени от напредъка на Държавния департамент и на американската Агенция за международно развитие в усилията им за постигане на глобален мир и стабилност.\n\n\"Аз съм горд от нашата дипломация\", пише американският държавен секретар Рекс Тилърсън в статия във в. \"Ню Йорк таймс\".\n\n\"Победата над тероризма си остава един от най-висшите президентски приоритети. Агресивната стратегия на администрацията за противодействие на Ислямска държава предостави по-големи правомощия на американските военни командири на бойното поле, давайки на нашите сили повече свобода и бързина да правят онова, което могат най-добре в партньорство с местните сражаващи се сили. Като резултат от това глобалната коалиция за разгром на ИДИЛ ускори операциите си и на практика си върна всички територии, които преди това държеше Ислямска държава в Ирак и Сирия. И докато нашите военни помагаха за прочистването на Ирак и Сирия от силите на ИД, то нашите дипломати ги следваха с хуманитарна помощ и съдействие\", пише в статията Тилърсън.\n\nТой припомня, че ангажиментът за възпиране на ислямисткия тероризъм и екстремизъм е мотивирал и решението на администрацията за приемане на нова стратегия за Южна Азия, която се фокусира върху Афганистан. Тази страна не може да стане убежище за терористи, както беше в дните преди атаките от 11 септември 2001 г., пише Тилърсън и допълва, че Пакистан трябва да допринася за борбата срещу терористичните групи на своя територия и трябва да засвидетелства желание да си партнира със САЩ в тази насока.\n\nЗа Русия в статията Тилърсън казва, че САЩ имат лоши отношения с една надигаща се Русия, която нахлу в съседните Грузия и Украйна през последното десетилетие и подкопа суверенитета на западните страни, бъркайки се в техните избори.\n\nТилърсън подчертава ангажимента на САЩ за възстановяване на суверенитета и териториалната цялост на Украйна и посочва, че без мирно решение на украинската ситуация, което трябва да започне с придържането на Русия към Минските договорености, не може да има обичайни отношения с тази страна.\n\n\"И докато ние сме нащрек срещу руската агресия, ние признаваме необходимостта да се работи с Русия там където се пресичат взаимните ни интереси\", допълва Тилърсън и посочва, че няма по-очевиден пример за това от Сирия.\n\n\"Сега, когато президентът Владимир Путин потвърди привързаността си към подкрепяния от ООН женевски политически процес за ново бъдеще за Сирия, ние очакваме Русия да изпълнява обещаното\", пише Тилърсън и изразява увереност, че успехът на женевските преговори ще доведе до една свободна от Башар Асад и от семейството му Сирия.\n\nЗа Северна Корея Тилърсън казва, че още с идването на власт Доналд Тръмп е идентифицирал тази страна като най-голяма заплаха за американската сигурност и се отказал от политиката на стратегическо търпение, която не е дала резултат.\n\n\"На нейно място ние приложихме политика на натиск чрез дипломатически и икономически санкции\", пише Тилърсън и припомня, че тази година Съветът за сигурност на ООН е приел три резолюции с едни от най-строгите санкции в историята си, в това число и забрана на износа на широка гама от севернокорейски стоки, като желязо, въглища, текстил.\n\nТилърсън припомня, че САЩ са поискали от съюзници и партньори да упражнят едностранен натиск над Северна Корея, за да принудят режима да промени поведението си и много от тези страни са отговорили положително на призива. Тилърсън казва, че тази мирна кампания е съкратила с около 90% приходите от севернокорейски износ, които се използват за финансиране на разработването на незаконни оръжия.\n\nТой припомня, че вратата на диалога остава отворена, но че САЩ са дали да се разбере ясно, че режимът в Пхенян трябва да си спечели правото да се върне на масата на преговорите.\n\nКато централен компонент в севернокорейската стратегия Тилърсън определя убеждаването на Китай да упражни своето решаващо икономическо влияние над Пхенян. Държавният секретар смята, че Китай може да направи още в тази насока.\n\nГоворейки за Китай, Тилърсън казва, че САЩ ще продължат да преследват американските интереси в други области на сътрудничество, в това число търговския дисбаланс, кражбата на интелектуална собственост и смущаващите китайски военни дейности в Южнокитайско море и на други места.\n\nОтносно Иран Тилърсън казва, че работата със съюзниците и с Конгреса ще продължи с цел отстраняване на многото недостатъци на иранската ядрена сделка, като същевременно се изградят единни усилия за наказване на Иран за неговите нарушения на ангажиментите му във връзка с балистичните ракети и на неговите дестабилизиращи дейности в региона.\n\n\"Когато се събуждам всяка сутрин, първата ми мисъл е: Как мога аз и моите колеги от Държавния департамент да използваме дипломацията, за да попречим хора по света да бъдат убивани, ранявани или лишавани от техните права?\", пише Тилърсън в края на статията.\n\n\"Въпреки предизвикателствата, аз оставам оптимист за силата на дипломацията да разрешава конфликти и да постига напредък на американските интереси\", допълва той.\n                    ", "date": "2017.12.28", "title": "Рекс Тилърсън горд от себе си"}
{"url": "http://www.monitor.bg/a/view/44622-%D0%92%D1%8A%D0%BB%D0%BD%D0%B0-%D0%BB%D0%BE%D1%88%D0%BE-%D0%B2%D1%80%D0%B5%D0%BC%D0%B5-%D1%83%D0%B4%D1%80%D1%8F-%D0%93%D1%8A%D1%80%D1%86%D0%B8%D1%8F/", "text": "\n                    От днес Гърция ще бъде обхваната от нова вълна лошо време, характеризираща се с дъжд, вятър и сняг по високите части, съобщават гръцките медии.\n\nУраганен вятър пък е блокирал морския транспорт в района на Йонийско море.\n\nЗаради силните пориви е спряно движението на фериботите, пътуващи между Игуменица и остров Корфу. Не се движат също и корабите по линиите Килини-Закинтос, Ликсури-Аргостоли и Порос-Килини.\n                    ", "date": "2017.12.28", "title": "Вълна лошо време удря Гърция"}
{"url": "http://www.monitor.bg/a/view/3580-%D0%94%D0%B5%D1%81%D0%B5%D1%82%D0%BA%D0%B8-%D1%83%D0%B1%D0%B8%D1%82%D0%B8-%D0%BF%D1%80%D0%B8-%D0%B0%D1%82%D0%B5%D0%BD%D1%82%D0%B0%D1%82-%D0%B2-%D0%9A%D0%B0%D0%B1%D1%83%D0%BB/", "text": "\n                    Най-малко 40 души са били убити и 30 ранени при самоубийствена атака в шиитска културна и религиозна организация в западната част на афганистанската столица Кабул, предаде Би Би Си.\n\nМинистерството на вътрешните работи заяви пред Би Би Си, че самоубийственият взрив е последван от още две експлозии в района. Все още никой не е поел отговорност за нападението.\n\nПрез последните месеци Ислямска държава извърши атаки срещу шиити в цялата страна, а екстремистите в Афганистан значително засилиха позициите си в редица източни, южни и северни провинции.\n                    ", "date": "2017.12.28", "title": "Десетки убити при атентат в Кабул"}
{"url": "http://www.monitor.bg/a/view/86095-%D0%9F%D0%BE%D0%BB%D1%8F%D1%80%D0%B5%D0%BD-%D1%81%D1%82%D1%83%D0%B4-%D1%81%D0%BA%D0%BE%D0%B2%D0%B0-%D1%81%D0%B5%D0%B2%D0%B5%D1%80%D0%BD%D0%B0%D1%82%D0%B0-%D1%87%D0%B0%D1%81%D1%82-%D0%BD%D0%B0-%D0%A1%D0%90%D0%A9/", "text": "\n                    Рекордни снеговалежи и вълна от полярен студ парализираха редица северни американски щати.\n\nБездомник е починал от студ чакайки на автобусна спирка в Синсинати, щата Охайо. Температурата там падна до -15 градуса. Редица градове буквално са парализирани от лошото време и хората не излизат. Очаква се студената вълна да продължи до 2 януари.\n\nДнес и утре прогнозите са, че на места температурите ще паднат до рекордни нива. Студената вълна се придружава от рекордни снеговалежи. В град Ери, недалеч от Ниагарския водопад, паднаха метър и половина сняг за 48 часа.\n\nВ историята на градчето няма записан случай да е валяло толкова много сняг.\n\nВластите обявиха извънредно положение.\n                    ", "date": "2017.12.28", "title": "Полярен студ скова северната част на САЩ"}
{"url": "http://www.monitor.bg/a/view/77591-%D0%9D%D0%B0-%D0%91%D0%B0%D0%BB%D0%B8-%D1%80%D0%B0%D1%8F%D1%82-%D0%BD%D0%B0-%D0%B7%D0%B5%D0%BC%D1%8F%D1%82%D0%B0-%D0%B5-%D1%81%D0%BC%D0%B5%D1%82%D0%B8%D1%89%D0%B5-%D0%A1%D0%9D%D0%98%D0%9C%D0%9A%D0%98/", "text": "\n                    Често наричан рая на земята, индонезийският остров Бали с превърна в смущаващ пример на проблема с боклука в страната.Годишно Индонезия допринася 1,29 млн. метрични тона към тези планини от боклуци в морето.Вълните от пластмасови боклуци се носят в реките и океаните в региона и с всяка година създават все повече проблеми - запушване на водните пътища в градовете, увеличаване на риска от наводнения и нараняване или причиняване смъртта на морски животни,които поглъщат пластмасови отпадъци или попадат в капана на огромните количества боклуци.Проблемът е толкова остър, че властите на о. Бали обявиха „извънредно положение с боклуците“ на шесткилометрова брегова ивица, включваща популярни плажове. В района се наложило да бъдат изпратени 700 работници и 35 камиона, които всеки ден извозват по около 100 т. Отпадъци към близкото депо. Проблемът с боклуците на Бали се изостря през сезона на мусоните, когато силните ветрове морските вълни изхвърлят на брега камари опаковки и пластмасови бутилки, а придошлите реки влачат към крайбрежната ивица боклуци от вътрешността на острова.Все пак мащабът на проблема, пред който е изправена Индонезия, е огромен, поради населението от над 250 милиона и лошата инфраструктура за преработка на отпадъци. \n\n\n                    ", "date": "2017.12.28", "title": "На Бали – раят на земята е сметище (СНИМКИ)"}
{"url": "http://www.monitor.bg/a/view/55852-%D0%9F%D1%83%D1%82%D0%B8%D0%BD-%D0%BD%D0%B0%D1%80%D0%B5%D0%B4%D0%B8-%D0%BD%D0%B0-%D1%81%D0%BB%D1%83%D0%B6%D0%B1%D0%B8%D1%82%D0%B5-%D0%B4%D0%B0-%D1%83%D0%B1%D0%B8%D0%B2%D0%B0%D1%82-%D1%82%D0%B5%D1%80%D0%BE%D1%80%D0%B8%D1%81%D1%82%D0%B8%D1%82%D0%B5-%D0%BD%D0%B0-%D0%BC%D1%8F%D1%81%D1%82%D0%BE/", "text": "\n                    Руският президент Владимир Путин е наредил на специалните служби при заплаха за живота на служителите на органите на реда от страна на терористите „никого да не вземат в плен“. „Вчера дадох указание на директора на Федералната служба за сигурност при задържането на тези бандити да действат единствено в рамките на закона. Но при заплаха за живота и здравето на нашите офицери да действат решително и да ликвидират бандитите на място“, предават агенциите точните думи на държавния глава.          Путин коментира и взрива, прогърмял в сряда вечерта в супермаркет от веригата „Перекрьосток“ в Санкт Петербург. Бомбата беше заложена в една от клетките за съхранение на багаж в магазина, като при експлозията пострадаха 13 души. Загинали няма. Разследващите още не са излезли с официална версия по случая, но президентът окачестви случилото се като терористичен атентат. Заявлението му прозвуча в четвъртък по време на церемония по награждаване на руски военнослужещи, участвали в операцията в Сирия. След изявлението на Путин от Следствения комитет съобщиха, че се работи по всички хипотези, включително и терористична атака.Междувременно изданието „Росбалт“ публикува снимка на предполагаемия извършител на престъплението в „Перекрьосток“. Това е мъж с азиатска външност, облечен в зелен суитчър, спортни панталони и черни маратонки. Както отбелязва агенцията, заподозреният известно време обикалял из магазина, без нищо да купи, след което излязъл. Според „Росбалт“ именно той е поставил в камерата за съхранение раницата с бомбата, която била натъпкана с поразяващи елементи и с мощност от 200 грама тротилов еквивалент.          По случая Следственият комитет образува наказателно дело за „покушение на убийство на две и повече лица по общественоопасен начин“. Работата на органите на реда по разследването на взрива в северната руска столица се координира от Националния антитерористичен комитет, уточнява НТВ.                    Полицията успя да задържи бившия собственик на московската сладкарска фабрика „Меншевик“ Илия Аверианов, който ден преди това устрои стрелба в предприятието, предаде Лента.ру. При инцидента загина един човек, други трима бяха ранени. При операцията на органите на реда в сряда Аверианов успя да избяга, но по-късно бе намерен да се укрива на ул. „Правда“ в столицата. По предварителна информация стрелбата е започнала след конфликт между сегашното ръководство на фабриката и бившия й собственик. \n\n\n                    ", "date": "2017.12.28", "title": "Путин нареди на службите да убиват терористите на място "}
{"url": "http://www.monitor.bg/a/view/23462-%D0%A1%D0%B5%D0%BA%D1%81%D1%8A%D1%82-%D0%B2-%D0%9D%D1%8E-%D0%99%D0%BE%D1%80%D0%BA-%D1%81%D0%B5-%D0%BF%D1%80%D0%B5%D0%BC%D0%B5%D1%81%D1%82%D0%B8-%D0%BF%D0%BE-%D0%BA%D0%B0%D0%BB%D0%BA%D0%B0%D0%BD%D0%B8%D1%82%D0%B5/", "text": "Някои разпознаха в графита признаци на полов тормоз\n                    Внушителна по размери рисунка, изобразяваща в шокиращи детайли мъжки пенис, се появи на фасадата на сграда в Манхатън на Бъдни вечер, пише в. „Гардиън“. 4-етажният член е дело на шведската художничка феминистка Каролина Фалколт.\"Наскоро завърших една гигантска вагина на Пайк-стрийт и реших, че със сигурност й трябва един член. Калканът на Брум-стрийт беше идеален за тази цел. Ако перифразирам художничката Джудит Бърнстейн, бих казала, че ако един член може да влиза в жена, значи може да се качи и на стена“, заяви Фалколт. В Инстаграм тя „пое отговорност“ за творбата, на която липсват тестиси. Фалколт написа в социалната мрежа“NO TIME 4 BALL $$.(Няма време за топки) Никога не съм чувала толкова много смях и не съм виждала толкова много щастливи лица зад гърба ми, когато рисувам, както днес, докато рисувах тази стена на улица“Бруум“, написа художничката.Работата й е била възложена от организацията The New Allen, ръководена от Милан Келес, който е съсобственик на перуанска закусвалня в района.Според Каролина Фалколт хората не трябва да се притесняват от телата и сексуалността си.Местните жители обаче не са във възторг от тази проява на съвременното изкуство. Собственик на обществена пералня наблизо твърди, че огромният фалос изнервя клиентите и се отразява негативно на бизнеса. „Това не го искаме, надявам се, че ще го заличат“, казва мъжът.Според канадска туристка пък въпросното произведение е сексуално оскърбление. „Много е странно, той е толкова фалически, че просто е отвъд границите на сексуалния тормоз. Обикновено подобни неща се завоалират по някакъв начин, но тук просто е като трън в очите“, казва недоволната канадка.Има и такива, които са направо във възторг от майсторството на автора, както и такива, които го намират за забавно.Каролина Фалколт, известна още като Blue, отдавна работи над създаването на „женски“ графити. Творбите й красят сгради в много градове по света, а някои от тях са изложени в музея на изкуствата в родния й Гьотеборг.\n\n\n                    ", "date": "2017.12.28", "title": "Сексът в Ню Йорк артистично се премести по калканите"}
{"url": "http://www.monitor.bg/a/view/4289-%D0%92-%D0%A0%D1%83%D1%81%D0%B8%D1%8F-%D0%BE%D0%BF%D1%80%D0%B5%D0%B4%D0%B5%D0%BB%D0%B8%D1%85%D0%B0-%D0%BD%D0%B0%D0%B9%D0%BF%D1%80%D0%B8%D0%B2%D0%BB%D0%B5%D0%BA%D0%B0%D1%82%D0%B5%D0%BB%D0%BD%D0%B8%D1%82%D0%B5-%D0%B6%D0%B5%D0%BD%D0%B8-%D0%BD%D0%B0-2017-%D0%B3/", "text": "\n                    Актрисата Гал Гадот и годеницата на британския принц Хари Меган Маркъл влязоха в списъка на най-сексапилните жени на 2017 г., публикуван от сайта Лайф.\n\nГал Гадот е служила в израелската армия, роди дете и се снима в един от най-сензационните филми на годината. Тя определено е \"Жената-чудо\".\n\nСъпругата на футболиста от санктпетербургския клуб \"Зенит\" Александър Кержаков също влезе в класацията. Милана не само е вярна опора на мъжа си, но и добра \"фея\" за тежкоболни деца. Тя закупи оборудване за лечението на детска церебрална парализа, плати за реабилитацията на децата и организира два мащабни благотворителни бала. През годината Милана роди първото си дете и бързо възвърна добрата си форма.\n\nМеган Маркъл се класира в списъка заради прекрасната си усмивка, бронзовата си кожа и гъвкавостта си, благодарение на всекидневните практики йога.\n\nРуската актриса Юлия Пересилд привидно е скромна и срамежлива, но завъртя главата на мастития режисьор Алексей Учител, който изостави жена си и децата си заради нея. На русокосата муза на Учител приписват дори връзка с Роман Абрамович - Юлия винаги има място в ложата на олигарха в Болшой театър.\n\nПредставяте ли си колко е трудно да бъде заменена Моника Белучи? Шоколадовата мароканка Тина Кунаки обаче успя. Само бедрата й могат да отвлекат вниманието на възлюбения й, актьора Венсан Касел, от разкошните й къдрици.\n\nБледата и неуверена в себе си героиня на Софи Търнър от сериала \"Игра на тронове\" беше преобразена в последния сезон. Желана от всички мъже във Вестерос, тя се справи с враговете и стана господарка в замъка на своя род. В реалността животът на Софи е малко по-прозаичен - тя подготвя сватбата си с певеца Джо Джонас.\n                    ", "date": "2017.12.28", "title": "В Русия определиха най-привлекателните жени на 2017 г."}
{"url": "http://www.monitor.bg/a/view/48342-%D0%A0%D0%B0%D0%B7%D1%81%D0%BB%D0%B5%D0%B4%D0%B2%D0%B0%D1%82-%D0%BA%D1%83%D1%87%D0%BA%D0%B0%D1%80-%D0%B2%D0%BB%D0%B0%D1%87%D0%B8%D0%BB-%D0%B6%D0%B8%D0%B2%D0%BE%D1%82%D0%BD%D0%BE-%D1%81-%D0%BA%D0%BE%D0%BB%D0%B0/", "text": "\n                     \n\nДосъдебно производство за особено жестоко поведение спрямо гръбначно животно , следствие на което то е получило тежки наранявания е образувала казанлъшката районна прокуратура след появили се публикации в социалните мрежи. Инцидентът е от 25 декември, когато жителят на село Черганово Моньо Иванов завързал току що закупено 5-годишно куче от породата „азиатска овчарка“ за теглича на личния си автомобил и го влачил близо 2 км до дома си.\n\nГледката на окървавеното животинче предизвика истинска буря от възмущение в социалните мрежи, подаден е бил сигнал до СНЦ „Любов за животните – България“, техен представител е издирил извършителя.\n\nПо думите на бай Моньо наложило се да влачи кучето защото бившият му стопанин го предупредил, че има твърде злобен нрав и може да го ухапе. След намесата на  активистите на сдружението пострадалото животно е било прегледано от ветеринарен лекар, назначено му е лечение,започнала е и кампания за набирането на необходимите средства.\n\nОще в първия работен ден след празниците образувахме досъдебно производство по член 325 б ал. 2 т. 3 от НК, проверката ще бъде извършена от служители на районното полицейско управление, коментира районният прокурор в Казанлък Таня Димитрова.\n\nЗаконът предвижда затвор от 1 до 3 години и глоба от 2 до 5 000 лв за извършителя на такова деяние. Няма данни Моньо Иванов да е криминално проявен, човекът гледал животни и платил за песа 200 лв.\n                    ", "date": "2017.12.28", "title": "Разследват кучкар, влачил животно с кола    "}
{"url": "http://www.monitor.bg/a/view/2062-19%D0%B3%D0%BE%D0%B4%D0%B8%D1%88%D0%B5%D0%BD-%D0%BC%D1%8A%D1%81%D1%82%D0%B8-%D0%BD%D0%B0-%D0%B1%D0%B0%D1%82%D0%BA%D0%BE-%D1%80%D0%B5%D0%B6%D0%B5-%D0%BC%D1%83-%D0%B3%D1%83%D0%BC%D0%B8%D1%82%D0%B5/", "text": "\n                     \n\n19-годишен младеж от град Твърдица е задържан след сигнал за нарязани гуми на лек автомобил „БМВ“, паркиран пред дома на собственика му. Сигналът за разпраните 4 гуми на немското возило без подаден около 13,20 часа на 24 декември от 30-годишен твърдичанин. Два дни по-късно, след оглед на няколко монтирани в близост охранителни камери местните полицаи стигнали до Георги Х., от чийто дом бил иззет специално направен нож за рязане на каучук.\n\nВ предварителния разговор младежът признал, че нарязал гумите, за да отмъсти на комшията си, който преди месец му хвърлил сериозен бой. Разправията била заради местна хубавица, която по-възрастният мъж харесвал, но тя не му обръщала внимание и предпочитала да върти любов с Георги. \n                    ", "date": "2017.12.28", "title": "19-годишен мъсти на батко, реже му гумите       "}
{"url": "http://www.monitor.bg/a/view/50887-%D0%97%D0%B0%D0%B4%D1%8A%D1%80%D0%B6%D0%B0%D0%BD-%D0%B7%D0%B0-%D0%B1%D0%BB%D1%83%D0%B4%D1%81%D1%82%D0%B2%D0%BE-%D0%B4%D0%B0%D1%81%D0%BA%D0%B0%D0%BB-%D0%BE%D1%82%D1%80%D0%B8%D1%87%D0%B0-%D0%B4%D0%B0-%D0%B5-%D0%BE%D0%BF%D0%B8%D0%BF%D0%B2%D0%B0%D0%BB-%D0%B6%D0%B5%D1%80%D1%82%D0%B2%D0%B0%D1%82%D0%B0-%D1%81%D0%B8/", "text": "\n                     \n\nЗадържаният преди Коледа за блудствени действия с непълнолетна 66-годишен преподавател по математика от Казанлък Стоян Ганчев отрича да е извършил някакво престъпление, категоричен е неговият защитник, адвокат Райко Колев.\n\n„Клиентът ми е описал всичко онова, което рутинно е вършел при даване на консултации на невръстните момчета и момичета,по думите му в тях нямало нищо свързано с блудство и че най-вероятно 13-годишната, заради която е задържан е останала с погрешно впечатление.“, коментира адвокатът. Той обаче не възнамерява да обжалва наложената постоянна мярка за неотклонение „задържане под стража“ на насроченото за днес /29 декември/ заседание на старозагорския окръжен съд. „Така преценихме с клиента и съпругата му, няма обаче пречки да искаме промяната веднага след Нова година. При задържането му съдът в Казанлък се съобрази с мнението на прокуратурата , че Ганчев може да повлияе на момичето или на свидетелите, с които добре се познава като техен преподавател и ние се съобразяваме. Ще изчакаме още известно време…“, уточни юристът, който призна че клиентът му има в миналото си задочна присъда за аналогично деяние, която обаче е отпаднала по давност. Случаят е от далечната 1988 година, през 2004 –та пък му е била наложена глоба от 500 лв за хулиганство. Тогава Ганчев е бил директор на ОУ „Антон Страшимиров“ в ромския казанлъшки квартал „Кармен“. След пенсионирането си преди 2 години математикът е работел като старши преподавател последователно в основните училища „Кулата“ и „ Георги Кирков“, случаят с 13-годишното момиченце е станал на 13 декември в кабинета на математика.\n\n \n                    ", "date": "2017.12.28", "title": "Задържан за блудство даскал отрича да е опипвал жертвата си"}
{"url": "http://www.monitor.bg/a/view/35630-%D0%9C%D0%BBa%D0%B4-%D0%BC%D1%8A%D0%B6-%D1%81%D0%B5-%D0%BF%D0%BE%D1%82%D1%80%D0%BE%D1%88%D0%B8-%D1%81%D0%BB%D0%B5%D0%B4-%D0%BF%D0%B0%D0%B4%D0%B0%D0%BD%D0%B5-%D0%BE%D1%82-6%D0%B8%D1%8F-%D0%B5%D1%82%D0%B0%D0%B6-%D0%B2%D1%8A%D0%B2-%D0%92%D0%B0%D1%80%D0%BD%D0%B0/", "text": "\n                    Млад мъж е паднал от терасата на шестия етаж на апартамента, в който живее, съобщиха от ОД на МВР -Варна. В момента разследващи работят по случая. От полицията уточниха, че инцидентът е станал на 22 декември към 22, 40 часа в ж.к. „Владислав Варненчик“. Тялото на 29-годишния мъж е намерено пред блока с тежки травматични увреждания по гръбнака и крайниците. Първоначалният сигнал е от съсед, който оказал първа помощ на жертвата, която открил в безпомощно състояние до блок 203.\n\nПри пристигане на място, полицейските служители установяват самоличността на пострадалия и, че е паднал от апартамента на 6-ия етаж на блока, където живеел. Бил пренесен дотам от близки, след което е уведомена и Бърза помощ. При състоянието, в което се намирал, той е откаран и настанен за лечение в болница. Според лекарите от реанимацията, е приет в тежко общо състояние, но няма опасност за живота му. Към момента не са установени данни за престъпление, казаха още от полицията. По данни на пострадалия, той е паднал от терасата на апартамента. По случая е започнало досъдебно производство.\n                    ", "date": "2017.12.28", "title": "Млaд мъж се потроши след падане от 6-ия етаж във Варна "}
{"url": "http://www.monitor.bg/a/view/69412-%D0%A7%D0%B5%D1%82%D0%B8%D1%80%D0%B8%D0%BC%D0%B0-%D0%BF%D1%80%D0%B5%D0%B1%D0%B8%D1%85%D0%B0-%D0%BC%D1%8A%D0%B6-%D0%B7%D0%B0-150-%D0%BB%D0%B2/", "text": "\n                    Четирима души - две жени и двама непълнолетни, нападнаха и пребиха мъж за да го ограбят. Престъплението е извършено в четвъртък около 1,45 ч. след полунощ в град Златарица. Жертвата, мъж на 25 години от село Сушица, е нападнат на улицата от четири лица, които му нанасят множество удари по главата и тялото.\n\nСлед което задигат 150 лв. от джоба му и изчезват в тъмното. Той все пак успява да събере последни сили и се обажда в полицията. След това пострадалият е откаран и настанен в болницата с хематоми. При проведеното разследване още същата нощ полицаите успяват да разкрият и да арестуват извършителите. Това са две момчета на 14 и 16 години от Златарица, 30-годишната В.Й. от същия град и 30-годишната Е.Р. от Летница.\n                    ", "date": "2017.12.28", "title": "Четирима пребиха мъж за 150 лв"}
{"url": "http://www.monitor.bg/a/view/53452-%D0%98%D0%B7%D0%B4%D0%B8%D1%80%D0%B2%D0%B0%D1%82-%D0%B8%D0%B7%D1%87%D0%B5%D0%B7%D0%BD%D0%B0%D0%BB%D0%B0-75%D0%B3%D0%BE%D0%B4%D0%B8%D1%88%D0%BD%D0%B0-%D0%B6%D0%B5%D0%BD%D0%B0-%D0%BE%D1%82-%D0%92%D0%B0%D1%80%D0%BD%D0%B0/", "text": "\n                    Полицията във Варна обяви за издирване 75-годишната Овсанна Ервантова Русева, която е изчезнала в ранния следобед в сряда, около 15, 30 часа. Жената е ниска на ръст, около 153 см, с дълга до раменете прошарена коса, с кафяви очи. Била облечена с бежова вълнена блуза, вълнена шапка, с черен ватиран анцунг и с жълти боти. Тя говори и общува нормално, много е контактна, казват нейните близки. Последно Овсанна е била видяна на улица „27-ми юли” до номер 31 в центъра на Варна. Знае се, че сестра й живее в „Кайсиева градина“ и може Овсанна да се е качила на автобуси с номер 14 или 148, но да е сбъркала спирката, на която да слезе и да се е загубила. Ако някой научи или види жената, да се обади в най-близкото управление на МВР или на тел. 089 739 1377, призовават от ОД на МВР-Варна.\n                    ", "date": "2017.12.28", "title": "Издирват изчезнала 75-годишна жена от Варна "}
{"url": "http://www.monitor.bg/a/view/24791-%D0%9C%D0%BE%D0%BC%D0%B8%D1%87%D0%B5-%D0%B7%D0%B0%D0%B4%D0%B8%D0%B3%D0%BD%D0%B0-%D0%B4%D0%B5%D1%82%D1%81%D0%BA%D0%B0-%D0%BA%D0%BE%D0%BB%D0%B8%D1%87%D0%BA%D0%B0/", "text": "\n                    16-годишно момиче от Павликени беше заловено минути след като задигна детска количка. Собственикът на количката я оставил пред един от магазините във Велико Търново и влязъл вътре да пазарува. Когато след десетина минути излязъл видял, че четириколката му е изчезнала. Като се огледал той видял на десетина метра от себе си момиче, което се оглеждало гузно и се опитвало да скрие детска количка, подобна на неговата. Мъжът се обадил в полицията и след намесата на униформените, момичето е задържано. При проверката то признало, че това наистина е количката, която откраднало пред магазина. По случая е започнато досъдебно производство.\n                    ", "date": "2017.12.28", "title": "Момиче задигна детска количка"}
{"url": "http://www.monitor.bg/a/view/16881-%D0%9F%D1%80%D0%BE%D1%84%D0%B5%D1%81%D0%BE%D1%80-%D0%B8-%D0%B1%D0%B8%D0%B2%D1%88-%D1%81%D1%82%D1%83%D0%B4%D0%B5%D0%BD%D1%82-%D0%BD%D0%B0-%D1%81%D1%8A%D0%B4-%D0%B7%D0%B0-%D1%80%D1%83%D1%88%D0%B2%D0%B5%D1%82-%D0%BE%D1%82-600-%D0%BB%D0%B5%D0%B2%D0%B0-%D0%B7%D0%B0-%D0%B4%D0%B2%D0%B5-%D1%82%D1%80%D0%BE%D0%B9%D0%BA%D0%B8/", "text": "\n                    60-годишен професор от Университета по хранителни технологии в Пловдив и бивш студент от същото висше учебно заведение отиват на съд по обвинение за рушвет от 600 лева, съобщиха от окръжната прокуратура в Пловдив. Хабилитираният преподавател и ръководител катедра „Електротехника и електроника” Николай Банков е на мушката на прокуратурата, че е поискал подкупа от двама студенти в съучастие с 38-годишния Димитър Д. Целта им била да проведат формален изпит, след като предварително са дали на студентите задачите и техните решения, за да може изпитваните да получи оценка, различна от двойката. Изпитът бил по специалността „Теоретична електротехника – първа част”, уточниха от държавното обвинение. Бившият студент пък ще отговаря пред съда, че е помогнал на професора да получи 600-те лева.\n\nИзпитът бил проведен на 9 май т.г. в УХТ и на него се явили двамата, от които били поискани парите. Професорът проверил писмените им работи, но им казал, че за пореден път те не са положили успешно изпита. Студентите попитали проф. Банков кога пак могат да се явят на същия изпит „Теоретична електротехника – първа част”. Той ги приел в кабинета си, като им дал по една задача. Те трябвало да му я дадат решена след седмица. На 11 май 2017 г. двамата занесли решената задача, като обвиняемият отново им съобщил, че решението е грешно и скъсал писмените им работи. По-късно професорът им дал номера на мобилния телефон на Димитър, бивш студент в УХТ. Той им казал да му се обадят, за да си решат проблема с изпита. Междувременно Банков се обадил на свой ред на бившия си състудент, като му казал, че ще го потърсят студенти, на които трябва да обяви „цената“ за успешно полагане на изпита в дисциплината, която им преподавал.\n\nСтудентите позвънили на Димитър, който им обяснил, че трябва да му дадат по 300 лева, след което да отидат при професора с книжките, и той ще им нанесе желаните оценки. Двамата дали парите и на 15 май били изпитани формално, след което получили желаните тройки. На същата дата било извършено претърсване и изземване в търговски обект в Пловдив, където били намерени и иззети банкнотите, предадени от студентите. До насрочване на делото в съда професорът е с мярка за неотклонение от 5000 лева и забрана да напуска страната, като е отстранен от преподавателското си място. Вторият обвиняем Димитър е с мярка „подписка”.\n                    ", "date": "2017.12.28", "title": "Професор и бивш студент на съд за рушвет от 600 лева за две тройки"}
{"url": "http://www.monitor.bg/a/view/4066-%D0%A3%D0%B4%D1%8A%D0%BB%D0%B6%D0%B0%D0%B2%D0%B0%D1%82-%D1%81%D1%82%D0%BE%D0%BB%D0%B8%D1%87%D0%B5%D0%BD-%D0%B1%D1%83%D0%BB%D0%B5%D0%B2%D0%B0%D1%80%D0%B4-%D0%B4%D0%BE-%D0%91%D0%BE%D0%B6%D1%83%D1%80%D0%B8%D1%89%D0%B5/", "text": "Продължават преговорите за интермодален терминал в промишлената зона\n                    Продължение на булевард в столичния жилищен комплекс „Люлин“ ще свърже столицата с Божурище. „Национална компания индустриални зони“ ЕАД (НКИЗ) е изготвила проект за сертифицирането на Икономическа зона София-Божурище като\n\n\n\nнаучи „Монитор“. Това ще даде възможност държавата да подкрепи и финансира приоритетно изграждането на нова пътна връзка към индустриалната зона - продължение на булевард „Царица Йоана“. Проектът за получаване на сертификат от НКИЗ на стойност 19 млн. лева е вече внесен в Българската агенция за инвестиции.\n\nОт страна на Министерството на икономиката са предприети действия за\n\n\n\nкоето би позволило изграждането на новата пътна връзка.\n\nВ момента булевардът завършва със съоръжение на две нива на Софийския околовръстен път, което е изградено като част от Западната дъга и вече се използва от няколко години. На това място Околовръстният път на София минава на естакада, а под него остава кръгово кръстовище, което свързва бул. \"Царица Йоанна\" с околните територии.\n\nИндустриална зона „Божурище“ е една от бързо развиващите се през последните години. През 2017 г. беше разширена с още 115 дка и вече се простира върху 2665 дка.\n\nМежду икономическото и транспортното министерство се обсъждат и други мерки за осигуряване на необходимата довеждаща инфраструктура до индустриалната зона. В преговорите участва и Национална компания „Железопътна инфраструктура“ за изграждането на интермодален и/или мултимодален терминал на територията на индустриалната зона в Божурище. От страна на НКИЗ вече е изготвена документацията за\n\n\n\nза ситуирането на такъв терминал в индустриалния парк край София, обясниха от дружеството за „Монитор“. Работи се още по идеята за удължаването на метрото в посока Божурище, като се осигури и железопътна връзка с жп линията София - Банкя.\n\nПрез ноември стана ясно, че 3 компании разширяват бизнеса си в индустриалната зона до София. В Божурище фирмите ще инвестират 12 млн. лв. и ще открият нови 40 работни места.\n                    ", "date": "2017.12.28", "title": "Удължават столичен булевард до Божурище"}
{"url": "http://www.monitor.bg/a/view/72097-%D0%A5%D0%BE%D1%82%D0%B5%D0%BB%D0%B8%D1%82%D0%B5-%D0%B8-%D1%80%D0%B5%D1%81%D1%82%D0%BE%D1%80%D0%B0%D0%BD%D1%82%D0%B8%D1%82%D0%B5-%D0%BF%D0%BE-%D0%BC%D0%BE%D1%80%D0%B5%D1%82%D0%BE-%D1%81%D0%B5-%D0%BF%D1%80%D0%B5%D0%BF%D1%8A%D0%BB%D0%BD%D0%B8%D1%85%D0%B0-%D0%B7%D0%B0-%D0%9D%D0%BE%D0%B2%D0%B0-%D0%B3%D0%BE%D0%B4%D0%B8%D0%BD%D0%B0/", "text": "\n                    Във Варна и близките курорти край морето местата в хотелите с 3 и и повече звезди са резервирани на 100 % още от октомври. Търсене към скъпите 4 и 5-звездни хотелски пакети от над 800 лв., които включват няколко нощувки, празнична програма и СПА-процедури има от чужденци, но и от много българи, твърдят от бранша. В Новогодишната нощ градските хотели във Варна ще бъдат заети най-вече от българи, но има сърби, гърци, италианци и руснаци.\n\nВ някои заведения все още има свободни места за хората, които планират празнуването си в последния момент. За да ги привлекат, повечето ресторанти залагат на българската кухня, но поднесена в нетрадиционни варианти и празнично изобилие. Същото се отнася и за предлаганите напитки. Ресторантьорите са единодушни, че с годините културата на хранене на българина се е повишила и те се стремят да поддържат по-висок стандарт, за да задоволят повишените им очаквания.\n\nТака се опитваме да привлечем хората, които по някакъв повод са били разочаровани от предишни гостувания и досега са празнували в чужбина. Друга част от празнуващите ще посрещнат Новата 2018 година в къщи за гости край Варна. Те предлагат на своите гости автентична домашна атмосфера и местни традиционни храни. Стопаните им привличат клиенти с уют и домашно приготвени местни храни, характерни за региона, както и с месни деликатеси, включително и от дивечово месо и екзотични риби.\n                    ", "date": "2017.12.28", "title": "Хотелите и ресторантите по морето се препълниха за Нова година"}
{"url": "http://www.monitor.bg/a/view/31418-%D0%9B%D0%B8%D0%B4%D0%BB-%D1%81-%D0%BD%D0%B0%D0%B3%D1%80%D0%B0%D0%B4%D0%B0-%D0%98%D0%BD%D0%B2%D0%B5%D1%81%D1%82%D0%B8%D1%82%D0%BE%D1%80-%D0%BD%D0%B0-%D0%B3%D0%BE%D0%B4%D0%B8%D0%BD%D0%B0%D1%82%D0%B0-2017/", "text": "\n                    Лидл България получи отличието „Инвеститор на годината 2017“ и в област Ямбол за приноса си в социално-икономическото развитие на района. Признанието идва, след като през юли месец тази година компанията отвори своя нов логистичен център в с. Кабиле, Ямбол. Инвестицията в него надхвърля 80 млн. лв., а с откриването му бяха създадени нови 150 работни места в региона. Освен в изграждането на складовата база, Лидл България инвестира и допълнителни 1,5 млн. лв. във важни за района и местната общност проекти. Веригата изгради 7 км газопровод в с. Кабиле и предостави безвъзмездно бетонови панели за пътища на Община Тунджа. Предстои построяването на кръстовище пред логистичния център, локално платно за камиони и LED осветление на близките паркинги на автомагистрала Тракия.\n\n„Това е поредното признание, което получава Логистичен център Кабиле и сме изключително щастливи, че най-новата складова база на Лидл България получи и високата оценка на област Ямбол. За нас логистичен център Кабиле е не само инвестиция в една модерна и иновативна складова база. За нас той е инвестиция в устойчивост и отговорност, в нови работни места в региона, в благосъстоянието на местната общност и развитието на местната икономика“, коментира Милена Драгийска, главен изпълнителен директор на Лидл България.\n\nСкладовата база е разположена върху имот от 198 хил. кв. м., с площ от 50 630 кв. м. Разполага със 121 товаро-разтоварни рампи и близо 29 хил. места за складиране. \n                    ", "date": "2017.12.28", "title": "Лидл с награда „Инвеститор на годината 2017“"}
{"url": "http://www.monitor.bg/a/view/258-%D0%9A%D1%80%D0%B5%D0%BF%D0%BE%D1%81%D1%82%D1%82%D0%B0-%D0%A6%D0%B0%D1%80%D0%B5%D0%B2%D0%B5%D1%86-%D0%BF%D0%BE%D1%81%D1%80%D0%B5%D1%89%D0%B0-%D0%B3%D0%BE%D1%81%D1%82%D0%B8-%D0%B8-%D0%BD%D0%B0-%D0%9D%D0%BE%D0%B2%D0%B0-%D0%B3%D0%BE%D0%B4%D0%B8%D0%BD%D0%B0/", "text": "\n                    Крепостта Царевец във Велико Търново ще посреща туристи в първия ден на новата 2018 година, съобщиха от местната администрация. Архитектурно-музейният резерват ще е отворен за посещения от 12 до 17 часа.\n\nПървият посетител ще бъде официално посрещнат в 12 часа от директора на Регионален исторически музей - Велико Търново д-р Иван Църов и ще получи като подарък музейна литература, а при обиколката си на историческата забележителност ще бъде придружен от екскурзовод.\n\nЖителите и гостите на Велико Търново могат да разгледат Царевец и в последния ден на тази година, 31 декември, от 9 до 13 часа.\n\nКрепостта Царевец е най-посещаваният исторически обект в страната и единственият музей, който работи 365 дни в годината. Само в първия ден на изминалата година архитектурно-музейният резерват бе посетен от 496 туристи, от които 179 чужденци.\n                    ", "date": "2017.12.28", "title": "Крепостта Царевец посреща гости и на Нова година"}
{"url": "http://www.monitor.bg/a/view/55882-%D0%92%D0%BB%D1%8F%D0%B7%D0%BE%D1%85%D0%BC%D0%B5-%D0%B2-%D1%82%D0%BE%D0%BF-50-%D0%BF%D0%BE-%D0%B8%D0%BA%D0%BE%D0%BD%D0%BE%D0%BC%D0%B8%D1%87%D0%B5%D1%81%D0%BA%D0%B0-%D1%81%D0%B2%D0%BE%D0%B1%D0%BE%D0%B4%D0%B0/", "text": "Все още страната ни има слаб успех в иновациите\n                    С 13 места по-нагоре се изкачва България в „Индекса на икономическата свобода“ на Фондация „Херитидж“ и списание „Уолстрийт джърнъл“– от 60-о място през 2016 на 47-о място през 2017 г. През изминаващата вече 2017 г. страната ни е постигнала значително подобряване на страната ни по икономическа свобода, както и\n\n \n\n\n\n \n\nпоказва проучване на БТПП на база на международни престижни институции.\n\nВ другата класация обаче - на канадския институт „Фрейзър” „Икономическа свобода по света”, спадаме с три места на 48-о място, но за нейното изготвяне са ползвани данни за страните от 2015 г.\n\nВ новото издание на класацията на Световния икономически форум „Индекс на глобалната конкурентоспособност 2017-2018” сме класирани с позиция по-напред - 49-о място, спрямо 50-о в предходното издание.\n\n \n\n\n\n \n\nи по този под критерий България продължава да получава високи оценки. В другата известна класация, отчитаща конкурентоспособността на „Международния институт за управленско развитие”, Швейцария, също се изкачваме с една позиция от 50-о място през 2016 г. на 49-о място през 2017 г.\n\nПовишава се позицията на България и по отношение на „Индекса на просперитет“ на лондонския институт “Легатум“, където от 57-о място през 2016 г. днес сме на 51-о.\n\nВсе още обаче страната ни има слаб успех в иновациите и това е областта, в която\n\n \n\n\n\n \n\nза постигане на напредък, показва анализът. Само с една позиция напредваме – на 38-о място, според „Глобалния иновационен индекс” от 2017 година спрямо 39-о в предходното издание на класацията.\n\nПо отношение на „Индекса на глобализация“ на икономическия институт KOF отбелязваме спад с 8 позиции (30-о място през 2016 г.), където днес се намираме на 38-о място. При „Индекса на право на собственост“ също се отчитат негативни тенденции – от 66-о място през 2016 г. отиваме чак на 85-о за 2017 г.\n                    ", "date": "2017.12.28", "title": "Влязохме в топ 50 по икономическа свобода"}
{"url": "http://www.monitor.bg/a/view/35756-%D0%9A%D0%B8%D1%82%D0%B0%D0%B9-%D1%80%D0%B0%D0%B7%D1%80%D0%B5%D1%88%D0%B8-6%D0%B4%D0%BD%D0%B5%D0%B2%D0%B5%D0%BD-%D0%B1%D0%B5%D0%B7%D0%B2%D0%B8%D0%B7%D0%BE%D0%B2-%D0%BF%D1%80%D0%B5%D1%81%D1%82%D0%BE%D0%B9-%D0%B7%D0%B0-%D1%82%D1%83%D1%80%D0%B8%D1%81%D1%82%D0%B8-%D0%BE%D1%82-%D0%95%D0%A1/", "text": "\n                    Китай удължава до 6 дни (144 часа) правото на безвизов транзитен престой в столицата Пекин, както и в Тиенцзин и Хебей, за гражданите на 53 страни.\n\nСпоред агенция Синхуа пътниците, пристигащи със самолет, влак или кораб през един от шест посочени гранични пункта, могат да останат до 6 дни и да посетят туристически и исторически обекти в тези три района, при условие че притежават валиден пътнически документ и билет за продължаване на пътешествието си, съобщи БТА. Досега такова разрешение се получаваше само за три дни, като то остава в сила за 16 други града, сред които и Шанхай.\n\nСпоред ДПА от новата придобивка могат да се ползват страните от шенгенската зона на Европейския съюз (ЕС), както и САЩ, Бразилия, Мексико, Чили и Аржентина. Целта на улеснението очевидно е да се стимулира туристическият интерес към Китай, отбелязва агенцията.\n                    ", "date": "2017.12.28", "title": "Китай разреши 6-дневен безвизов престой за туристи от ЕС"}
{"url": "http://www.monitor.bg/a/view/59383-%D0%9B%D1%83%D1%84%D1%82%D1%85%D0%B0%D0%BD%D0%B7%D0%B0-%D0%B5-%D1%84%D0%B0%D0%B2%D0%BE%D1%80%D0%B8%D1%82-%D0%B7%D0%B0-%D0%BF%D1%80%D0%B8%D0%B4%D0%BE%D0%B1%D0%B8%D0%B2%D0%B0%D0%BD%D0%B5%D1%82%D0%BE-%D0%BD%D0%B0-%D0%90%D0%BB%D0%B8%D1%82%D0%B0%D0%BB%D0%B8%D1%8F/", "text": "При сделка 2000 служители на закъсалия превозвач остават без работа \n                    Германската авиокомпания Луфтханза (Lufthansa) е фаворит за придобиването на изпадналия в затруднение италиански национален авиопревозвач Алиталия (Alitalia), съобщава в. \"Кориере дела сера\", цитиран от Франс прес.\n\nВъзможно е бъдещата дестинация за Алиталия да бъде Германия, въпреки че \"цифрите още не са добри и офертата може да бъде подобрена\", пише основният италиански всекидневник.\n\nСпоред изданието, което не посочва източниците си, Луфтханза иска да придобие само част от полетите на Алиталия, без поддръжката, като задържи само 6000 от общо 8000 служители в бранша, към който проявява интерес.\n\nДвамата италиански министри, които следят досието, както и тримата синдици, управляващи Алиталия след поставянето й под попечителство, настояват да се намали наполовина броят на предвидените за съкращаване 2000 души в полетната дейност.\nПървата оферта на Луфтханза е била за 300 милиона евро, но синдиците и правителството искат да се увеличи на 500 милиона. Според \"Кориере дела сера\" и по двата въпроса позициите се сближават.\n\nАлиталия, която има 11 500 служители, натрупа загуби през последните години на фона на конкуренцията на нискотарифните компании. На 2 май й беше определен надзорник, след като служителите отхвърлиха план за преструктуриране, предвиждащ съкращаването на 1700 позиции.\n\nКрайният срок за продажбата е 30 април 2018 г. Алиталия разполагаше с 836 млн. към края на ноември, след като държавата й отпусна мостов кредит от 900 млн. евро. През последните месеци положението й се подобри, но остава нестабилно.\n                    ", "date": "2017.12.28", "title": "Луфтханза е фаворит за придобиването на Алиталия"}
{"url": "http://www.monitor.bg/a/view/15765-%D0%A6%D0%B5%D0%BD%D0%B0%D1%82%D0%B0-%D0%BD%D0%B0-%D0%BF%D1%80%D0%B8%D1%80%D0%BE%D0%B4%D0%BD%D0%B8%D1%8F-%D0%B3%D0%B0%D0%B7-%D1%81%D0%B5-%D1%83%D0%B2%D0%B5%D0%BB%D0%B8%D1%87%D0%B0%D0%B2%D0%B0-%D1%81-275/", "text": "\n                    Увеличиха с 2,75 на сто цената на природния газ за първото тримесечие на 2018 г. Комисията за енергийно и водно регулиране /КЕВР/ е приела решение, заради подаденото от \"Булгаргаз\" ЕАД заявление за утвърждаване на цени за първото тримесечие на 2018 г., по които общественият доставчик продава природен газ на крайните снабдители на природен газ и на клиенти, съобщиха от енергийния регулатор.\n\nВ Решението на КЕВР утвърдената цена на природния газ за първото тримесечие на 2018 г. е в размер на 352,65 лв. на 1000 куб. м. или 33,39 лв./MWh без акциз и ДДС. Тя е с 2,75 на сто по-висока от досегашната цена за четвъртото тримесечие на 2017 г. и е определена въз основа на представените данни и документи и след направени изчисления съгласно прилагания ценови модел, добавиха от регулатора.\n\nВ утвърдената от КЕВР цена на природния газ от 352,65 лв. на 1000 куб. м. са включени компонента за услугата \"обществена доставка\" в размер на 4,76 лв./1000 nm3, както и компонента \"задължение към обществото\" от 1,35 лв./1000 nm3, която покрива разходите на \"Булгаргаз\" ЕАД за съхранение на количества природен газ в газохранилището в Чирен, съгласно Плана за действие при извънредни ситуации, поясниха от Комисията. В тази цена не са включени цени за достъп и пренос през газопреносната мрежа и клиентите следва да ги заплащат на крайните снабдители, по реда на Методиката за определяне на цени за достъп и пренос на природен газ през газопреносните мрежи, собственост на \"Булгартрансгаз\" ЕАД.\n\nУвеличението на цената на природния газ с 2,75 на сто няма да доведе до повишаване на цените на топлинната енергия до края на отоплителния сезон. Няма да има промяна и в цената на електрическата енергия за битовите потребители и небитовите потребители на регулирания пазар, информираха още от КЕВР.\n                    ", "date": "2017.12.28", "title": "Цената на природния газ се увеличава с 2,75%"}
{"url": "http://www.monitor.bg/a/view/33022-%D0%95%D0%B2%D1%80%D0%BE%D0%B4%D0%B5%D0%BF%D1%83%D1%82%D0%B0%D1%82%D0%B8%D1%82%D0%B5-%D0%BD%D0%B8-%D1%81%D1%8A%D1%81-751-%D0%BF%D0%B8%D1%82%D0%B0%D0%BD%D0%B8%D1%8F-%D0%BA%D1%8A%D0%BC-%D0%95%D0%9A/", "text": "Шенген, вредните храни и защитата на данни във фокуса на работата им\n                    Родните евродепутати са задали общо 751 питания към Европейската комисия (ЕК) от началото на мандата досега. 17-те наши избраници в ЕП са се изказвали също така цели 2556 пъти по различни теми, показа справка на „Монитор“ за отправените от тях въпроси и изказвания при дебати в пленарната зала или пък в някоя от комисиите, в които членуват.\n\nБГ евродепутатите са поставяли във фокуса на комисията теми като приемането ни в Шенген, въздействието на вредните храни или по-точно двойните стандарти между продуктите на пазара в Западна и Източна Европа, както и защитата на данните, електронното управление, миграцията, заетостта и работните места.\n\nТака\n\n \n\nс най-много питания се оказва Илхан Кючюк от ДПС\n\n \n\nкойто е успял да зададе 154 въпроса към еврокомисарите. Освен типични европейски теми, той е поставял на дневен ред и такива, които пряко касаят страната ни като бъдещото ни членство в Еврозоната, борбата с корупцията у нас, както и големия брой деца, които не посещават школа.\n\nВтори в класацията се нарежда патриотът Ангел Джамбазки, който е задал цели 102 въпроса. Освен Шенген, в неговия фокус попада и разширяването на ЕС към страните от Западните Балкани, което пък ще е основен приоритет по време на БГ председателството на ЕС през първата половина на 2018 година.\n\nВ топ пет попадат още Ева Майдел от ГЕРБ, както и социалистът Момчил Неков. Майдел е задала 92 питания от началото на мандата. Именно благодарение на нейната активност продължават да се дискутират теми като киберсигурността, движението и защитата на данни, електронното управление. Сред доста активните, макар и не рекордьори, са и повечето наши представители в Брюксел от ГЕРБ. Така например Андрей Ковачев е питал за\n\n \n\nдействията на комисията срещу т.нар. фалшиви новини\n\n \n\nразхищението на храни, ДДС измамите и е-управлението. Емил Радев пък се е интересувал от радикализирането на мигрантите, квотите за бежанци и забраната за движение на диви циркови животни. Темата, която поставя Владимир Уручев пък е свързана с доставките на газ.\n\nСоциалистът Момчил Новаков от своя страна се е интересувал какво е направила ЕК в сферата на образованието, заетостта и работните места. Това са все теми, които повдигат и останалите евродепутати от БСП, сред които лидерът на ПЕС Сергей Станишев, Георги Пирински и Петър Корумбашев. Последният замени в началото на годината Илияна Йотова, която зае поста на вицепрезидент у нас.\n\nЕвродепутатите от ДПС на свой ред са поставяли теми като миграцията, бежанците, борбата с антисемитизма и отношенията между ЕС и Турция.\n\nНай-бъбрив от представителите ни в ЕП е Ангел Джамбазки, който се е изказвал цели 954 пъти, следван от Илхан Кючик с 302 изказвания и Ева Майдел, която е говорила 295 пъти. Изключително активни всички евродепутати са били при дебатите в ЕП за Шенген.\n\nКонсерваторът Николай Бареков пък е задал 22 въпроса и е направил 27 изказвания. Той е питал ЕК по ключовата за България тема относно действията на висши магистрати у нас, които\n\n \n\nуронвали престижа на съдебната система\n\n \n\nвизирайки шефа на ВКС Лозан Панов. През лятото Бареков е задал въпрос доколко е допустимо поведението му, разкривайки политическите си пристрастия. Иначе сред другите теми, които е повдигнал, са експлоатацията на детски труд от корпорациите и какви са рисковете за здравето от палмовото масло.\n                    ", "date": "2017.12.28", "title": "Евродепутатите ни със  751 питания към ЕК"}
{"url": "http://www.monitor.bg/a/view/4300-%D0%94%D0%BE%D0%B6%D0%B8%D0%B2%D0%BE%D1%82%D0%BD%D0%B8%D0%BA-%D0%BF%D0%BE%D0%B8%D1%81%D0%BA%D0%B0-05-%D0%BC%D0%BB%D0%BD%D0%BB%D0%B2-%D0%BE%D0%B1%D0%B5%D0%B7%D1%89%D0%B5%D1%82%D0%B5%D0%BD%D0%B8%D0%B5-%D0%BE%D1%82-%D0%B7%D0%B0%D1%82%D0%B2%D0%BE%D1%80%D0%B0-%D0%B7%D0%B0%D1%80%D0%B0%D0%B4%D0%B8-%D0%BB%D0%BE%D1%88%D0%B0-%D0%BA%D0%B8%D0%BB%D0%B8%D1%8F/", "text": "\n                    Осъден на доживотен затвор без право на замяна поиска половин милион лева обезщетение за престоя му от 4 дни – от 23 до 26 април 2016-та, прекарани в Пазарджишкия затвор. Халил Х. първоначално предявил претенции за 5 000 лева, но в последния момент прибавил към сумата още нули, както и лихвите от началната дата на престоя му. Лишеният от свобода бил докаран от ловешкия затвор в пазарджишката тюрма, за да се яви като свидетел по друго дело. При пристигането му го настанили в килия в зоната с повишена сигурност. В килията нямало санитарен възел и течаща вода, бил принуден да удовлетворява физиологичните си нужди в пластмасова кофа, която не се затваряла добре и килията миришела. Това се отразило негативно върху човешкото му достойнство, претърпял „интензивно непоправимо унижение“, както посочва в жалбата си. В него се породили чувство на яд, нерви, безпокойство, стрес, липса на желание за живот, унижение на човешкото достойнство, плач. За да обяснят униженията на новодошлия в негова подкрепа се изказват двама свидетели, които споделят, че  \nХалил имал разстройство през деня и ходел често до тоалетна. През нощта обаче не искали да го извеждат до санитарното помещение. Освен това бил мюсюлманин и не можел да изпълнява ритуалното измиване преди молитва. Очите му били зачервени и сълзели. По прозореца липсвали стъкла, при валеж пръскало вътре. \nОт администрацията на тъмничното заведение признават, че във въпросната килия няма санитарен възел и постоянно течаща вода. Преди всяко хранене се осигурява време за личен тоалет в рамките на 30 минути в обща умивалня и тоалетна. Освен това от тюрмата допълват, че при тях не е постъпвала жалба от Халил Х. Административните магистрати в Пазарджик отхвърлиха иска изцяло и посочват в мотивите си, че в случая не са допуснати нарушения,уронващи човешкото достойнство – изтезания, жестоко или нечовешко отношение, недостатъчна площ, храна, облекло, отопление, осветление, продължителна изолация и т.н. Въпросният лишен от свобода, който е осъден за грабеж и убийство, е познат с постоянните си дела срещу държавни институции, едното от които е за дискриминация. Последната му присъда е за опит за убийство на надзирател от затвора в Плевен.\n \n                    ", "date": "2017.12.28", "title": "Доживотник поиска 0,5 млн.лв. обезщетение от затвора заради лоша килия"}
{"url": "http://www.monitor.bg/a/view/54440-%D0%9D%D1%8F%D0%BC%D0%B0-%D0%B4%D0%B0-%D0%B8%D0%BC%D0%B0-%D0%B1%D0%B5%D0%B4%D1%81%D1%82%D0%B2%D0%B5%D0%BD%D0%BE-%D0%BF%D0%BE%D0%BB%D0%BE%D0%B6%D0%B5%D0%BD%D0%B8%D0%B5-%D0%B7%D0%B0%D1%80%D0%B0%D0%B4%D0%B8-%D0%B1%D0%BE%D0%BA%D0%BB%D1%83%D0%BA%D0%B0-%D0%B2-%D0%BF%D0%B0%D0%B7%D0%B0%D1%80%D0%B4%D0%B6%D0%B8%D1%88%D0%BA%D0%BE/", "text": "\n                    Засега няма да се обявява бедствено положение в пазарджишки регион заради кризата с боклука и неработещото все още Регионално депо за твърди битови отпадъци край Пазарджик.Това стана ясно на проведеното заседание на  Областния щаб за защита при бедствие, свикано извънредно от областния управител Стефан Мирев, във връзка с искане от страна на членовете на Регионално сдружение на дейностите по отпадъците – Пазарджик за обявяване на частично бедствено положение за част от територията на областта. Становищата на общо деветте общински щабове за защита при бедствия, които заседаваха тази сутрин по мое настояване, са на този етап в съответните общини да не се обявява бедствено положение, а да се изчака 3 януари 2018г., когато изтича срокът за обжалване за избор на оператор на новото депо пред ВАС, това заяви по време на заседанието областният управител на Пазарджик Стефан Мирев. По думите на директора на Регионалната инспекция за опазване на околната среда  и водите в Пазарджик Костадин Гешев не съществуват законови пречки от 1 януари 2018г., Регионалното депо за област Пазарджик да заработи. Комплексното разрешително за експлоатация на новото регионално депо е издадено на 04 декември 2017 г., като в него е посочена за оператор община Пазарджик. Нейно е задължението да създаде организация за приемането на твърдите битови отпадъци от деветте общини от регионалното сдружение.Към момента фактическите обстоятелства и извършеният от областния щаб анализ и оценка на ситуацията не предполагат обявяване на частично бедствено положение на територията на девет общини в област Пазарджик. В случай на промяна на ситуацията, областният и общинските щабовете ще заседават отново.\n                    ", "date": "2017.12.28", "title": "Няма да има бедствено положение заради боклука в пазарджишко"}
{"url": "http://www.monitor.bg/a/view/50882-%D0%90%D0%B3%D0%B5%D0%BD%D1%86%D0%B8%D1%8F-%D0%95%D0%BB%D0%B5%D0%BA%D1%82%D1%80%D0%BE%D0%BD%D0%BD%D0%BE-%D1%83%D0%BF%D1%80%D0%B0%D0%B2%D0%BB%D0%B5%D0%BD%D0%B8%D0%B5-%D1%81-%D0%BD%D0%BE%D0%B2-%D1%88%D0%B5%D1%84/", "text": "\n                    Кабинетът определи Атанас Темелеков за нов председател на Държавна агенция „Електронно управление“ (ДАЕУ). Той ще заеме поста от 15 януари 2018 година, като ще замести досегашния ръководител Росен Желязков. Именно от януари Желязков пък ще оглави Комисията за регулиране на съобщенията (КРС), кото е и причината за рокадата. До момента Атанас Темелков е главен секретар на агенцията, а преди това е бил заместник изпълнителен директор на ИА „Електронно съобщителни мрежи и информационни системи“.\n\n \n                    ", "date": "2017.12.28", "title": "Агенция „Електронно управление“ с нов шеф"}
{"url": "http://www.monitor.bg/a/view/49067-%D0%9F%D0%BE%D1%80%D1%8F%D0%B7%D0%B0%D1%85%D0%B0-%D0%BF%D0%BE%D0%BC%D0%BE%D1%89%D0%B8%D1%82%D0%B5-%D0%BD%D0%B0-10-000-%D0%B1%D0%B5%D0%B7%D1%80%D0%B0%D0%B1%D0%BE%D1%82%D0%BD%D0%B8-%D0%BC%D1%8A%D1%80%D0%B7%D0%B5%D0%BB%D0%B8%D0%B2%D1%86%D0%B8/", "text": "В Благоевград и Пловдив са рекордьори по откази от труд\n                    10 000 безработни са останали без помощи заради отказ да полагат обществено полезен труд. Това показват данни на Министерството на труда и социалната политика за тази година. Според Закона за социално подпомагане безработните с ниски доходи имат право на помощ от държавата, като в замяна полагат обществено полезен труд по 4 часа в продължение на две седмици. Размерът на помощта зависи от това с кого живее нуждаещият се, има ли деца или увреждания. За това социално слабите получават между 30 лв. и 60 лв. за 56 часа общественополезен труд. Тези от тях, които\n\n \n\nоткажат да метат улици\n\n \n\nили да боядисват пейки, остават без помощта за следващите два месеца.\n\n„На тези, които откажат да полагат обществено полезен труд два поредни пъти, помощта се преустановява за срок от две години. Тази година тази мярка е била предприета за около 3000 души“, обясни зам.-министърът на труда и социалната политика Султанка Петрова пред bTV.\n\nКакто „Монитор“ писа, най-много откази за труд срещу помощи социалните са регистрирали в Благоевград, Пловдив, Сливен и Стара Загора. Семействата, които\n\n \n\nне пращат децата си на градина или на училище\n\n \n\n \n\nсъщо биват санкционирани от социалните служби. Тази година детските надбавки на около 8500 семейства са били спрени заради неизвинени отсъствия. Отделно около 3000 непълнолетни майки получават детски надбавки в натура вместо пари на ръка. С тези бонове родителите могат да купят памперси, дрехи, учебници или тетрадки за детето си. За догодина социалното министерство е заделило 80 млн. лв., които ще разпредели между 196 общини с висока безработица. Със средствата ще бъде осигурена заетост на трайно безработни по схемата „Работа“, при която общината и частни фирми могат да наемат служители. От догодина служителите, загубили трудовите си книжки, ще могат да поискат местната Инспекция по труда да им преиздаде нов документ. Искането вече ще се нарича заявление, а не молба, реши на вчерашното си заседание Министерският съвет.\n\n \n                    ", "date": "2017.12.28", "title": "Порязаха помощите на 10 000 безработни мързеливци"}
{"url": "http://www.monitor.bg/a/view/68687-%D0%A7%D0%B5%D1%82%D0%B2%D1%8A%D1%80%D1%82%D0%B8-%D0%BE%D0%B1%D0%B2%D0%B8%D0%BD%D1%8F%D0%B5%D0%BC-%D0%BF%D0%BE-%D0%B0%D1%84%D0%B5%D1%80%D0%B0%D1%82%D0%B0-%D0%A1%D1%83%D0%B4%D0%B6%D1%83%D0%BA%D0%B3%D0%B5%D0%B9%D1%82/", "text": "\n                    Софийска градска прокуратура повдигна четвърто обвинение по делото срещу бившия депутат от ГЕРБ Живко Маринов, станал известен след аферата \"Суджук-гейт\", съобщиха от държавното обвинение. Петър Малджиев е привлечен към наказателна отговорност за две престъпления - закана за убийство и опит за принуда. Освен Петър Малджиев и Мартинов, от лятото са обвиняеми и бившият директор на ОДМВР–Добрич, Веселин Колев и Розалина Брайкова, директор на Областна дирекция по безопасност на храните в Добрич. Разследването е установило, че Малджиев е близък приятел на двамата. Бил собственик на два хотела в курортното селище Кранево, казино в Добрич и други търговски обекти. Преди години бил шеф на \"Аполо и Болкан\" и е бил свързан с бившите силови групировки.\n\nПрез ноември т.г. във връзка със започналото наказателно производство срещу Мартинов Малджиев се заканил с убийство на двама от свидетелите по делото, а спрямо трети се опитал да упражни принуда, като го заплашил със саморазправа, за да го накарал да оттегли вече депозирани показания срещу Мартинов и Колев. Ако бъде признат за виновен, Малджиев може да получи до 6 г. затвор за всяко едно от трите престъпления. Малджиев е с мярка за неотклонение „подписка“. На Мартинов са повдигнати 6 обвинения - две за изнудване, обвинение за закана с убийство, обвинение за лично укривателство, принуда и престъпление срещу реда на управление. Той е с мярка за неотклонение гаранция от 5000 лв. Колев е обвинен за закана за убийство, принуда и подбуждане към лъжесвидетелстване. Той е с мярка за неотклонение „подписка“.\n\nСпоред разследващите Мартинов е упражнил спрямо свидетеля по делото А.П. принуда, като в периода от началото на 2012 г. до началото на 2013 г. в Добрич го заплашил с тежки последици за него – да го арестуват и че ще му изпрати данъчни проверки на дружествата, за да \"смачка фирмите му\". Така бившият депутат го принудил да му предостави безвъзмездно общо 4 т суров суджук от телешко, еленско и свинско и 60 килограма филе \"Елена\" и телешка пастърма, уж предназначени за премиера Бойко Борисов.\n                    ", "date": "2017.12.28", "title": "Четвърти обвиняем по аферата \"Суджук-гейт\""}
