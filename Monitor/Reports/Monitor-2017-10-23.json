{"url": "http://www.monitor.bg/a/view/48856-%D0%A6%D0%B2%D0%B5%D1%82%D0%B0%D0%BD-%D0%92%D0%B0%D1%81%D0%B8%D0%BB%D0%B5%D0%B2-%D0%90%D0%BD%D1%82%D0%BE%D0%B0%D0%BD%D0%B5%D1%82%D0%B0-%D0%B8-%D0%A0%D0%B0%D0%B4%D0%BE%D1%81%D0%B2%D0%B5%D1%82%D0%B0-%D0%B2-%D0%BC%D1%80%D1%8A%D1%81%D0%BD%D0%B8%D1%82%D0%B5-%D1%81%D1%85%D0%B5%D0%BC%D0%B8-%D0%B7%D0%B0-%D0%B8%D0%B7%D1%82%D0%BE%D1%87%D0%B2%D0%B0%D0%BD%D0%B5-%D0%BD%D0%B0-%D0%9A%D0%A2%D0%91-ii-%D1%87%D0%B0%D1%81%D1%82-%D0%BD%D0%B0-%D0%BA%D0%BD%D0%B8%D0%B3%D0%B0%D1%82%D0%B0/", "text": "\n                     Романтичните французи търсят в дъното на всичко жената. По-прагматичните националности залагат на парите като движеща сила. След преживяното с българския Мадоф и фамилия обаче българите от собствен опит могат да гарантират едно – ако някъде има афера, то при всички случаи в дъното й стоят и пари, и жена.Бърни Мадоф и българският му еквивалент Цветан Василев си приличат дори по семейния живот – и двамата са женени в продължение на десетилетия и познават половинката си от ученическата скамейка. В случая с Василев скамейката всъщност е студентска, като Цветан и Антоанета се запознават и впоследствие венчават, докато се образоват във висшия икономически институт „Карл Маркс“ (сега Университет за национално и световно стопанство - УНСС). Двамата се „избират“, както ще го формулира Антоанета, през 1983 г. – година преди тя да завърши висшето си образование и две преди същото да стори Цветан Василев, който приключва след жена си, защото има да наваксва. И следването в Лодз, Полша, и липсващата една година в биографията си. Любопитното впрочем е, че ако при него липсва една, при половинката му годините, в които е мистерия какво точно е правила, са цели 11. В официалните й биографии от 1984 г., когато завършва международни икономически отношения, календарът скача право на 1995 г., когато настоящата професорка започва научната си кариера, намърдвайки се като асистент в УНСС. Какво е работила в неописаното десетилетие е въпрос с повишена трудност, чийто отговор не може да се намери в който и да било публичен източник. Информация, но само частична, се промъква единствено в становище, дадено от проф. Лилия Каракашева за кандидатурата на Антоанета Василева за професор в УНСС през 2011 г. В документа като допълнителен плюс за опита и познанията на половинката на българския Мадоф е изтъкнато, че от завършването си през 1984 г. до постъпването си като асистент тя е „работила във външнотърговската практика“. Подробности липсват, но предвид факта, че в годините на тоталитарния режим в страната въпросната „външнотърговска практика“ е територия, запазена само за верни на компартията кадри, можем да се досещаме защо г-жа Василева предпочита да мълчи за тази част от биографията си и да натъртва върху преподавателската и научната си кариера. Не че и там няма малки тайни, като например как се става професор в специално обявен конкурс със само една кандидатура – нейната, за да се обкичи след това и с още една титла - на декан в УНСС. Но това е тема за цял епос.Всъщност както ще лъсне в следващите години, Антоанета Василева има рядко срещан нюх към „боравене“ с факти. В три основни направления – прикриване, изкривяване и доукрасяване. Напудрянето на истината е неин специалитет, а когато се наложи, както в случая с иска по глобалния акт „Магнитски“ – и буквалното й наритване в ъгъла. Използва способността си да я манипулира по всякакви поводи. Примерите са бол – от най-безобидните, като премълчаването къде е родена, до най-сериозните – като лъжите, че не е знаела нищо за бизнеса са съпруга си и откровеното очерняне на цяла държава.Проплакала в мъничкото, но иначе китно бургаско селце Екзарх Антимово, Антоанета Василева например не обича да й се напомня за земеделските й корени и заедно с екипа си буквално изтрива това географско понятие от своята биография. Заменят го или просто с „родена в България“, или с „израснала в Бургас“. Питате се защо? В ума на човек, в който цар е показността, селският произход някак не подхожда на облика на професор и банкерша. А позьорството и фалшът буквално струят от всеки аспект от живота на Василева. Под нейната четка семейството й е като извадено от най-захаросаните приказки: Двамата със съпруга й продължават да са „задружни“ и влюбени като в началото на връзката си, нищо че злите езици разправят легенди за не една и две уволнени засукани подчинени на половинката й в КТБ. „Не обичат светлината на прожекторите“, но позират за нуждите на публичния имидж във всякакви сюжети, в това число и нелепи. Като например да се снимат на калдъръма на бащината къща в Габрово на Цветан Василев на тънки като оса токчета и бели панталони, на които би завидял всеки сервитьор.„Не парадират с благотворителността“, която иначе правят отново с откраднатите от вложителите пари, но използват всеки повод да я набиват в очите на обществото. Било то, като заръчат да бъдат изографисани в манастир в компанията на светци, било то, като тръбят за нея по задгранични интервюта, дадени за удобни медии в опит да се изкарат „дисиденти филантропи“. „Светският снобизъм е презрян“ и „не сме привърженици на светската суета“, но си пазаруват три самолета с парите на вложителите, за да могат спокойно да прелитат от София до палата на брега на Женевското езеро, напазаруван от Цветан Василев за Антоанета за 20 млн. евро и ремонтиран с дизайнерски мебели от престижна австрийска компания, известна с ръчно правените си изделия, за още над 2 млн. евро. Все пари, откраднати от депозантите, доверили се на българския Мадоф, заради което и Василева е с повдигнато обвинение за пране на пари.Показността върви ръка за ръка с лъжите, а с избухването на аферата „КТБ“ те стават все по-опашати. „Не участвам в бизнеса на мъжа си, тъй като съм достатъчно ангажирана с работата ми като професор и декан“, заявява банкершата в кризисно интервю за сайта novinite.bg през октомври 2014 г. – няколко месеца след лъсването на истината за финансовата пирамида, в която съпругът й е превърнал КТБ. Доколко е истина, че не е имала познания за бизнес аферите на съпруга й, показва елементарна проверка във фирмените регистри на България. Според данните в тях от 1994 досега Василева е имала или продължава да има участие в четири фирми, три от които мастити кредитополучатели на заеми за десетки милиони от КТБ. Едната е семейната „Тръст Василеви“, на която освен съсобственик е и управител. През нея фамилията държи фирмата „Сънлайт еър“, през която са закупени – едва ли е нужно да се уточнява, че с кредити от КТБ – въпросните три самолета, и „Инвест мениджмънт“. Второто дружество отговаря за стопанисването на всички лични имоти на семейството, напазарувани отново с пари на вложителите. Третата фирма - „Консулт АВ“, е не по-малко любопитна. Създадена от Василева през 2007 г., тя е лична нейна собственост до 2012 г., когато е продадена на друго дружество от обкръжението на съпруга й. За справка – компанията също е сред маститите длъжници на КТБ, като се е разписала с 30 600 000 евро невърнати кредити към момента на поставянето на трезора под спецнадзора на БНБ.На фона на тези факти няма как да не звучи не просто като фалш, а като наглост обръщението на Антоанета Василева до президента на България Румен Радев от август 2017 г. В него банкершата твърди, че „семейството й е било безскрупулно нападнато от българската мафия“, както и че тя е само „една българска майка, чиято дъщеря (на която също е повдигнато обвинение на пари заради апартамент, през който са превъртени 2 млн. лева, източени от КТБ) бе брутално въвлечена в калта от низост и безскрупулност“. За да сме честни, това последното впрочем е истина. С тази разлика, че хората, които са въвлекли Радосвета Василева във финансовото блато, наречено КТБ, са не държавни институции, както се опитва да изкара в момента банкершата, а родителите й. А че отрочето е било наясно с не малка част от аферите на баща си, има достатъчно доказателства (виж глава 2.3.), като е показателен и само един факт. За времето от 2011 г. до 2014 г. фирмата „Фина С“ – основният двигател на пералнята за изсмукване на милиарди от КТБ (виж глава 3.1), превежда 371 153 лева на брокерската компания Peerman Properties Limited, специализирана в обслужването на ВИП клиенти и предоставянето на имоти в тузарски квартали на Лондон, където се обучава Радосвета, като Кенсингтън например. През „Фина С“ е минавала и част от издръжката на Василева-младша, докато е учила зад граница. Твърде отявлени следи, за да останат най-малкото незабелязани за „млад и обещаващ научен работник“ в областта не къде да е, а на правото, какъвто напудрен образ гради за нея Антоанета Василева.Същият напудрен образ се пробват да изпишат в момента и за себе си българският Мадоф и жена му, които не само разчитат, че зад граница ще им повярват повече, отколкото в родината им, където излъгаха четвърт милион души. А и най-нагло отсичат: „Ние не се срамуваме от това, което сме извършили, и ще направим това известно на целия свят“. Така е, срам изпитват само хората със съвест. „Здравейте! Казвам се Радосвета Василева и съм доктор по право, който се занимава с научна дейност от пет години насам.“ Така умишлено „наивно“ започва откритото си писмо до българската и международната общественост дъщерята на банкера беглец. Обръщението е от август 2017-а – три години и два месеца след избухването на аферата „КТБ“ с главно действащо лице баща й и броени дни след като става ясно, че самата Василева вече е обвиняема. За пране на пари.От взривяването на скандала с източената банка до момента на подвеждането на самата нея под отговорност дъщерята на „българския Мадоф“ буквално изчезва от публичните прожектори, които преди това толкова е обичала. Щом лъсват данните за повдигнатото й обвинение обаче, и тя, и майка й Антоанета Василева стартират масирана кампания в стил „не чух, не видях, не разбрах“. Досущ като фамилията на истинския Мадоф, която също поддържа версията, че никога не е била запозната със схемите, въртени от осъдения на 150 години затвор аферист. С тази разлика, че Василеви – майка и дъщеря, не само не признават никаква вина, но поддържат тезата, че и те, и Цветан Василев са „жертва“ на конспирация за погазване на човешките им права.„Дъщеря ми е обвинена за пране на пари за това, че през 2013 г. е купила двустаен апартамент във Варна, България, с пари, дарени от баща й в България. Според българската прокуратура тя е трябвало да знае, че това са пари с престъпен произход“, реди Антоанета Василева, докато Радосвета упорито се пробва хем да гради образ на почтен научен работник, който хал хабер от понятие си е нямал от бизнеса на баща си, хем да върти кампания в негова полза под формата на подписки и открити писма в опит да го изкара мъченик. Какъв ще е резултатът от жонглирането между двете задачи, които до голяма степен са взаимноизключващи се, тепърва ще видим. Но докато в американското общество в продължение на години има дебати доколко близките на Бърни Мадоф са знаели за машинациите му, то в българското общество няма каквото и да било място за спор относно познанията на Антоанета и Радосвета Василеви върху бизнес схемите на Фараона от Габрово. По простата причина, че ролята им в тях е запечатана в официалните търговски регистри на държавата и лъсва при елементарна проверка.В наши дни Младша може и да твърди, че от пет години се занимава с научна дейност, но избухването на аферата „КТБ“ преди три години я заварва в ролята на новоизпечен, макар така и неслучил се шеф на банка.През април 2014 г., след като в продължение на няколко години е въвеждал дъщеря си в потайностите на бизнес делата си и дори я е оставил лично да се разпорежда с техническия персонал на трезора, Цветан Василев прави нова покупка – отново с парите на вложителите в КТБ. Присъединява към империята си, построена с чуждите милиарди, трезора „Креди агрикол България“. Банката става 100% собственост на КТБ, преименувана е на „Виктория“, а на 13 юни 2017 г. - седмица преди лъсването на аферата с финансовата пирамида, построена от Василев, Радосвета е избрана, пардон – назначена, за шеф на надзорния съвет на придобивката. Ето как е представена Младша в материала, публикуван на сайта на КТБ, с който се известява промотирането й: „Радосвета Василева е юрисконсулт на „Бромак“ ЕООД (мажоритарен собственик на КТБ) и председател на управителния съвет на Сънлайт еър“. Следва и препратка към интервю на „бизнесдамата“ с визията й за развитието на дъщерния трезор.Дотук с легендата за обикновения научен работник. Както можем да се досетим, данните, че е била юрисконсулт – т.е. е движела всички договорки на фирмата, през която баща й е държал и съответно е източил КТБ, не фигурират в нито едно от обръщенията и подписките на Радосвета Василева от август 2017 г. досега. Архивите обаче говорят, както впрочем и бившите служители на семейството, които и до ден днешен са гонени от кошмари заради скандалите, вдигани в КТБ от дъщерята на Фараона от Габрово. Според свидетелствата им тя дори се изявявала като своеобразна модна полиция, налагайки им дрескод, а за кадровите й решения и нарежданията, които е спускала към персонала на баща си, има и писмени доказателства – имейли, разпращани от секретарките й.„Бромак“ и КТБ впрочем далеч не са единствените места, в които е оставена да трупа опит от баща си. През заветната 2011-а – годината, в която Цветан Василев започва своя поход към мечтания премиерски пост, Радосвета става съдружник в семейната фирма „Тръст Василеви“. Това е дружеството, през което фамилията държи фирмата с лиценз за авиопревозвач „Сънлайт еър“, а също и „Инвест мениджмънт“. И двете компании са мастити кредитополучатели на КТБ, висящи на фалирания трезор с дългове за десетки милиони. През „Сънлайт еър“ фамилията се сдобива с минифлотилия от три частни самолета – два „Бомбардие“ и един „Лиър джет“. Това са придобивки, ползвани от Младша, макар в момента да се опитва да изкара, че не е знаела откъде са парите за тях. „Инвест мениджмънт“ пък се занимава с придобиването и стопанисването на личните имоти на семейството, като именно през това дружество Антоанета и Цветан Василеви придобиват за щерка си апартамент с размерите на футболно игрище, кацнал над едно от най-емблематичните места в София – градинката на „Кристал“. Еклектичното чудо на архитектурата става тяхно притежание чрез закупуването и обединяването с пари от КТБ на цели три жилища, а според публикации в пресата в последвалата реконструция, ремонт и обзавеждане са вложени близо 20 млн. лева. Ако се чудите чии са тези пари, няма нужда – отговорът е ясен. Те отново идват от депозитите на вложителите във фалирания трезор.Апартаментите впрочем са слабост на Радосвета, защото именно заради 360 квадрата жилище, но в тузарски комплекс в морския курорт Св. св. Константин и Елена й е повдигнато обвинението за пране на пари. И по-конкретно за превъртането на 2 645 179 лева, или над 1,3 млн. долара. В схемата по изпирането на въпросните пари участват освен Радосвета и родителите й и 24 фирми. Справка в Имотния регистър показва, че маститият имот всъщност е продаден на Младша от един от солидните кредитополучатели от КТБ и основна брънка в схемите на банкера беглец - „Хелт енд уелнес”. За него тя брои на дружеството през 2013 г. 2,194 млн. лева, „дарени“ от баща й. Доколко цената е била истинска, говори фактът, че само две години по-късно – през 2015 г., Василева продава апартамента на друго свързано с баща й дружество, също кредитополучател от КТБ - „Агро ин 2001“, за 190 000 лева.Както се вижда, мярката е чуждо понятие и за родителите, и за отрочето. За разлика от показността. Тя е стандарт на живот за фамилията и е единица мярка във всяко действие на семейството. Независимо дали става въпрос за стартирането на нов проект, за купуването и реконструкцията на ново жилище или „благотворителна“ проява. Младша впрочем проявява особен нюх по това направление, като издига в култ отразяването на светските си прояви. И без какъвто и да било свян трупа дивиденти и снимки на гърба на сираци и деца в нужда. Но тъй като природата си има ясни закони, прекомерната показност води и до неочаквани проблеми. Именно благодарение на нея разследващите имат ясни доказателства за ролята на дъщерята в бизнес схемите на бащата. Пак благодарение на подобна демонстративна проява – въвеждането на „тефтер за гости“ - т.е. на списък кой посещава бизнес сградата на бул. „Цар Борис III“, приютила основните звена в пирамидата на Цветан Василев, в публичното пространство лъсват и обвързаностите на банкера беглец. Сред честите гости е бил благодетелят на Василев, благодарение на който банкерът изгражда цялата си „империя“ - Иван Костов, както и цяла сюрия журналисти, формиращи в момента фабриката за фалшиви новини, обслужваща интересите на задкулисието в България, формирано от Василев и ортаците му олигарси Иво Прокопиев, Сашо Дончев, Огнян Донев, Гриша Ганчев и Емилиян Гебрев. Пред същата сграда на столичния булевард „Цар Борис III“ впрочем бившите й подчинени твърдят, че Радосвета е зарязала след краха на империята на баща си поръчковия „Макларън“, който карала в славните за фамилията си години. Автомобил за стотици хиляди, който е на светлинни години от портфейла и възможностите на обикновен „научен работник“, какъвто се пробва в момента да се изкара Младша.\n\n\n                    ", "date": "2017.10.23", "title": "Цветан Василев: Антоанета и Радосвета в мръсните схеми за източване на КТБ (II част на книгата)"}
{"url": "http://www.monitor.bg/a/view/23249-%D0%9E%D0%B1%D0%BC%D0%B8%D1%81%D0%BB%D1%8F%D1%82-%D0%BF%D0%BE%D1%81%D1%82%D0%BE%D1%8F%D0%BD%D0%BD%D0%B8-%D0%B1%D0%B0%D1%80%D0%B8%D0%B5%D1%80%D0%B8-%D0%BD%D0%B0-%D0%BE%D0%BF%D0%B0%D1%81%D0%BD%D0%B8%D1%82%D0%B5-%D0%BC%D0%B5%D1%81%D1%82%D0%B0-%D0%BF%D0%BE-%D0%BF%D1%8A%D1%82%D0%B8%D1%89%D0%B0%D1%82%D0%B0-%D0%BF%D1%80%D0%B5%D0%B7-%D0%B7%D0%B8%D0%BC%D0%B0%D1%82%D0%B0/", "text": "\n                     \n\n \n\nДа бъдат инсталирани  постоянни бариери за затваряне на пътищата приз екстремални зимни условия, настояват пътните полицаи от  областните дирекции на МВР в Стара Загора, Бургас и Ямбол. Те припомнят, че заради нарушения от страна на неразумни водачи в условията на обявено бедствено положение миналата зима по трасето на АМ „Тракия“ станаха верижни катастрофи, а почистващата техника не успяваше да стигне до определеното място. Наличието на постоянно изградени бариери ще спомогне да не се разпилява жива сила при минусовите температури и ще облекчи комуникацията с чужденците - водачи на ТИР-ове, настояха катаджиите по време на зонална среща, организирана от АПИ в Стара Загора преди началото на зимния сезон.От петте областния управления на пътищата в Стара Загора, Бургас, Сливен, Ямбол и Велико Търново твърдят, че до 1 ноември ще бъдат доставени минимално необходимите по норматив количества пясък,сол и химикали за обработка на трасетата.През тази седмица ще бъдат извършени и техническите прегледи на договорената техника. Само за Старозагорска област трябва да бъдат осигурени 8 500 т пясък, 4 500 т сол и 18 т химикали. От 15 ноември трябва да бъде отворен и за тежките камиони Прохода на републиката, където в момента заради ремонти има ограничения за движение на коли до 10 т.\n\nОт регионалния център на единния национален телефонен номер 112 в Бургас призоваха областните администрация да предоставят своевременна и точна информация за обстановката по пътната мрежа на медиите. Това щяло да спомогне за намаляне броя на тревожните обаждания от бедстващи, което често водело до „прегряване“ на мрежата. В момента върви въвеждането на софтуер, който ще помогне за  точното локализиране на мястото, откъдето звънят изпадналите в беда пътници.За още по-строги наказания спрямо пренебрегващите ограниченията водачи настояха участниците в дискусията. От МВР коментират, че само за два месеца на територията на СДВР са били отнети свидетелствата за правоуправление на 800 шофьори, които не са спазили забраната за навлизане в опасни участъци.\n\n \n                    ", "date": "2017.10.23", "title": "Обмислят постоянни бариери на опасните места по пътищата през зимата      "}
{"url": "http://www.monitor.bg/a/view/45269-%D0%98%D0%B7%D0%BB%D0%BE%D0%B6%D0%B1%D0%B0-%D0%BF%D0%BE%D0%BA%D0%B0%D0%B7%D0%B2%D0%B0-%D0%BA%D0%BB%D1%8E%D1%87%D0%BE%D0%B2%D0%B8-%D1%81%D1%82%D1%80%D0%BE%D0%B8%D1%82%D0%B5%D0%BB%D0%BD%D0%B8-%D0%BE%D0%B1%D0%B5%D0%BA%D1%82%D0%B8-%D0%B2-%D0%A1%D0%BE%D1%84%D0%B8%D1%8F/", "text": "\n                    Кметът на София Йорданка Фандъкова откри фотоизложба „Виж София - където строителството среща историята с бъдещето“ на Моста на влюбените при НДК. Фотографиите представят ключови обекти за последните десет години от строителството в столицата. Изложбата се организира за четвърта поредна година от Камарата на българските строители и ще може да бъде разгледана от граждани и гости на града до 14 ноември. На 60-те пана могат да се разгледат освен изпълнените през годината обекти, като Западната порта на Сердика, Боянското училище, новата сграда на Софийския районен съд, детски градини, обновени улици и булеварди, така и знакови обекти, дело на българските строители през изминалите 10 години.Фандъкова заяви, че Столичната община е най-големият възложител и успява да намери и защити финансиране на добри проекти. „Проектите са във всяка една сфера - от строителството на детски градини, обновяването на училища, през реконструкция на паркове, улици, булеварди и до метрото“, каза кметът на София. По думите й изложбата е своеобразен отчет за работата на кметството през последните десет години.Председателят на УС на Камарата на българските строители инж. Николай Станков изтъкна, че тази година за полугодието секторът отчита ръст. По думите му строителния сектор вече излиза от кризата. \n\n\n                    ", "date": "2017.10.23", "title": "Изложба показва ключови строителни обекти в София"}
{"url": "http://www.monitor.bg/a/view/44619-%D0%91%D0%B5%D0%B7%D0%BF%D0%BB%D0%B0%D1%82%D0%B5%D0%BD-%D1%82%D1%80%D0%B0%D0%BD%D1%81%D0%BF%D0%BE%D1%80%D1%82-%D0%B7%D0%B0-%D1%83%D1%87%D0%B5%D0%BD%D0%B8%D1%86%D0%B8%D1%82%D0%B5-%D0%B2-%D0%BF%D1%80%D0%BE%D1%84%D0%B5%D1%81%D0%B8%D0%BE%D0%BD%D0%B0%D0%BB%D0%BD%D0%B8%D1%82%D0%B5-%D0%B3%D0%B8%D0%BC%D0%BD%D0%B0%D0%B7%D0%B8%D0%B8/", "text": "\n                    Министерството на образованието и науката (МОН) обмисля да обвърже средните общообразователни училища с професионалните, като целта е учениците от по-малки населени места да бъдат насочвани към най-близките професионални гимназии. Предвижда се разходите за транспорт на учениците до професионалните гимназии да бъдат поемани от МОН. Това стана ясно по време на срещата на министъра на образованието и науката Красимир Вълчев с работодателските организации в Стара Загора. Той посочи, че се очертава все повече необходимост от създаване на обединени училища в малките населени места. „Ако до десети клас учениците изучават професии, сходни с тези в близките професионални гимназии в големите градове, ще намалим отпадането и ще увеличим интереса към професионалното образование“, каза Вълчев. Работи се още в посока обвързването на професионалното и висшето образование. Идеята е учениците да могат да валидират кредитите си от гимназията по време на следването си, а от друга страна - висшите училища да улесняват приема си за ученици от професионални училища.В план-приема на училищата за следващата учебна година ще бъдат предложени повече професионални паралелки, заяви той. През настоящата година 46% от всички сформирани паралелки са професионални.С проекта на бюджет за 2018 г. МОН предложи механизъм за допълнително финансиране на професионалното образование. Той предвижда увеличение на средствата за паралелките, които обучават по професии с очакван недостиг на кадри за пазара на труда. Министър Вълчев бе категоричен, че трябва да се повиши авторитетът на професионалното образование. Той призова бизнесът да се стои по-близо до образователните институции. \"В момента популяризираме дадени професии най-вече чрез проекта \"Твоят час\". Имаме и кариерни центрове, които училищата трябва да използват повече. Работодателите също трябва да се включват в този процес, за да се обърнат обществените нагласи към професионалното образование\", подчерта министърът.Работодателите поставиха въпроса за ограничаването на профилираните паралелки в езиковите гимназии, защото завършилите в тези училища напускат страната. Според кмета на Стара Загора Живко Тодоров такива рестриктивни мерки няма да дадат резултат. \"Когато една компания иска да инвестира в Стара Загора или в друг град, търси подготвени хора с езици\", добави той.Министър Вълчев посочи, че очакването към системата е децата да имат по-добри резултати. Завършващите са малко, а ще имаме недостиг на кадри, посочи министърът. Той отбеляза, че е драматичен недостигът  на кадри със средно-техническо образование за сметка на кадри с висше. По думите му завършилите професионално образование понякога получават в пъти по-високи заплати от тези с висше. Политиката ни е да разширяваме дуалното обучение. В момента финансирането е преди всичко проектно.  Много от работодателите виждат ползите и ще търсим форми да споделим разходите с тях, заяви министър Вълчев в отговор на журналистически въпроси. \n\n\n                    ", "date": "2017.10.23", "title": "Безплатен транспорт за учениците в професионалните гимназии "}
{"url": "http://www.monitor.bg/a/view/298-%D0%95%D0%BC%D0%B8%D0%B3%D1%80%D0%B0%D0%BD%D1%82%D0%B8-%D0%BE%D1%82-%D0%A1%D0%BB%D0%B8%D0%B2%D0%B5%D0%BD-%D0%B2-%D0%A7%D0%B8%D0%BA%D0%B0%D0%B3%D0%BE-%D0%B4%D0%B0%D1%80%D1%8F%D0%B2%D0%B0%D1%82-%D0%B5%D1%85%D0%BE%D0%B3%D1%80%D0%B0%D1%84/", "text": "\n                    400 долара за закупуването на ехограф, който да подарят на сливенската МБАЛ „Д-р Иван Селимински“, са събрали родом от Града на стоте войводи емигранти в Чикаго.Дарението е било направено  на сбирка по повод предстоящия празник на свети Димитър, честван като Ден на Сливен, състояла се в залата на православния храм „Света София“ в Дес Плейнс на брега на езерото Мичиган, уточни живеещият в САЩ художник Василен Васевски.По време на срещата е имало изпълнение стихове , написани от поетите на Сливен, цигулков концерт на виртуози Теди и Деси от \"Twin Violas\", а на финала всички се хванали на българското хоро поведено от танцьорите Ирина и Тодор Гочеви, създатели на фолклорен ансамбъл в Чикаго.\n\n\n                    ", "date": "2017.10.23", "title": "Емигранти от Сливен в Чикаго даряват ехограф     "}
{"url": "http://www.monitor.bg/a/view/72224-14%D0%B3%D0%BE%D0%B4%D0%B8%D1%88%D0%BD%D0%BE-%D0%BC%D0%BE%D0%BC%D1%87%D0%B5-%D1%81%D0%B5-%D0%BD%D0%B0%D1%82%D1%80%D0%BE%D0%B2%D0%B8-%D1%81-%D0%B0%D0%BB%D0%BA%D0%BE%D1%85%D0%BE%D0%BB-%D0%B2-%D0%94%D1%83%D0%BF%D0%BD%D0%B8%D1%86%D0%B0/", "text": "\n                    14-годишно момче се натрови с алкохол в дома си в Дупница. Невръстното момче е открито от семейството му малко след полунощ в неделя. Веднага след вида на проснатото на земя момче родителите са подали сигнал на тел.112. На място е изпратен екип от Спешен център, където медиците установили, че момчето лъха на алкохол. “По думите на родителите, детето никога не е близвало какъвто и да било алкохол. Те бяха изключително стресирани от случилото се. След като му оказахме първа помощ се наложи да го транспортираме до Токсикология на столичната клиника „Пирогов“, коментираха медиците. По техни думи не е ясно точно колко е изпил седмокласникът, но определено може да се каже, че става въпрос за голямо количество.\nВъзможно е момчето да е имало проблеми, за които не е споделило пред родителите си, коментират дупничани.\nТова не е първи случай на дете, което изпада в алкохолна кома. Наскоро друго момче на 15 години едва беше спасено след купон при приятели.\n                    ", "date": "2017.10.23", "title": "14-годишно момче се натрови с алкохол в Дупница"}
{"url": "http://www.monitor.bg/a/view/29552-%D0%9C%D0%BE%D0%BC%D0%B8%D1%87%D0%B5-%D1%81%D0%B5-%D0%BD%D1%83%D0%B6%D0%B4%D0%B0%D0%B5-%D0%BE%D1%82-165-%D1%85%D0%B8%D0%BB-%D0%B5%D0%B2%D1%80%D0%BE-%D0%B7%D0%B0-%D0%B4%D0%B0-%D0%B6%D0%B8%D0%B2%D0%B5%D0%B5/", "text": "\n                    13-годишно момиче от Велико Търново спешно се нуждае от 165 хил. евро, за да живее. Никол Георгиева е ученичка и страда от болестта Сарком на Юнг. Обещано й е обнадеждаващо лечиние в онкологична клиника в Истанбул. То обаче е непосилно за родителите. Заради това Надя Костадинова и Йордан Георгиев започват кампания за събиране на средства, за да може дъщеря им да продължи да ходи с връстниците си на училище, да спортува, да танцува и да озарява всички около себе си. Всичко започнало на 14 септември, когато в самото начало на новата учебна година дъщеря им вдига висока температура и получава силни болки в бъбрека. Лекарите в спешна помощ свалят температурата, а личната лекарка предписва антибиотик. След няколко дни обаче момичето отново вдига температура и е приета във великотърновската болница, откъдето е насочена за преглед в Специализираната детска болница „Проф. Иван Митев“ в София. Там тя е подложена на множество изследвания, които установяват страшната диагноза Сарком на Юинг. Никол е настанена в Клиниката по ортопедия и травматология в УМБАЛ „Царица Йоана“ – ИСУЛ, където след биопсия диагнозата е потвърдена. Родителите получават оферти от две клиники - турска и френска и избират тази в южната ни съседка.Докато чака парите за лечението и да бъдат събрани, момичето е на химиотерапия и кръвопреливания заради ниските и жизнени показатели. Предстои да бъдат подадени документи във Фонда за лечение на деца в чужбина, но родителите на Никол не залагат големи надежди за отпускане на сума. Освен това смятат, че процедурата е тромава и ако разчитат само на това подпомагане, ще навредят на дъщеря си. Бързото събиране на сумата обаче е важно, тъй като лекарите в България са категорични, че лечението на Никол трябва да започне много скоро, тъй като няма никакво време за губене. В социалната мрежа фейсбук е направена страница – базар, в която също се набират средства чрез продажбата на лични вещи. Тя носи името „Надежда за Никол - Благотворителен Базар“ и там всеки може да продаде или купи даден артикул, като преведе обявената цена по сметката на детето. В неделя от 13,00 часа любителите на високите скорости ще проведат автомобилно шоу на полигона във Велико Търново, на което също ще се набират средства за лечението на момичето. Близките на семейството апелират и към големите хранителни магазини да поставят кутии за дарения за да бъде спасен животът на детето.  \n\n\n                    ", "date": "2017.10.23", "title": "Момиче се нуждае от  165 хил. евро за да живее"}
{"url": "http://www.monitor.bg/a/view/89087-%D0%98%D0%B2%D0%BE-%D0%9F%D1%80%D0%BE%D0%BA%D0%BE%D0%BF%D0%B8%D0%B5%D0%B2-%D0%A5%D0%B8%D1%89%D0%BD%D0%B8%D0%BA%D1%8A%D1%82-%D0%BE%D1%82-%D0%9A%D0%B0%D0%BF%D0%B8%D1%82%D0%B0%D0%BB-%D1%81-%D1%82%D0%B0%D1%82%D0%B5-%D0%B8-%D0%A2%D0%B0%D1%82%D0%BE-%D0%B7%D0%B0%D0%B4-%D0%B3%D1%8A%D1%80%D0%B1%D0%B0/", "text": "\n                      \n\nНека приложим към Иво Прокопиев матрицата, която безпогрешно дезавуира истинските биографии на знаковите политически и бизнес диверсанти на прехода. Чрез изучаването на неговия генезис, чрез осветляването, анализа и акцентите върху засечените обвързаности, взаимовръзки, схемите на забелязване от кукловодите на българския преход, отглеждането му през годините, инкорпорирането и издигането в новата българска номенклатура, може да се постигне фрагмент от картината на прехода в България. Много от написаното по-долу може да послужи за извеждането на сигурни закономерности по посока генезиса на други български „бизнесмени“ и тези закономерности в никакъв случай не съдържат качествата „благоприличие“ и „добродетелност“. Това е един от много важните казуси – защо една определена група никому неизвестни преди 10 ноември 1989 г. хора след това бяха старателно подбрани, обучени и лансирани, за да стигнат във висшите нива на публичната власт и бизнеса. Защо тези хора или техните най-близки роднини задължително имат връзки с репресивните тайни служби на тоталитарния режим? Това свързано ли е с притежаването на особено ценни и полезни за българското и международното задкулисие качества и способности? Документалните аналитични отговори на тези въпроси ще обяснят нивото на качеството на свършеното от тези хора в публичната власт, бизнеса и медиите през годините на прехода. Нека отговорим на горните въпроси в светлината на изясняването на фактите и документите, свързани с едно от знаковите лица на българската олигархия – Иво Прокопиев. Какви са връзките му с комунистическата номенклатура и комунистическите тайни служби? Дебели и отдавнашни, идват чак от дълбините на времето. Бащата Георги Прокопиев е бил сред управителите на любимия резерват на Тодор Живков – представителното ловно стопанство (ПЛС) „Воден“ край Разград. Комунистическият диктатор е посрещал там най-скъпите си гости, вкл. Леонид Брежнев.\nОт 1962 г. целият комплекс преминава на подчинение и ръководство към Пето управление на ДС ( УБО). Георги Александров Прокопиев започва в УБО като волнонаемен и стига до чин „капитан“. В публичен оборот липсва каквато и да е информация за бащата Георги Прокопиев. А е изключително нужна. Единственото, което се знае, е, че бащата на Иво Прокопиев е работил в представителното ловно стопанство „Воден“ край Разград. И толкова. В тази книга за първи път ще прочетете пълната и много подробна биография на капитана от Пето управление (УБО) на Държавна сигурност Георги Прокопиев. Роден е на 6 октомври 1942 г. в с. Сенокос, окр. Благоевградски, където е живял до 1946 г. След това родителите му се преместват да живеят в с. Воден. Баща му (дядото на Александър и Иво Прокопиеви) Александър Прокопиев Спасов е от с. Сенокос, Благоевградски окръг, член на БКП от 1946 г. Георги Прокопиев има три сестри – Божанка, Славка и Радка. И трите са членове на БКП. През 1956 г. завършва основното си образование в с. Побит камък, след което постъпва в горския техникум в гр. Велинград. Същия завършва успешно през 1960 г. и е повикан да отбие военната си служба в редовете на БНА. До 15 май 1961 г. е войник в София, след което е командирован в с.Равнец, окр. Благоевградски, откъдето се уволнява на 16 октомври 1962 г. След уволнението постъпва на работа в горското стопанство в с. Воден, окр. Разградски, като помощник лесничей. През ноември 1966 г. е приет в БКП.\n\nМайката на Иво Прокопиев - Венета Иванова Великова-Прокопиева, е родена на 9 февруари 1946 г. в с. Манастирско, Разградски окръг. Нейният баща, Иван Великов Иванов е бил нелегален член на БКП, помагал е активно на комунистическия терорист в Разградско Стоян Иванов. Венета Прокопиева е била член на БКП, баща й – също. И нейният брат Петър Великов, вуйчо на Иво Прокопиеви, е бил член на БКП още от далечната 1960 г. Венета Прокопиева също е била служител на Пето управление на ДС (УБО) като волнонаемна. Впоследствие тя се прехвърля да работи като технически сътрудник в ОУ на МВР-Разград. Георги Прокопиев е приет на работа в УБО през 1969 г. Бил е помощник-лесничей, зам.-директор и директор на представителното ловно стопанство „Воден“ край Разград. Като зам.-директор той е натоварен да движи всички ловно-стопански въпроси, да следи за доброто развитие и състояние на дивеча, да осигури паша и качествен фураж, да следи за поддържането на всички ловно-стопански съоръжения и построяване на нови такива. Всичките си задължения др. Прокопиев изпълнява отлично, поради което става любимец на Тодор Живков. През март 1972 г. Георги Прокопиев е назначен временно да изпълнява длъжността „директор“ на стопанство „Воден“. След няколко месеца отново е върнат на длъжността „зам.-директор“ на ПЛС „Воден“. Като член на БКП той изпълнява всички възложени му партийни поръчения. Поради това Георги Прокопиев нееднократно е награждаван от ръководството на УБО - с медал, с изказване на благодарност, със значки, с парични суми и т.н. Освен наградите, Георги Прокопиев има и наказания. И то за какво мислите – за далаверка, разбира се. През 1977 г. той е наказан за недобро стопанисване и неправилното изразходване на стоково-материалните ценности и допуснати липси и щети за УБО при ремонтите на домове № 2 и 3 в ПЛС „Воден“. През 1984 г. е повишен в чин „лейтенант“, назначен е на длъжност „старши разузнавач“ при 3-ти отдел на Пето управление на ДС (УБО) и е прехвърлен за директор на представителното ловно стопанство „Мазалат“ в Габровско. Това е причината Иво Прокопиев да завърши математическата гимназия в Габрово. През 1990 г. капитанът от УБО-ДС Георги Прокопиев отново е върнат във „Воден“ като зам.-директор на обекта. През есента на 1990 г. той е преназначен от зам.-началник на отделение в НСО за старши инспектор - позиция, на която се пенсионира след няколко години.\n                    ", "date": "2017.10.23", "title": "Иво Прокопиев: Хищникът от \"Капитал\" с тате и Тато зад гърба"}
{"url": "http://www.monitor.bg/a/view/21698-%D0%A1%D0%B2%D0%B0%D0%BB%D1%8F%D0%BC%D0%B5-%D1%81-30-%D0%BF%D1%80%D0%B5%D0%B7-%D1%82%D0%B5%D0%BB%D0%B5%D1%84%D0%BE%D0%BD%D0%B0-%D1%81%D0%BC%D0%B5%D1%82%D0%BA%D0%B0%D1%82%D0%B0-%D1%81%D0%B8-%D0%B7%D0%B0-%D1%82%D0%BE%D0%BA%D0%B0/", "text": "Българските джаджи са два пъти по-скъпи от китайските\n                    До 30 на сто по-ниска може да бъде сметката ни за ток или парно, ако използваме умни устройства в домовете си, които спокойно можем да управляваме дори през телефона си. Инвестицията в цялостно решение за автоматизация на ежедневието се възвръща за около три години, твърдят експерти по т.нар. смарт хоум решения.\nПовече хора се насочват към умни джаджи за дома си, които управляват през телефона, защото.\nИнтересът към тях се увеличава с всяка изминала година, защото цената на продуктите поевтинява, лесни са за монтаж и използване, коментира пред „Монитор” инженер Николай Дончев, експерт по внедряване на смарт хоум решения.\nВъпреки увеличаващата им се популярност все още сме далеч по ползваемост от живеещите в САЩ и по-развитите европейски страни. „Устройствата там се възприемат като практична инвестиция, а не като технологична глезотия. В повечето случаи се търсят решения, които да управляват определен уред като климатик или телевизор, а не цялостни решения”, разказва за тенденциите Дончев. Причината се крие във.\nПроизводителите на по-висок клас електроуреди вече интегрират устройства в продуктите си, за да се управляват от разстояния. Но у нас най-голямо е в момента търсенето на умни контакти, като най-евтиният вариант е около 40 лв. С тях може да се управляват от вентилатори до радиатори, да следим колко електроенергия харчат и др. Най-често се използват като съвременни релета. Така два часа преди да станем може да нагласим да се включи бойлера.\nПродукт роден патент за управление на бойлери скоро ще бъде на пазара. Придобивката е,\nкато кога и колко време ни отнема взимането на баня и др. Друг търсен продукт е и универсалното дистанционно, с което може да управляваме телевизори, уредби, осветление, климатици, щори през телефона си, показа проучване на „Монитор”. Цената му е близо 100 лв., по-бюджетният вариант струва наполовина, но с него може да бъдат управлявани по-малко устройства.\nИновациите ни помагат да.\nСъвременните термостати заменят старите термоглави на радиаторите в панелките. През телефона автоматично се регулира потока на топлата вода, с цел поддържане на желаната и зададена от вас температура във всяка една стая от жилището. Тук икономията също може да стигне до една трета от сметката ви за парно, твърдят експертите.\nВидеошпионка е един от най-модерните продукти на пазара. Тя следи лицата на хората и изпраща снимка на телефона ви на човека на вратата без да помръднете от дивана или офиса ви. Любителите метереолози вече могат да си оборудват собствена станция, която да следи посоката на вятъра, атмосферно налягане, качество на въздуха и да предупреждава кога се очаква да вали. Може да използвате данните, за да определите най-подходящото .\nБългарските продукти в тази ниша са два пъти по-скъпи от китайските, но са по-качествени. Три родни компании произвеждат основно за износ смарт хоум системи. Процентът наша продукция, продаван у нас, е около 5%, останалото се пласира в страни от Европейския съюз. Най-често потребители от скандинавските страни – Швеция, Дания и Норвегия, избират българските решения. Бизнесът все още няма голям интерес към тези технологии, най-често за управление на климатичните си системи.\n                    ", "date": "2017.10.23", "title": "Сваляме с 30% през телефона сметката си за тока"}
{"url": "http://www.monitor.bg/a/view/82801-%D0%9F%D0%BE%D0%BB%D0%B8%D0%B3%D1%80%D0%B0%D1%84-%D0%B7%D0%B0%D0%BA%D0%BE%D0%B2%D0%B0%D0%BB-%D0%98%D0%BB%D0%B8%D1%8F%D0%BD-%D0%B2-%D1%83%D0%B1%D0%B8%D0%B9%D1%81%D1%82%D0%B2%D0%BE%D1%82%D0%BE-%D0%BD%D0%B0-%D0%BA%D1%80%D0%B0%D1%81%D0%B8%D0%B2%D0%B0%D1%82%D0%B0-%D0%9C%D0%B8%D0%BB%D0%B5%D0%BD%D0%B0/", "text": "Наръгал годеницата си от ревност, с протест настояват извършителя да лежи до живот\n                    „Оказа се, че сме имали убиец сред нас. То е било в кръвта им. Дядо му е бил убиец”, изплака пред съдебната зала в Пловдив майката на убитата красавица Милена Динова – Ангелина. Подсъдим за зверството е годеникът на Милена – Илиян Рангелов, който наръгал на 28 декември м.г. момичето с нож в гърба от ревност. Илиян е обвинен от прокуратурата в убийство, извършено с особена жестокост и тъй като на първото съдебно заседание през юли т.г. се отказа от самопризнанията си и поиска делото да се гледа по общия ред, близките на убитата Милена протестираха пред Съдебната палата в понеделник. Те поискаха от съда да осъди на доживотен затвор без право на замяна Илиян Рангелов, което е най-тежкото наказание според българското законодателство. В дните и седмиците след убийството Илиян признал изцяло вината си. Явил се и на детектор на лъжата, където тотално се издънил. А на мерките си за неотклонение говореше колко съжалява за това, което е извършил. След това обаче подсъдимият реши, че няма да признава вина и иска делото срещу него да се гледа по общия ред.47-годишната майка на Милена не може да си прости, че се е доверила на Илиян. Пред съда тя обясни, че дъщеря й дълги години е живяла в Гърция. Там имала две връзки, като последната била с албанеца Артан, който много я обичал и искал да си я върне. Милена обаче се върнала у нас и започнала работа като барманка в село Куртово Конаре. Именно там се запознала с Илиян. Заживели в къщата на баба му в селото, като Милена искала да ремонтират своя етаж. Затова давала повече нощни смени в месокомбината в Ново село, за да печели повече. Вдигнали годеж през декември 2015г.„Почти бяхме готови за сватба, тя искаше да се оженят, дете да роди… Че е нервен - нервен, че е агресивен - агресивен, но не съм забелязала друго. Явно се прикриваше. Не съм ги чувала да се карат, явно се криеха от мен. Споделяла е, че я ревнува, но не съм разбрала да е тормозена или бита. Само веднъж той счупи вратата в една от стаите с юмруци от гняв”, плачеше майката в съда. Илиян и Милена отишли отново в Гърция, за да спечелят някой лев и да ремонтират етажа си. Момичето знаело перфектно езика и бързо си намерило работа, но Илиян останал безработен. „Ходеше да й досажда в заведението, в което тя работеше. Милена винаги защитаваше Илиян и твърдеше, че той ще се промени. И плати с цената на живота си. Беше толкова трудолюбива, честна, усмихната и лъчезарна. Как ще живея без нея?”, ридаеше сломената майка. В нощта на убийството миналия 28 декември дъщеря й тръгнала за работа. Преди това се скарала с Илиян, който бил сам на заведение и му казала, че ще го напусне. Затова той я настигнал насред улицата и в тъмното я наръгал с един удар в гърба. Ножът улучил сърцето и Милена починала на секундата. Майка й научила за смъртта й от баща й Кръстьо. Той се обадил на Ангелина в Гърция и й казал, че Милена е намерена промушена и лежи на улицата. „Започнах да крещя да извикат линейка, но той ми каза, че е мъртва. Затворих, не можех да повярвам, мислех, че е грешка. Не допусках, че той е извършителят. Оставил я е като животно да ú изтече кръвта. Знам, че са се скарали същата вечер и тя е искала да го напусне. Но и животно не може да оставиш така да умре и да си отидеш да спиш”, не спираше да плаче Ангелина. Веднага след убийството тя се чула с Илиян, който псувал и твърдял, че ако разбере кой е убил Милена, ще отмъсти. Бащата на Милена Кръстьо Динов научил за годежа на дъщеря си именно на Коледа през 2015г. Тогава младите му били на гости в дома му в съседното село Ново село. Тогава Милена се похвалила на баща си с годежен пръстен. „Цяла Гърция плаче за нея, помени се правят, свещи се палят”, плачеше пред съда майката Ангелина.400 000 лева кръвнина поискаха почернените родители от подсъдимия Илиян Рангелов. Той ще даде обяснения пред съда едва, след като разпитат всички свидетели и вещи лица по делото.  \n\n\n                    ", "date": "2017.10.23", "title": "Полиграф заковал Илиян в убийството на красивата Милена"}
{"url": "http://www.monitor.bg/a/view/72000-%D0%9D%D0%B0%D1%82%D0%B0%D0%BC%D0%B8%D1%86%D0%B8%D0%BD%D1%8A%D1%82-%D0%B2-%D0%BC%D0%B0%D1%81%D0%BB%D0%BE%D1%82%D0%BE-%D0%B5-%D0%BE%D0%BF%D0%B0%D1%81%D0%B5%D0%BD-%D0%B7%D0%B0-%D0%B7%D0%B4%D1%80%D0%B0%D0%B2%D0%B5%D1%82%D0%BE/", "text": "Може да предизвика алергии и да увреди някои органи * Имаме си достатъчно вкусни плодове и зеленчуци, да не ги заменяме с авокадо\n                    - Наистина само при две от марките производителите са използвали стандартни съставки. За да бъде качествено маслото, е необходимо то да съдържа 82% мазнина и 15-16% вода. Натамицинът тук е добавен в продукта като консервант, за да може маслото да е по-трайно и да се предпази от плесени. Той е забранен в Европейския съюз, защото е токсичен. Когато един продукт съдържа повече вода, той е нетраен и затова някои производители добавят натамицин. Само че той може да предизвика алергии и увреждания на някои от органите като черен дроб, бъбреци. Другото, което се установява в състава на маслата, е влагането на немлечни мазнини. Това е разрешено например за сирената, но трябва да бъде обявено на етикета и продуктите да са на отделен щанд в магазина. Става дума за палмово и кокосово масло. Палмовото например се доближава до състава на кравето масло. В кокосовото пък наситените мазнини са над 80%. Така маслото става опасен продукт с много високо съдържание на наситени мазнини. Още по-неблагоприятно е, ако се вложат хидрогенирани мазнини. Вече е доказано, че те имат негативен ефект върху сърдечносъдовата система. Повишават холестерола. В крайна сметка изследването не е уточнило кои са тези немлечни мазнини, но хидрогенирани не бива да се допускат. Както казах, в продуктите обикновено се влага палмово масло. То не е опасно, стига да се съхранява правилно, да не е замърсено. Преди имитиращи продукти се предлагаха за истински. Това компрометира както самия продукт, така и производителя. Така че адмирирам подобни нарушения да бъдат обявявани публично и хората да са информирани кои продукти са фалшифицирани. Така потребителите няма ги да купуват. Да обявиш един продукт за некачествен, е най-голямото наказание за производителите. Оказва се, че те не се плашат от глоби. Явно са много ниски и те представляват за тях проблем.- Истинското масло си личи дори визуално. Колкото по-светъл е цветът му, толкова повече мазнини са вложени в него. Мирисът също е различен. Може да проверите дали в едно масло има много вода, ако го запържите в тигана. Тогава тя излиза встрани от него и загаря. Ако се вложат 30-40% вода и немлечни мазнини, съставът на продукта изцяло се променя.- Така е, някои хора купуват такива имитиращи продукти. Знаете, че такива храни се предлагат в болници, детски заведения, в хотели, където масово закуската е филия с масло. Там се контролират трудно. Затова Агенцията по безопасност на храните трябва да бъде по-активна и да взема проби по-често.- Да, там и в ученическите столове явно се предлагат най-евтините и некачествени продукти. Просто финансовите им възможности не са големи и може би проблемът идва от това.- За мен това не е правилен подход. Тъкмо научихме децата да консумират плодове, зеленчуци и пълнозърнести изделия, а сега ги караме едва ли не да си променят вкусовете. На някои места се предлага авокадо и децата не го харесват. Ние имаме достатъчно вкусни плодове и зеленчуци. Не мисля, че такива промени са целесъобразни.- Проблем са безплатните закуски, които се предлагат в началното училище. Те са предимно от тесто. Добре е да се отделят повече пари и децата да получават поне плод и мляко. Аз бих посъветвал майките да научат децата си да закусват вкъщи и след това да похапнат нещо допълнително в голямото междучасие. Плодът и киселото мляко са за предпочитане пред кифла, приготвена преди няколко дни.- Затова казах, че майките трябва да научат децата си да закусват вкъщи. Да им приготвят топла закуска и децата да не са гладни. Когато детето е сито, то няма да си купува сладкиши. Тогава ще предпочете банан вместо вафла.- Най-големият проблем е обездвижването, а не по-големият прием на калории. Това важи за всички европейски страни. Децата имат ускорена обмяна и дори да приемат повече калории, те ги изгарят. Трябва да има един положителен енергиен баланс. За мен обаче е важно и нещо друго - децата би трябвало да влизат в училище и без мобилни телефони. Манията по Фейсбук изцяло приковава вниманието им, така те не възприемат уроците. Това се превърна в нещо като болест. Да не говорим, че изобщо не спортуват. Затова и в някои европейски страни този проблем е решен и децата не ходят на училище с мобилни телефони. Допълнително прекарват много време пред телевизорите и компютрите и не играят изобщо. Това са излъчвания, които увреждат зрението, сърцето. Трябва да се вземат строги мерки. Съвременното поколение боледува от това.\n Проф. Попов е завършил Висшия медицински институт – София, и започва работа в ХЕИ – ВидинНаучен сътрудник е към Института по хранене към БАН\nОт 2000 г. е професор, бил е ръководител на катедра „Хигиена, медицинска екология и хранене\" към Медицински университет – СофияСпециализирал е в Санкт Петербург и Москва, където овладява съвременни методи за изследване на храносмилането и усвояемостта на храната в тънкото черво. В тази област защитава кандидатска и докторска дисертация\nАвтор е на „Митове и истини за храните, храненето и диетите\", където разбива много от общоприетите митове за храната ни  \n\n\n                    ", "date": "2017.10.23", "title": "Натамицинът в маслото е опасен за здравето"}
{"url": "http://www.monitor.bg/a/view/71164-38-%D0%B6%D0%B5%D0%BD%D0%B8-%D0%BE%D0%B1%D0%B2%D0%B8%D0%BD%D0%B8%D1%85%D0%B0-%D0%B2-%D1%81%D0%B5%D0%BA%D1%81-%D1%82%D0%BE%D1%80%D0%BC%D0%BE%D0%B7-%D1%85%D0%BE%D0%BB%D0%B8%D0%B2%D1%83%D0%B4%D1%81%D0%BA%D0%B8-%D1%81%D1%86%D0%B5%D0%BD%D0%B0%D1%80%D0%B8%D1%81%D1%82/", "text": "\n                    Близо 38 жени обвиниха в сексуален тормоз американския сценарист Джеймс Тобак, съобщи в. „Лос Анджелис Таймс”. Според изданието, той се фокусирал основно върху млади момичета, студентки или гимназистки, увличайки ги в идеята за холивудска слава.\n\nПо-късно, когато те се явявали на прослушвания, били подложени на тормоз от негова страна. Никоя от жертвите не се е обърнала към полицията, а самият Тобак напълно отрича обвиненията. Пред вестника той твърди, че никога не е виждал посочените жени или пък, че ако ги е виждал веднъж, вече не ги помни. Режисьорът отбелязва, че през последните 22 години е било \"физически невъзможно\" да извършва подобни неща, описани от жените, тъй като има диабет и болест на сърцето, които изискват медикаменти и утежняват състоянието му. 72-годишният Джеймс Тобак работи като режисьор, сценарист и продуцент на повече редица популярни филми, включително \"Черно и бяло\" (1999) с Робърт Дауни Джуниър и Клаудия Шифър, както и \"В очите\" (1983) с Настася Кински. През 1992 г. е номиниран за „Оскар” за сценария на „Бъгси”. След като редица холивудски актриси заговориха открито за това, че са били обект на сексуален тормоз и дори изнасилване от страна на дискредитирания американски продуцент Харви Уейнстейн, жени в целия свят започнаха да разказват за преживелиците си, сходни с тези на жертвите на Уейнстейн.\n                    ", "date": "2017.10.23", "title": "38 жени обвиниха в секс тормоз холивудски сценарист"}
{"url": "http://www.monitor.bg/a/view/10264-%D0%93%D0%B0%D0%BB%D0%B8%D0%BD-%D0%B1%D0%BB%D0%B0%D0%B3%D0%BE%D0%B4%D0%B0%D1%80%D0%B5%D0%BD-%D0%BD%D0%B0-%D0%93%D0%B5%D1%80%D0%B8%D0%9D%D0%B8%D0%BA%D0%BE%D0%BB-%D0%B7%D0%B0-%D1%82%D0%B5%D0%BA%D1%81%D1%82/", "text": "\n                    Фолк певецът Галин призна,че дължи част от хитовия потенциал на парчето си Me Gusta на колежката си от поп жанра Гери-Никол. \"Тя ми помогна много и за изпипването на музиката, и за текста, страшна подкрепа ми оказа. Аз не се конкурирам нито с Фики, нито с Константин, гоня по-модерната вълна, клубното звучене.\", сподели за bTV идолът на тийнейджърките. Новият му сингъл отговаря напълно на испанското си заглавие и звучи като изваден от поточната линия на чупещите ханша през лятото регетони начело с Despacito, само че в случая на Галин реалното пеене отстъпва на компютърно модифициран глас и кисели речетативи. Видеото, в което изпълнителя демонстрира щедро плочки и бицепс в хореография с балет на воден дансинг, също превъзхожда вокалните му качества. \n\nОбградения от красиви жени във видеото Галин призна, че се радва на женско внимание и  в реалния живот, но не е сериозно обвързан. \"Човек може да е щастлив и без половинка до себе си. Имам много и интересни отношения с различни хора, не мога да кажа, че майка ми е най-важната жена в моя живот. Но определено е най-близкият ми човек, споделям й всичко.\", казва таланта от Добрич. Майка му присъствала на снимките на Me Gusta и непрекъснато се притеснявала, че момчето й ще настине заради танците във водата, които продължили над четири часа. \"Баща ми е музикант и доста отсъстваше, отраснал съм с майка. Имали сме доста трудни периоди, но тя все е намирала начин да ни зарадва с нещо дребно, я с някоя торта, я с дребна играчка за рожден ден. Благодарен съм й много за всичко, което е направила и продължава да прави за мен.\", казва Галин. \n                    ", "date": "2017.10.23", "title": "Галин благодарен на Гери-Никол за текст  "}
{"url": "http://www.monitor.bg/a/view/85467-%D0%9C%D0%B0%D1%80%D0%B8%D0%B0%D0%BD%D0%B0-%D0%9F%D0%BE%D0%BF%D0%BE%D0%B2%D0%B0-%D1%81%D0%BF%D0%B8%D1%80%D0%B0-%D0%B4%D0%B0-%D0%BF%D0%B5%D0%B5/", "text": "\n                     \n\nПевицата Мариана Попова не изключва опцията да слезе от сцената скоро, за да създаде семейство с Веселин Плачков. \"Изведнъж аз започнах да живея. Наистина. И това ми е толкова достатъчно, че някой ден може и да спра да пея.\", казва пред bTV изпълнителката на \"Аз съм любов\".\n\nМариана се запознава с харизматичния актьор от Плевен преди две години на откриването на пешеходна пътека край язовир „Кърджали“. Първоначално отношенията им са само приятелски, а Весо й е благодарен, че му помага в тежък период. Бил обезверен като човек на изкуството и имал нужда от подкрепата на сродна днуша. Искрата помежду им пламнала доста след като Мариана се раздели с дългогодишния си партньор Ханес, а звездата от \"Дамасцена\" сложи край на своя брак. От него Плачков има дъщеричка Андрея, а за Попова най-скъпото нещо от отношенията й с италианския сомелиер остана 7-годишната Мария-Магдалена. \n\nВ интервю за предстоящото издание на \"Търси се\" Плачков определя Мариана като най-близкия си човек и уточнява, че е труден характер и да се живее с него е истинско предизвикателство. Любимата му обаче е категорична, че не би променила абсолютно нищо в него и е повече от щастлива. \n                    ", "date": "2017.10.23", "title": "Мариана Попова спира да пее "}
{"url": "http://www.monitor.bg/a/view/81757-%D0%91%D0%BE%D0%BB%D1%82-%D0%BF%D0%BE%D0%BB%D1%83%D1%87%D0%B8%D0%BB-%D0%BE%D1%84%D0%B5%D1%80%D1%82%D0%B0-%D0%BE%D1%82-%D0%91%D0%BE%D1%80%D1%83%D1%81%D0%B8%D1%8F-%D0%94%D0%BE%D1%80%D1%82%D0%BC%D1%83%D0%BD%D0%B4/", "text": "Ще правя кариера във футбола, категоричен е ямаецът\n                    Легендата на спринта в леката атлетика Юсейн Болт твърдо се придържа към отколешната си мечта да направи кариера и като професионален футболист. Ямаецът е уверен, че напредналата му възраст в никакъв случай не може да бъде пречка за осъществяването на този план. А първите си тренировки гигантът, който е фен на „Манчестър Юнайтед”, смята да направи с носителя на купата на Германия – „Борусия” (Дортмунд).„Поканата от „Борусия” още е актуална и аз смятам да я приема, каза Болт след края на надпреварата за Гран при на САЩ във Формула 1 в Остин, Тексас. – Да направя кариера във футбола е моята персонална цел и ще опитам, независимо от това, какво ще си мислят хората за мен…”А защо именно в „Борусия”? Защото той и славният германски клуб имат един и същ спонсор – гиганта за спортна екипировка Puma. А причината за отлагането на дебюта на атлета на новото му поприще е травмата в бедрото, която световният рекордьор в спринтовете получи по време на първенството на планетата през август в Лондон.\"Независимо от забавянето, от „Борусия” за пореден път потвърдиха, че офертата им продължава да е в сила, каза Болт. – Единственото изискване е да се излекувам от травмата, да мина медицинските прегледи и да възвърна формата си. Искам да опитам и да покажа на себе си, дали мога да стана един от най-добрите и на зеления терен.”Юсейн Болт сложи края на кариерата си в леката атлетика с бронз на 100 м на световното в Лондон, но и преди това не спираше да повтаря, че мечтае да се прехвърли в любимия си спорт – футбола, но без да таи напразни надежди. „Няма да се залъгвам, ако забележа, че нещата не вървят, казва най-бързият човек на планетата. – Ако не става, ще кажа: „Забрави!”. Но няма да се излагам…”Да излезе на футболния стадион като професионален играч обаче е голямата мечта на Светкавицата. „Това ще е следваща глава в живота ми, която ще започна с истинско удоволствие, казва той. – Ако имаш някаква мечта или много искаш нещо, трябва да го опиташ, за да видиш къде ще те изведе”.Иначе Юсейн Болт няма намерение да къса и с леката атлетика. Искам да използвам името си, за да рекламирам нашия спорт като негов посланик”, казва той.\n\n\n                    ", "date": "2017.10.23", "title": "Болт получил оферта от „Борусия” (Дортмунд)"}
{"url": "http://www.monitor.bg/a/view/76433-%D0%A0%D0%B5%D1%84%D0%B5%D1%80-%D0%B3%D0%BE%D0%BD%D0%B8-%D0%B0%D1%81-%D0%BD%D0%B0-%D0%9D%D0%91%D0%90-%D1%82%D0%BE%D0%B9-%D0%B3%D0%BE-%D1%86%D0%B5%D0%BB%D1%83%D0%B2%D0%B0/", "text": "\n                    Любопитна случка се разрази в един от мачовете онази вечер в редовния сезон на Националната баскетболна асоциация (НБА). Известният с ексцентричните си изяви център на „Шарлът Хорнетс” – американецът Дуайт Хауърд, целуна съдията на игрището по време на двубоя с „Атланта Хоукс”.\n\nПо този оригинален начин спортистът изрази недвусмислената си реакция на решението на арбитъра да го изгони, като му присъди пето лично нарушение.\n\nСъдията фиксира нарушението на правилата от страна на Хауърд при една съвършено безобидна борба за топката под коша на „Атланта”. След това баскетболистът целуна тъмнокожия съдия по темето. За всеобщо учудване, реферът реагира съвършено хладнокръвно на случката, която беше посрещната с всеобщ смях в залата.\n\nМачът завърши с победа на „Шарлът Хорнетс” със 109:91, а Хауърд завърши мача с 20 точки в актива си.\n                    ", "date": "2017.10.23", "title": "Рефер гони ас на НБА, той го целува"}
{"url": "http://www.monitor.bg/a/view/20372-%D0%A4%D1%8A%D1%80%D0%B4%D0%B8%D0%BD%D0%B0%D0%BD%D0%B4-%D0%B7%D0%B0%D0%B2%D0%B5%D0%B4%D0%B5-%D0%B3%D0%B0%D0%B4%D0%B6%D0%B5%D1%82%D0%BE-%D1%81%D0%B8-%D0%B2-%D0%94%D1%83%D0%B1%D0%B0%D0%B9/", "text": "\n                    Бившият ас на английския футбол Рио Фърдинанд все по-често показва, че вече не е сломен вдовец и спира да крие връзката си с апетитната манекенка Кейт Райт. Тези дни двамата бяха забелязани да интимничат на плаж в Дубай, като британските вестници не спират да коментират формите на 26-годишната приятелка на Рио.38-годишният бивш футболист разкри връзката си с Кейт за пръв път официално едва в началото на месеца в телевизионно интервю. Именно пред камерите на предаването „Тази сутрин” на Би Би Си той се появи и без венчалната си халка. Той направи това за пръв път след като загуби жена си Ребека, която почина едва на 34 години от рак на гърдата.„Истински съм щастлив с Кейт, а най-хубавото е, че децата я харесаха и свикват с нея”, каза тогава Фърдинанд и подчерта, че именно децата му са го окуражили да поддържа новата си връзка.\n\n\n                    ", "date": "2017.10.23", "title": "Фърдинанд заведе гаджето си в Дубай"}
{"url": "http://www.monitor.bg/a/view/6243-%D0%94%D0%B6%D0%B0%D0%BA%D0%BF%D0%BE%D1%82%D0%B8-%D0%B7%D0%B0-%D0%BD%D0%B0%D0%B4-81-%D0%BC%D0%BB%D0%BD-%D0%BB%D0%B5%D0%B2%D0%B0-%D0%B7%D0%B0-%D1%82%D0%B8%D1%80%D0%B0%D0%B6-85/", "text": "\n                    Общата сума в джакпотите на игрите от тото 2 за тираж №85 ще надхвърли 8,1 млн. лева. Най-внушителната цифра е в \"6 от 49\", където с последните попълнения от 69 739,23 лв. се събраха 4 438 227,54 лева. До четвъртък се очаква към тях да се прибавят още към 70 000. В \"5/50 - 1/12 Зодиак\" си стоят непроменящите се 3 млн. лева, след като никой не уцели комбинация 5+1. В \"6 от 42\" пък цифрата порасна с нови 18 760,39 лв. и стана 603 566,39, а за 85-и тираж ще има още към 20 000.Най-голямата печалба в тираж №84 в неделя пък е 24 521,40 лева. Тя е от единствената петица в I теглене на \"5 от 35\", която беше уцелена със система №14 за 34 лева. Във II теглене петиците са 3 по 8173,80. Една от тях падна с фиш за 2,20 лв. - 4 комбинации плюс 1 за \"Тото Джокер\".В \"Тото Джокер\" има 2 тройки по 11 888,90 лева. Едната е улучена заедно с 6 двойки по 20,80 лв., от което се събраха 12 013,70 лв. Ударът е направен с фиш с 3 комбинации за \"6 от 42\" и 10 за \"джокера\" за 3,80 лв. 11 951,30 лв. пък ще прибере играч, познал тройка и 3 двойки със залог за 1,65 лв. - 1 комбинация за \"6 от 42\" и 4 за \"джокера\".В тираж №84 има и късметлия, който ще прибере 15 000 лева от \"Втори шанс\" за \"6 от 42\". Той е играл в Перник и е познал 5 от 6-те числа, което му носи 684 лв. и допълнителното 18, с което ще прибере 15 684 лева.\"6 от 49\": Числа - (3, 24, 25, 26, 28, 35 +18 за \"Втори шанс\"); 6 - няма, 5 - 8 по 3116,60 лв., 4 - по 60,70 лв., 3 - по 3,90 лв.; ДЖАКПОТ: 4 438 227,54 лв.\"6 от 42\": Числа - (5, 8, 15, 17, 41, 42); 6 - няма, 5 - 16 по 684,00 лв., 4 - по 20,70 лв., 3 - по 2,10 лв.; ДЖАКПОТ: 603 566,39 лв.\"5 от 35\": I теглене - (4, 9, 22, 30, 31); 5 - 1 от 24 521,40 лв., 4 - по 77,70 лв., 3 - по 3,60 лв.; II теглене - (12, 14, 26, 28, 34); 5 - 3 по 8173,80 лв., 4 - по 81,90 лв., 3 - по 3,80 лв.\"5/50 - 1/12 Зодиак\": Числа - (5, 13, 17, 30, 41); Зодия 7 - Везни; 5+1 - няма, 5 - няма, 4+1 - няма, 4 - 3 по 500,00 лв., 3+1 - 28 по 100,00 лв., 3 - по 208 по 10,00 лв., 2+1 - по 5,00 лв., 1+1 - по 1,50 лв., 2 - по 1,00 лв., 0+1 - по 1,00 лв.; ДЖАКПОТ: 3 000 000,00 лв.\"Тото Джокер\": Позиции - (1, 5, 7); Цифри - (5, 7, 7); 3 - 2 по 11 888,90 лв., 2 - по 20,80 лв.; ДЖАКПОТ: 0,00 лв.\"Рожден ден\": Година - 62, месец - 07, дата - 25, ден - 5; I група - няма, II - няма, III - 1 от 398,60 лв., IV - 5 по 49,80 лв., V - 3 по 83,10 лв., VI - 3 по 66,40 лв., VII - 22 по 11,30 лв., VIII - 41 по 4,90 лв., IX - 53 по 5,60 лв., X - по 3,80 лв., XI - по 1,80 лв., XII - по 2,30 лв., XIII - по 2,30 лв., XIV - по 1,40 лв., XV - по 1,10 лв.; ДЖАКПОТ: 1345,34 лв\n\n\n                    ", "date": "2017.10.23", "title": "Джакпоти за над 8,1 млн. лева за тираж №85"}
{"url": "http://www.monitor.bg/a/view/75547-%D0%93%D1%80%D0%B8%D1%88%D0%BE-%D0%B7%D0%B0%D0%BF%D0%BE%D1%87%D0%B2%D0%B0-%D1%81-%D0%9D%D0%BE%D0%B2%D0%B0%D0%BA-%D0%B2%D1%8A%D0%B2-%D0%92%D0%B8%D0%B5%D0%BD%D0%B0/", "text": "\n                    Първата ни ракета Григор Димитров научи съперника си за втория кръг на турнира от сериите АТР500 във Виена, където е поставен под №3 в схемата. Българинът получи „уайлд кард“ за надпреварата като замени миналогодишния шампион Анди Мъри, който все още лекува контузия в бедрото. Утре Димитров ще излезе срещу квалификанта от Австрия Денис Новак, който постигна победа с 6:4, 7:6(1) над италианеца Андреа Сепи. Новак е 284-и в световната ранглиста и рядко получава шанс за участие в турнири от календара на АТР. При успех в дебютния си мач във Виена, Гришо ще чака победителя от срещата между Кайл Едмънд и Давид Ферер.Следващата седмица хасковлията ще играе в Мастърс турнира от сериите ATP1000 в Париж, където ще е поставен под номер 6. Това ще е 6-ото му поредно участие в надпреварата, като досега никога не е преминавал осминафиналите. Миналия сезон Гришо бе спрян в третия кръг от Новак Джокович в трисетов двубой.Димитров запази осмото си място в ранглистата, като е само на 115 точки след седмия – Джокович, който не играе заради контузия.Първата ни ракета при жените Виктория Томова пък се изкачи с една позиция в класацията на WTA. 22-годишната софиянка, която не игра през миналата седмица, вече е 142-ра в света с 400 точки. Цветана Пиронкова е 158-а с 351 т. Тя лекува контузия и не е участвала в турнири от \"Уимбълдън\" насам. Държавната шампионка Гергана Топалова също записа ново рекордно класиране. 17-годишната пловдивчанка вече е 872-а в света с 14 точки. Лидерка остава румънката Симона Халеп с 5675 т.\n\n\n                    ", "date": "2017.10.23", "title": "Гришо започва с Новак във Виена"}
{"url": "http://www.monitor.bg/a/view/64509-%D0%9D%D0%B5%D0%B9%D0%BC%D0%B0%D1%80-%D1%81-%D0%B3%D0%BE%D0%BB-%D0%B8-%D1%87%D0%B5%D1%80%D0%B2%D0%B5%D0%BD-%D0%BA%D0%B0%D1%80%D1%82%D0%BE%D0%BD-%D0%9F%D0%A1%D0%96-%D1%81%D1%82%D0%B8%D0%B3%D0%BD%D0%B0-%D1%81%D0%B0%D0%BC%D0%BE-%D0%B4%D0%BE-22/", "text": "Звездата: Безумие, имам синини по цялото тяло\n                    ПСЖ и „Олимпик“ (Марсилия) направиха 2:2 в голямото дерби на френския футбол. На „Стад Велодором“ в мача от десетия кръг безспорно главната фигура бе звездата на гостите Неймар, който се отчете с гол и червен картон.Марсилци откриха резултата в 16-ата минута чрез Луис Густаво, а Неймар изравни за 1:1 в 33-ата минута. През втората част Флориан Товен отново изведе домакините напред - 2:1, вкарвайки в 78-ата минута. Ситуацията за гостите се утежни, когато малко след това Неймар получи червен картон, след като си изпусна нервите. Той бутна на земята Лукас Окампос, изнервен от поредното нарушение. Въпреки че доигра с човек по-малко дербито, ПСЖ успя да изравни след гол от фаул на Единсон Кавани. „Бях изгонен незаслужено, оплака се Неймар след мача. - Цял мач ме скъсаха от ритане, имам синини по цялото тяло. Съжалявам, че реагирах така, но всяко нещо си има граници. Безумие е да се позволява подобна игра“, допълни най-скъпият футболист в света. ПСЖ продължава да е без загуба в първенството този сезон и с актив от 26 точки води в класирането. Вторият „Монако“ има 22, а „Олимпик“ е на петата позиция с 18 т.В същото време друга от звездите на ПСЖ – Килиан Мбапе, получи наградата \"Голдън бой\" за най-добър футболист в Европа до 21 години. Анкетата се организира от италианския вестник \"Тутоспорт\" и в нея участват журналисти от водещи европейски медии.Мбапе изпревари в допитването нападателя на „Барселона“ Усман Дембеле и нападателя на „Манчестър Сити“ Габриел Жезус. През миналия сезон 19-годишният талант игра за „Монако“, като в 44 мача вкара 26 гола във всички турнири. \n\n\n                    ", "date": "2017.10.23", "title": "Неймар с гол и червен картон, ПСЖ стигна само до 2:2"}
{"url": "http://www.monitor.bg/a/view/45978-%D0%AE%D1%80%D0%B3%D0%B5%D0%BD-%D0%9A%D0%BB%D0%BE%D0%BF-%D0%90%D0%B7-%D1%89%D1%8F%D1%85-%D0%B4%D0%B0-%D1%81%D1%8A%D0%BC-%D0%BF%D0%BE%D0%B4%D0%BE%D0%B1%D1%8A%D1%80-%D0%B2-%D0%B7%D0%B0%D1%89%D0%B8%D1%82%D0%B0/", "text": "\n                    Колоритният треньор на „Ливърпул” Юрген Клоп не скри разочарованието си след загубата от „Тотнъм” с 1:4, регистрирана пред рекордните в историята на английското първенство 80 827 зрители на стадион „Уембли”. Хари Кейн се разписа два пъти (в 4-тата и 56-ата мин.), а Сон Хюн-Мин (12) и Деле Али (45) добавиха другите попадения за лондончани. Мохамед Салах (24) се опита да отсрами гостите.„Всичко, което направихме, беше лошо - коментира Клоп. – С игра като тази не можем да се надяваме на никакви успехи. Особено ме е яд, че Хари Кейн два пъти ни вкара. Пълна липса на идея в защитната игра. Аз ако бях на терена в тези ситуации, топката никога нямаше да стигне до него”.Ядът на Клоп беше още по-голям заради това, че „Тотнъм” нямаше победа над „Ливърпул” в последните девет мача в Премиър лийг между двата тима. „Тяхното желание просто бе по-голямо\", коментира огорченият германец.„Арсенал” пък постигна изразителна първа победа като гост, като разгроми „Евертън” с 5:2 на \"Гудисън Парк\". Уейн Руни (12) даде аванс на \"карамелите\", но Начо Монреал (40), Месут Йозил (53), Александре Лаказет (74), Аарън Рамзи (90) и Алексис Санчес в добавеното време обърнаха категорично резултата. Умар Ниасе използва една грешка в края, с която опита да направи поражението на „Евертън” малко по-поносимо. \n\n\n                    ", "date": "2017.10.23", "title": "Юрген Клоп: Аз щях да съм по-добър в защита"}
{"url": "http://www.monitor.bg/a/view/42909-%D0%9F%D1%8A%D0%BB%D0%BD%D1%8F%D1%82-%D1%81%D1%8A%D1%81-%D1%81%D1%82%D1%83%D0%B4%D0%B5%D0%BD%D1%82%D0%B8-%D1%81%D1%82%D0%B0%D0%B4%D0%B8%D0%BE%D0%BD%D0%B0-%D0%BD%D0%B0-%D0%90%D1%85%D0%BC%D0%B0%D1%82/", "text": "\n                    Със заповед на официалните власти в Чечения студенти и ученици трябва да осигурят стопроцентовото запълване на трибуните на клубния стадион на местния „Ахмат” (Грозни) заради слабото представяне на отбора в руското първенство. В последния си мач „Ахмат” падна с 0:2 от „Урал” в Екатеринбург, а преди това тимът, който доскоро беше известен като „Терек”, загуби у дома с 1:2 от московския „Спартак” с 1:2 и заема десетото място в таблицата.\n\nДен след резила представител на държавната власт на Чечения организирал в аулата на държавния университет възпитателна среща със студентите. На нея след дълга тирада на тема патриотизъм той изразил възмущението си, че на мача не присъствали достатъчно възпитаници на ВУЗ-а, поискал да получи списък на всички, които не са отишли на стадиона и ги заплашил с изключване. След това вдигнал мерника и на ректора, като обещал да го уволни, ако подобно нещо се повтори.\n\n„На 30 октомври на ”Ахмат Арена” приемаме дагестанския „Анжи”. Трибуните трябва да са сто процента пълни, в противен случай всички ще имате много големи проблеми – от ректора до последния редови студент”, заяви началникът.\n\nТъй като „Ахмат Арена” има 30 000 места, за напълването му са мобилизирани и всички ВУЗ-ове, техникуми, министерства, ведомства, организации и предприятия. За всяка институция има определен сектор, а разпределението се пази в кметството.\n                    ", "date": "2017.10.23", "title": "Пълнят със студенти стадиона на „Ахмат”"}
{"url": "http://www.monitor.bg/a/view/10276-%D0%9C%D0%B8%D1%85%D0%B0%D0%B9%D0%BB%D0%BE%D0%B2-%D0%B8%D0%B7%D0%B2%D0%B8%D0%BA%D0%B0-%D0%B4%D0%B2%D0%B5-%D0%B4%D0%B5%D0%B2%D0%BE%D0%B9%D0%BA%D0%B8-%D0%BF%D1%80%D0%B8-%D0%B6%D0%B5%D0%BD%D0%B8%D1%82%D0%B5/", "text": "\n                    Старши треньорът на баскетболните ни националки Стефан Михайлов обяви 20 имена в разширен състав за мачовете с Испания и Украйна. Нашите посрещат европейския шампион на 11 ноември в столичната зала „Универсиада“ в мач от група „F” на квалификациите за Евро 2019. Сборът е обявен за 4 ноември, но пълният състав ще се събере на 7-и. Сред 20-те място намериха и две 18-годишни – Гергана Иванова и Карина Константинова, които бяха и на предишния лагер с жените. С най-много представителки – 7, е клубният тим на Михайлов „Монтана“, с 6 е „Берое“. От чужбина се чакат Жаклин Златанова (Испания), Диана Войнова (Германия), Ива Костова (Франция) и Калина Аксентиева (Англия).На 14 ноември българките ще пътуват за Киев, където ден по-късно ще се изправят срещу коравия тим на домакините. В групата ни е и съставът на Холандия.\n\n\n                    ", "date": "2017.10.23", "title": "Михайлов извика две девойки при жените"}
{"url": "http://www.monitor.bg/a/view/44712-%D0%A5%D0%B0%D0%BC%D0%B8%D0%BB%D1%82%D1%8A%D0%BD-%D0%BF%D1%80%D0%B0%D0%B7%D0%BD%D1%83%D0%B2%D0%B0-%D1%81-%D0%91%D0%B8%D0%BB-%D0%9A%D0%BB%D0%B8%D0%BD%D1%82%D1%8A%D0%BD-%D0%B8-%D0%BF%D1%83%D1%80%D0%B0/", "text": "Верстапен зове за бойкот на състезанието в Остин\n                    С пура в ръка и прегръдка от бившия президент на САЩ Бил Клинтън отпразнува пилотът на „Мерцедес” Люис Хамилтън победата си в Гран при на САЩ от Формула 1.Британецът триумфира за пети път (от общо 6 старта) на пистата в Остин, Тексас и в края на седмицата му е достатъчно да се класира на 5-о място в Мексико, за да спечели титлата.Втори в Остин остана големият съперник на Хамилтън Себастиан Фетел, а трети – съотборникът на германеца във „Ферари” Кими Райконен. Финландецът се качи на подиума, след като оттам буквално беше свален Макс Верстапен („Ред Бул”), който получи наказание от 5 сек. заради спорно отсъждане, че бил изпреварил нечисто Кими в последната обиколка. „Мерцедес” пък спечели титлата при конструкторите три състезания преди края на сезона.„Чувствам се невероятно - бяха първите думи на Хамилтън на подиума, където беше интервюиран от легендата на леката атлетика Юсейн Болт. – Това вече се превърна в любимото ми трасе. Благодаря на зрителите за подкрепата.”След това, вече с шампионската пура в ръка, британецът се появи на срещата с журналистите. „Как може някой да харесва тази гадост, вкусът е отвратителен, каза той. – Но протоколът изискваше да я запаля. Сега обаче искам да благодаря на всичките 1100 души, които помогнаха да спечелим първото място при конструкторите. Тази 4-а титла поред беше постигната най-трудно и затова е и най-сладката. Преживяхме много болка, но затова и израснахме най-много.”Успехът на „Мерцедес” беше джентълменски оценен и от конкуренцията. Шефът на „Ферари” Маурицио Аривабене нахълта изненадващо в залата и прегърна боса на „Сребърните стрели” Тото Волф с думите: „Поздравления! Перфектна работа!”.Докато в „Мерцедес” празнуваха, в „Ред Бул” не криеха гнева си от наказанието на Макс Верстапен. „Самите стюарди не знаеха какво да решат - ядосваше се 20-годишният пилот. - Направих страхотно състезание, което беше зачеркнато от един малоумен идиот. Подобни решения ще убият спорта ни. Това е много лошо за зрителите. Надявам се, че догодина никой няма да дойде да гледа това състезание. Защото при такива решения спортът ни губи всякакъв смисъл.”Зад позицията на Верстапен застана и легендата Ники Лауда. \n --------------------------------------------------------\nН. Хюлкенберг (Гер), \"Рено\" 5-а об.Не стартирали: Фернандо Алонсо (Исп, \"Макларън\") и П. Веерлайн (Гер, \"Заубер\").\nНай-бърза обиколка: С. Фетел (Гер), \"Ферари\" 1:37,766 мин. 51-а об.: 1. Л. Хамилтън 331 т., 2. С. Фетел 265, 3. В. Ботас 244, 4. Д. Рикардо 192, 5. К. Райконен 163, 6. М. Верстапен 123, 7. С. Перес 86, 8. Ест. Окон 75, 9. К. Сайнц 54, 10. Ф. Маса 36, 11. Н. Хюлкенберг 34, 12. Л. Строл 32, 13. Р. Грожан 28, 14. К. Магнусен 15, 15. Ст. Вандоорн 13, 16. Ф. Алонсо 10, 17. Дж. Палмър 8, 18. Д. Квят 5, 19. П. Веерлайн 51. Мерцедес 575 т., 2 Ферари 428, 3. Ред Бул 315, 4. Форс Индия 159, 5. Уилямс 68, 6. Торо Росо 53, 7. Рено 48, 8. Хаас 43, 9. Макларън 23, 10. Заубер 5\n\n\n                    ", "date": "2017.10.23", "title": "Хамилтън празнува с Бил Клинтън и пура"}
{"url": "http://www.monitor.bg/a/view/20215-%D0%9D%D0%B0%D1%86%D0%B8%D0%BE%D0%BD%D0%B0%D0%BB%D0%B8-%D1%81%D0%B5-%D1%81%D0%BC%D0%B5%D0%B5%D0%BB%D0%B8-%D1%81%D0%BB%D0%B5%D0%B4-06-%D0%BE%D1%82-%D0%98%D0%B7%D1%80%D0%B0%D0%B5%D0%BB/", "text": "Антони Здравков обяви „лъвовете“ за Франция и Черна гора\n                    Доскорошният селекционер на юношеския национален отбор Викторио Павлов направи шокиращи коментари за работата в школите у нас и подготовката и възпитанието на младите ни футболисти. Както е ясно, Павлов хвърли оставка след загубите с 0:6 от Израел и с по 0:3 от Украйна и Ейре, като разкри стряскащи факти за младите ни таланти. Той бе категоричен, че българските футболисти до 17 години отстъпват сериозно на връстниците им, като целта пред тях може да бъде единствено да не се излагаме с разгромни загуби.„Технически и физически отстъпваме прекалено много, но аз какво мога да направя като треньор на националния отбор?, коментира Викторио Павлов в актуално студио „Дерби“. - В международните мачове тези момчета се сблъскват с реалността и после идват и ми казват „Тренер, много сме далече от истината“. Когато отидат на лагер, играчите тренират по веднъж на ден за по 40 минути, после бързат да отидат към басейна. Така ли се става футболист? Говоря им, че само с приказки и чупене на стойки няма да стане, но никой не ме чува. На полувремето при 0:3 им казах, че това е подигравка с герба, а те се обидиха и пуснаха още 3 гола. Вечерта след мача някои от децата се хилеха, все едно нищо не е станало. За целия цикъл мачове изпробвах 47 футболисти, които идват от „Левски“, ЦСКА, „Черно море“, „Ботев“ (Пд), „Славия“... от къде другаде да викна? Гледате Шампионската лига по телевизията и виждате техните 17-годишни какви са - разликата с нашите е огромна. Ние тук на 17 години се учим как да спираме топката. Не можем да дадем пас на 20 метра, не можем да стреляме. Не играем, за да се класираме! Играем, за да не се излагаме\", емоционален бе Викторио Павлов.В същото време треньорът на младежките национали Антони Здравков обяви 20-те играчи за двете европейски квалификации срещу Франция и Черна гора за Евро 2019.В групата на малките \"лъвове\" са още тимовете на Словения, Казахстан и Люксембург. Отборът се събира на лагер на 6 ноември. Двубоят с \"петлите\" ще се проведе на 9 ноември от 20 часа, а четири дни по-късно \"лъвовете\" срещат Черна гора на стадион \"Берое\" в Стара Загора. Интересното е, че сред избраниците на Здравков липсват Петко Христов („Фиорентина“) и Калоян Кръстев („Славия“), като най-вероятно двамата ще бъдат викнати при юношеските национали до 19 години. В състава обаче са популярни имена като Стефан Велков, Кирил Десподов, Антонио Вутов, Божидар Краев и Георги Русев. \n\n\n                    ", "date": "2017.10.23", "title": "Национали се смеели след 0:6 от Израел"}
{"url": "http://www.monitor.bg/a/view/73748-%D0%9E%D1%82%D0%B8%D0%B4%D0%B5-%D1%81%D0%B8-%D0%BB%D0%B5%D0%B3%D0%B5%D0%BD%D0%B4%D0%B0%D1%80%D0%B5%D0%BD-%D0%B4%D0%BE%D0%BA%D1%82%D0%BE%D1%80-%D0%BD%D0%B0-%D0%A6%D0%A1%D0%9A%D0%90-%D0%B8-%D0%9B%D0%BE%D0%BA%D0%BE-%D0%A1%D1%84/", "text": "\n                    Почина известният лекар Павел Филипов. Дълги години той беше доктор на футболните отбори на ЦСКА, а за последно работеше в „Локомотив“ (София).Филипов е починал в болницата, където преди дни му е била направена операция на стомаха.Той e роден през 1942 г. Отдаде повече от 40 години от живота си на българския футбол. Придоби легендарен статут с престоя си на “Армията“, като в ЦСКА е от 1 ноември 1971 г. Първоначално работи с клуба по лека атлетика, после помага на волейбола и баскетбола. По покана на друга легендарна фигура – Никола Миланов-Чопъра, през 1980 г. започва работа с футболния клуб. Става част от прочутия щаб на Аспарух Никодимов, в който още са Димитър Пенев и Стоян Йорданов. Оттогава досега е футболен лекар.Участва в част от най-големите триумфи в историята на ЦСКА. Свидетел е и на елиминирането на европейски колоси в турнирите, на безброй триумфи на родната и международната сцена. Павел беше доайен сред колегите си в България. Освен в „Локомотив“ (София), работи и в „Литекс“ (Ловеч). Синът му Филип Филипов също премина през “червената” школа, като бе с голяма заслуга за шампионската титла през 1997 г.\n\n\n                    ", "date": "2017.10.23", "title": "Отиде си легендарен доктор на ЦСКА и „Локо“ (Сф)"}
{"url": "http://www.monitor.bg/a/view/50454-%D0%98%D0%BB%D0%B8%D0%B0%D0%BD-%D0%98%D0%BB%D0%B8%D0%B5%D0%B2-%D0%B1%D0%B5%D1%81%D0%B5%D0%BD-%D0%B8%D1%81%D0%BA%D0%B0-%D0%92%D0%B5%D1%80%D0%B5%D1%8F-%D0%B8%D0%B7%D0%B2%D1%8A%D0%BD-%D1%82%D0%BE%D0%BF-6/", "text": "\n                    Треньорът на „Верея“ Илиан Илиев прие много тежко домакинската загуба от „Септември“ с 0:1. Спецът бе категоричен, че отборът му няма място в топ 6, а заслужава да бъде веднага над зоната на изпадащите. Също така спецът не пропусна да протестира срещу наказанието на Здравко Илиев, който не игра, защото бе санкциониран заради плюнка по съдията в предишната среща. „Като гледам, организацията в клуба и играта ни в този мач, мястото на „Верея“ не е в първата шестица. Надявам се да съберем още точки и да бъдем спокойни някъде на 10-12-о място. Вижте какво се случва. Стои си някакъв човек от Дисциплинарната комисия на дивана и гледа “Господари на ефира”. След това решава да накаже Здравко за три мача. Ако нашият играч наистина бе наплюл съдията, сигурно щеше да го извадят от футбола за шест месеца или година“, афектиран бе спецът.На другия полюс бе настроението в лагера на „Септември“, който след успеха се измъкна от зоната на изпадащите. „Водя отбора от месец и половина и резултатите се подобряват. Потенциалът ни е много по-сериозен и се надявам да го покажем“, коментира треньорът на столичани Николай Митов-Жадното.\n\n\n                    ", "date": "2017.10.23", "title": "Илиан Илиев бесен, иска „Верея“ извън топ 6"}
{"url": "http://www.monitor.bg/a/view/57599-%D0%9B%D1%83%D0%B4%D0%BE%D0%B3%D0%BE%D1%80%D0%B5%D1%86-%D0%BF%D1%80%D0%B5%D0%B4%D0%BB%D0%B0%D0%B3%D0%B0-%D0%B1%D0%B8%D0%BB%D0%B5%D1%82%D0%B8-%D0%B7%D0%B0-5-%D0%BC%D0%B0%D1%87%D0%B0/", "text": "\n                    „Лудогорец“ влезе в историята като първия български отбор, който едновременно продава билети за 5 свои мача. Както е известно, шампионите влизат в уникална серия от 5 поредни двубоя на „Лудогорец Арена“ от първенството на Първа лига и Лига Европа. На 26 октомври е срещата с „Берое“ от 1/8-финалите за Купата на България. Дербито на XIV кръг с „Левски“ е на 29 октомври, а на 2 ноември „Лудогорец“ излиза срещу „Брага“ в Лига Европа. Серията завършва с домакинство на ЦСКА-София на 5 ноември. В сила е продажбата на входни талони и за двубоя с „Истанбул“ на 23 ноември. За мача с „Берое“ талоните са от 8 до 15 лева, за дербитата със столичните грандове струват от 8 до 20 лева, а за „Брага“ са от 20 до 30 лева. Най-скъпи ще са билетите за мача с турския тим, като заради очаквания сериозен интерес най-скъпите талони стигат до 35 лева. В първенството „Лудогорец“ е на върха в класирането и върви към титлата, а освен това води и в групата си в Лига Европа.\n\n\n                    ", "date": "2017.10.23", "title": "„Лудогорец“ предлага билети за 5 мача"}
{"url": "http://www.monitor.bg/a/view/25684-%D0%9E%D0%B1%D0%BB%D0%B5%D0%BF%D0%B8%D1%85%D0%B0-%D0%95%D0%BC%D0%B0%D0%BD%D1%83%D0%B5%D0%BB%D0%B0-%D1%81-%D0%B4%D0%BE%D0%BB%D0%B0%D1%80%D0%B8/", "text": "\n                    Репликата \"Изглеждаш като ходещ милион\" намира буквално приложение в стайлинга на Емануела във видеото към новия й дует с Константин. Поразяващата уста на фолка пусна кадър от снимачната площадка във Фейсбук, на който позира по рокля от стотици долари и ботуши от последната колекция на Ив Сен Лоран, обсипани с камъни \"Сваровски\". От втората тиражирана снимка пък става ясно, че с Констанин отново ще са в опасна близост пред камера и феновете ще се насладят за втори път на химията помежду им след \"Не ме заслужаваш\" от лятото на 2016 -та. Снимките на втория съвместен проект на Емануела и единствения фолк певец, победител във \"ВИП Брадър\", продължиха до ранни зори на 18-ти октомври, заради което те пропуснаха и сватбата на Фики Стораро и Гюлджан.Идеята за запис на втори дует е на Емануела, за която Константин наскоро сподели пред \"Монитор\":  „Намирам я за луда, супер забавна.. Абе, мой тип човек! Обичам да се обграждам с хора, които откликват на моя темперамент и имат готино чувство за хумор. Не харесвам превзетите хора, които позират. Тя е естествена, държи на бъзик и това много ми допада.”  \n\n\n                    ", "date": "2017.10.23", "title": "Облепиха Емануела с долари "}
{"url": "http://www.monitor.bg/a/view/53973-%D0%A1%D1%8A%D0%B1%D0%BB%D0%B0%D0%B7%D0%BD%D1%8F%D0%B2%D0%B0%D1%82-%D0%90%D0%B4%D0%B5%D0%BB-%D1%81-20-%D0%BC%D0%B8%D0%BB%D0%B8%D0%BE%D0%BD%D0%B0-%D0%B7%D0%B0-%D1%88%D0%BE%D1%83-%D0%B2-%D0%9B%D0%B0%D1%81-%D0%92%D0%B5%D0%B3%D0%B0%D1%81/", "text": "\n                    \n\n\n                    ", "date": "2017.10.23", "title": "Съблазняват Адел с 20 милиона за шоу в Лас Вегас "}
{"url": "http://www.monitor.bg/a/view/68791-%D0%94%D0%B5%D0%B9%D0%B2%D0%B8%D0%B4-%D0%9A%D0%BE%D0%B2%D1%8A%D1%80%D0%B4%D0%B5%D0%B9%D0%BB-%D0%B1%D0%BB%D0%B0%D0%B3%D0%BE%D1%81%D0%BB%D0%BE%D0%B2%D0%B8-%D0%9D%D0%B0%D1%81%D0%BA%D0%BE-%D0%B8-%D0%98%D0%B2%D0%B0%D0%BD%D0%B0/", "text": "Чаровната булка поздрави гостите с оперно изпълнение на хит на Metallica    \n                    Един от най-смислените хора на рока у нас  - Атанас Пенев, и любимата му Ивана, са избрали за първия си танц като младоженци класиката Is This Love на Whitesnake. Гласът на Дейвид Ковърдейл, един от любимите на фронтмена на Б.Т.Р, е благословил стъпките им като сродни души в семейство на сватбата им в Ниш през уикенда. „Имам\n\n\n\nи по случайност и двете се случиха на територията на Сърбия. През 2009-та организирах 2000 български фена за концерт на AC/DC в Белград,  а сега Наско и Ивана се ожениха – това събитие го чакам от 12 години, Кембъла ако беше жив щеше широко да му усмихне!“, сподели с треперещ от вълнение глас за „Монитор“ бившия кмет на Каварна Цонко Цонев. Човекът, превърнал морския град в рок столицата на България, бе първият, споделил снимки от щастливото събитие. „Беше страшно чудо, имайте в предвид  - сръбски оркестър, след който момчетата от Б.Т.Р се качиха на сцената, Ясен от „Те“ застана зад пианото, Санеца (б.а. Александър Филчев, петият неофициален член на Б.Т.Р) взе китарата, и Наско не издържа и изпя „Елмаз и стъкло“. Към 3 сутринта Ивана и учителката й по пеене поздравиха гостите с Nothing Else Matters на Metallica в оперен вариант.“, разказа Цонев.\n\nПътищата на Наско и чаровната сръбкиня се пресичат през 2003 г на премиерата на „Приказка за светлината“, рок опера по идея на китариста на Б.Т.Р Кирил Божилов. Тогава Ивана е на 19 е тепърва започва обучението си по оперно пеене в Консерваторията- за това и до ден днешен\n\n\n\nПървата им среща се случва шест месеца след запознанството им. На въпрос на „Монитор“ какво е събудило пеперудите в стомаха му, Наско така и не намери рационален отговор: „Изключително възпитана е, целенасочена, знае какво иска. Трудно ми е да конкретизирам. Важното е, че ме прави по-добър човек.” Естествено, нямал резерви и относно възрастовата им разлика.”Ние, мъжете, често обичаме да се вдетиняваме. В доста отношения тя е по-зрялата.”, казва малкият човек с големия глас.  \n\n \n\n \n                    ", "date": "2017.10.23", "title": " Дейвид Ковърдейл благослови Наско и Ивана"}
{"url": "http://www.monitor.bg/a/view/42773-%D0%9F%D0%BE%D1%87%D0%B8%D0%BD%D0%B0-%D0%B1%D1%80%D0%B0%D1%82%D1%8A%D1%82-%D0%BD%D0%B0-%D0%BE%D1%81%D0%BD%D0%BE%D0%B2%D0%B0%D1%82%D0%B5%D0%BB%D0%B8%D1%82%D0%B5-%D0%BD%D0%B0-acdc/", "text": "\n                    Австралийският музикант Джордж Йънг, брат на основателите на легендарната рок група AC/DC, почина на 70-годишна възраст. Тъжната вест бе оповестена от екипа на бандата в официалната им страница във Фейсбук. „С голяма скръб съобщаваме за смъртта на любимия ни брат и наставник Джордж Йънг. Без неговата помощ и ръководство не би имало група AC/DC. Като музикант, композитор, продуцент и наставник - нямаше по-добър професионалист от него\", се казва в информацията. Каква е причината за кончината му обаче все още не е известно.\n\nДжордж Йънг бе най-възрастния от общо четирима братя. През 1965 г. заедно с музиканта Хари Ванда основават групата The Easybeats, която просъществува само четири години. През 1973 г. по-малките братя на Джордж - Ангъс и Малкълм, основават бандата AC/DC, с която по-късно работи и той като продуцент. Сред най-големите му хитове са Friday on My Mind и Love Is in the Air.\n                    ", "date": "2017.10.23", "title": "Почина братът на основателите на AC/DC"}
{"url": "http://www.monitor.bg/a/view/50125-%D0%9A%D0%B0%D1%80%D1%82%D0%B0%D0%BB%D0%BE%D0%B2-%D0%BF%D1%80%D0%B5%D0%B2%D1%80%D1%8A%D1%89%D0%B0-%D0%9A%D0%B0%D1%80%D0%BC%D0%B5%D0%BD-%D0%B2-%D0%B0%D0%BD%D1%82%D0%B8%D1%87%D0%BD%D0%B0-%D1%82%D1%80%D0%B0%D0%B3%D0%B5%D0%B4%D0%B8%D1%8F/", "text": "Световното мецосопрано Надя Кръстева в ролята на непокорната циганка\n                    Като антична трагедия ще интерпретира акад. Пламен Карталов шедьовъра „Кармен“ от Жорж Бизе в най-новия си спектакъл на сцената на Софийската опера и балет, който ще има премиера на 3 ноември. Подобно на героиня от древногръцка драма Кармен е подвластна на съдбата, но избира да се бори с предопределението и става жертва на вибрациите, които движат живота й – свободата и любовта, обяснява големият ни оперен визионер концепцията си за представлението. За ролята на непокорната испанска циганка той е поканил изтъкнатото мецосопрано Надя Кръстева, негова Кармен и в предишната му, площадна постановка от 2002 г., откъдето и започва възшествието на певицата към световните сцени – Австрия, САЩ, Италия, Япония... „За мен винаги е удоволствие и вълнение да пея в София. В кариерата си съм участвала в 10-12 продукции на „Кармен“, но никога – в толкова изпипана“, споделя дивата, току-що пристигнала за репетиции у нас след своя премиера в Москва. В партията на Кармен тякоято всеки момент ще долети от Германия, и с младата и много талантлива Гергана Русекова. В образа на Дон Хозе ще се превъплътят най-добрите тенори на националната ни опера – Костадин Андреев, Мартин Илиев и Даниел Дамянов, а като Микаела ще се изявяват сопраните Цветана Бандаловска и Ирина Жекова. Баритонът Бисер Георгиев ще е Ескамилио, когото той сравнява с днешните футболни тореадори на зелената арена.Акад. Пламен Карталов е решен да изчисти „Кармен“ от всички постановъчни клишета, наслоени през годините. В неговата версия композицията на сценичното пространство ще се основава на кръга и квадрата, наследени от древногръцкия канон в скулптурното мислене. Централният кръг – 6-метрова повдигната наклонена плоскост, е запазен само за главните герои в конфликта, любовния триъгълник на Кармен, Дон Хозе и Микаела. Останалите персонажи ще действат в периферията му. Кръгът ще е заобиколен от три амфитеатрални трибуни за мощния и всеприсъстващ колективен персонаж, Хорът. Той е в традициите както на гръцката антична трагедия, така и на японския театър Но, тъй като хористите, анонимните коментатори на действието, ще пеят с маски. Акад. Карталов ще въведе в играта ив съдбата на Кармен, която носи изначална трагическа вина. „Но без прочит на музиката всичко останало би било само едно режисьорско его“, уточнява той.Диригент на премиерата ще е японският маестро Кейтаро Харада, чиито ангажименти са основно отвъд Океана. Той определя замисъла на Пламен Карталов като гениален и вярва, че и в Страната на изгряващото слънце ще останат поразени от неговата интерпретация. В първите 3 седмици на октомври 2018 г. трупата ще гастролира там с „Кармен“ и „Турандот“. Япония е силен пазар за сценично изкуство, на който се търсят популярни заглавия и имена, а Софийската опера за тамошната публика отдавна е марка за висока класа. \n\n\n                    ", "date": "2017.10.23", "title": "Карталов превръща „Кармен“ в антична трагедия"}
{"url": "http://www.monitor.bg/a/view/44829-%D0%96%D0%B5%D0%BD%D0%B0%D1%82%D0%B0-%D0%BD%D0%B0-%D0%94%D0%B0%D0%BD%D0%B8%D0%B5%D0%BB-%D0%97%D0%BB%D0%B0%D1%82%D0%BA%D0%BE%D0%B2-%D0%B8%D1%81%D0%BA%D0%B0-%D1%80%D0%B0%D0%B7%D0%B2%D0%BE%D0%B4/", "text": "\n                    Футболистът Даниел Златков, който се подвизава в любовното гнездо на „ВИП Брадър“, е пред развод със съпругата си Агнес. Това стана ясно от разказ на светското перо Антон Стефанов пред Нова тв. По думи на журналиста, 7-годишният син на спортиста, известен още като българския Роналдо, го помолил да не се прибира вкъщи. Тъй като всяка събота децата на съквартирантите имат достъп до Къщата в Нови хан, малкия Марио отишъл и заявил на баща си: „Ние с майка знаем какво си правил преди „ВИП Брадър“. Златков побързал да обясни на Стефанов, че става въпрос за недоразумение. Преди да влезе в риалити формата, Даниел е засечен от приятелка на съпругата си в компанията на две момичета. Той твърди обаче, че това са негова братовчедка и нейна приятелка и помолил журналиста да обясни това, когато излезе. Факт е обаче, че след ергенското парти на Дани Петканов, някои от съквартирантите порицаха фриволното поведение на футболиста с поканените стриптизьорки.Златков и Агнес си казаха заветното „да“ през 2013 г. Освен сина си Марио, семейството възпитава и 2-годишна дъщеричка - Адриана.\n\n\n                    ", "date": "2017.10.23", "title": " Жената на Даниел Златков иска развод "}
{"url": "http://www.monitor.bg/a/view/9580-%D0%AE%D1%8A%D0%BD-%D0%9C%D0%B0%D0%BA%D0%B3%D1%80%D0%B5%D0%B3%D1%8A%D1%80-%D1%81%D0%B5-%D1%80%D0%B0%D0%B7%D0%B4%D0%B5%D0%BB%D0%B8-%D1%81%D1%8A%D1%81-%D1%81%D1%8A%D0%BF%D1%80%D1%83%D0%B3%D0%B0%D1%82%D0%B0-%D1%81%D0%B8/", "text": "\n                    Актьорът Юън Макгрегър се раздели със съпругата си Ев Мавракис след 12-годишен семеен живот. За края на брака им се спекулираше от скоро, като според източници на Mirror двамата не живеят заедно от месец май. Официално Макгрегър и Мавракис не са коментирали раздялата си. Въпреки това Ев потвърди своеобразно слуховете, като преди дни се разходи из улиците на Санта Моника без халка. Междувременно звездата от „Тренспотинг“ бе засечен в интимен момент с друга актриса - Мери Елизабет Уинстед, по време на работата им по новите епизоди на „Фарго“ в Лондон.\n\nИскрата между нея и Макгрегър пламна през 1995 г. по време на снимките на сериала „Кавана“. Десет години по-късно те се венчаха във Франция, където е родена Мавракис. Двамата са горди родители на четири дъщери.\n                    ", "date": "2017.10.23", "title": "Юън Макгрегър се раздели със съпругата си"}
{"url": "http://www.monitor.bg/a/view/46534-%D0%98%D1%80%D0%B8%D0%BD%D0%B0-%D0%A2%D0%B5%D0%BD%D1%87%D0%B5%D0%B2%D0%B0-%D0%BE%D1%82%D0%B2%D0%B0%D1%80%D1%8F-%D1%80%D0%B5%D1%81%D1%82%D0%BE%D1%80%D0%B0%D0%BD%D1%82/", "text": "\n                    Тв водещата Ирина Тенчева отваря ресторант в столицата, за който търси съмишленици, а не персонал. Заведението, което съпругата на тв продуцента и водещ Иван Христов ще ръководи, е не само за храна, но и за изкуство и лични ритуали. За кухнята тя търси не шеф готвач, а главен творец, който обича храната и хората. За салона и бара към ресторанта чаровната блондинка отново издирва творци, които да презентират продукти, услуги и да общуват активно с гостите. Единственото условие на Тенчева е никой от съмишлениците й да не е пушач. Главен мотив най-вероятно са децата на Ирина и Иван. Макар двамата да имат само един наследник заедно – Самуил, те наричат рожбите си общи. Тя има две момченца от предишна връзка, а продуцентът е горд татко на дъщеричка – Ава, с която го дари бившата му съпруга Вихра.   \n\n\n                    ", "date": "2017.10.23", "title": "Ирина Тенчева отваря ресторант"}
{"url": "http://www.monitor.bg/a/view/88571-%D0%94%D0%B6%D1%8A%D1%81%D1%82%D0%B8%D0%BD-%D0%A2%D0%B8%D0%BC%D0%B1%D1%8A%D1%80%D0%BB%D0%B5%D0%B9%D0%BA-%D1%89%D0%B5-%D0%B8%D0%B7%D0%B2%D0%B8%D0%B5-%D0%B3%D0%BB%D0%B0%D1%81-%D0%BD%D0%B0-%D0%A1%D1%83%D0%BF%D0%B5%D1%80%D0%B1%D0%BE%D1%83%D0%BB/", "text": "\n                    Певецът Джъстин Тимбърлейк ще оглави шоуто в полувремето на финала на „Супербоул“ през идния февруари. Жокер за представлението си, което ще бележи края на първенството по американски футбол, носителят на „Грами“ даде в Инстаграм. „Имам време. Полувреме“, написа той към видео в социалната мрежа. 36-годишният секссимвол ще се разпише с участие на „Супербоул“ за трети път. Изпълнителят на What Goes Around излезе на стадиона в рамките на мащабното спортно събитие през 2001 г. като част от момчешката група NSYNC и отново през 2004 г., редом до колежката си Джанет Джаксън. Второто му участие предизвика скандал, тъй като тогава той разкъса бюстието на 51-годишната поп икона. \n\n\n                    ", "date": "2017.10.23", "title": "Джъстин Тимбърлейк ще извие глас на „Супербоул“"}
{"url": "http://www.monitor.bg/a/view/83364-%D0%9C%D0%B0%D1%8F-%D0%9D%D0%B5%D1%88%D0%BA%D0%BE%D0%B2%D0%B0-%D0%BF%D0%B5%D0%B5-%D1%81-%D0%BC%D0%B8%D0%BA%D1%80%D0%BE%D1%84%D0%BE%D0%BD-%D0%BD%D0%B0-%D0%90%D0%B4%D0%B5%D0%BB/", "text": "\n                    С микрофона на световната сензация Адел ще пее естрадната легенда Мая Нешкова на големия си концерт утре от 20 ч в зала 1 на НДК. Специално за шоуто организаторите от „Икономов център“ вкарват за първи път в България техника от най-ново поколение за озвучаването и осветлението, която ще допринесе до най-бляскавото представяне на звездата. Комплектът включва и микрофон, на който изпълнителката на Hello изнася рециталите си на живо. Новият спектакъл на Мая Нешкова е базиран на последния й студиен албум „Само с любов...“, излязъл през лятото. Във всички записи като вокална група участват и близначките им Весела и Йоана Икономови, като те ще бъдат и на сцената в зала 1 на НДК. Мая Нешкова очаква над 5000 почитатели, с които да отпразнува 60-годишния си юбилей.\n                    ", "date": "2017.10.23", "title": "Мая Нешкова пее с микрофон на Адел"}
{"url": "http://www.monitor.bg/a/view/58671-%D0%91%D0%B8%D0%BB%D1%8F%D0%BD%D0%B0-%D0%99%D0%BE%D1%82%D0%BE%D0%B2%D1%81%D0%BA%D0%B0-%D0%BF%D1%83%D1%81%D0%BD%D0%B0-%D0%BC%D0%BE%D0%B4%D0%BD%D0%B0-%D0%BA%D0%BE%D0%BB%D0%B5%D0%BA%D1%86%D0%B8%D1%8F/", "text": "\n                    Фитнес състезателката Биляна Йотовска дебютира в модните среди със собствена колекция спортни облекла. През последните месеци носителката на титлата „Мис Дупе“ бе загърбила тренировките, за да се отдаде изцяло на новата си страст. Трансферът в специалността не е изненадващ за Йотовска, която е бивш кадър на Художествената академия. „Въпреки това всичко за мен беше ново - кройки, модели, дизайн, подбор на платове. Започнах от нулата, но смятам, че се справих добре“, признава Биби. Всички модели от колекцията й са нейно дело, като освен дамски, тя предлага още и мъжки и детски спортни облекла. „Искам да предложа пълен аутфит, и за всички. Идеята ми е да облека цялото семейство - всички в един дизайн. Какво по-хубаво от това?“, обяснява Йотовска.\n\nЗад гърба си тя има множество титли в сферата на културизма. Миналата година тя грабна отличието за „Най-добрият фитнес модел в света” по време на Olympia Weekend, което се проведе в Лас Вегас. Със спорт брюнетката се занимава още от дете, когато тренира гимнастика и акробатика, а професионално се занимава с фитнес от 5 години. „Винаги съм се поддържала в добра физическа форма. Менюто ми обикновено е нисковъглехидратно и в него са включени повече протеини и зеленчуци. Преди състезание, разбира се, режимът ми е по-суров от гледна точка и на тренировки, и на храна“, обяснява Йотовска. В списъка й с успехи неминуемо влизат и двете й кулинарни книги „Гответе здравословно“ и \"Полезна и вкусна храна за здрави деца\". Когато намира пролука измежду ангажиментите си пък Биляна помага в магазина за спортни и хранителни добавки, който стопанисва заедно със съпруга си Димитър Димитров - европейски и световен шампион по културизъм.\n                    ", "date": "2017.10.23", "title": "Биляна Йотовска пусна модна колекция"}
{"url": "http://www.monitor.bg/a/view/7937-%D0%92%D0%B5%D1%80%D0%BE%D0%BD%D0%B8%D0%BA%D0%B0-%D0%A1%D1%82%D0%B5%D1%84%D0%B0%D0%BD%D0%BE%D0%B2%D0%B0-%D0%BF%D0%BE%D1%82%D0%B5%D0%B3%D0%BB%D0%B8-%D0%B7%D0%B0-%D0%9C%D0%B8%D1%81-%D0%A1%D0%B2%D1%8F%D1%82/", "text": "\n                    Българската претендентка за „Мис Свят 2017“ Вероника Стефанова отпътува за Китай, където на 18 ноември ще се проведе финалът на престижния конкурс за красота. 25-годишната хубавица бе изпратена на летището от близки и приятели, както и от лицензианта на конкурса Страхил Гановски, който се очаква също да кацне на територията на източната страна за грандиозната последна вечер от надпреварата. Терен на „Мис Свят“ тази година ще даде китайският град Саня, а за голямата титла Стефанова ще се съревновава с над 120 претендентки. Пред журито Вероника ще се представи не само на котешката пътечка, но ще заложи и на таланта си в класическия балет. Благотворителната кампания на българската красавица, свързана с конкурса, пък е в полза на борбата с анорексията. Със задачата да насърчава млади момичета да не избират лесния път към отслабването тя се заема, след като сама изживява от първа ръка трънливия път на възстановяването от болестта. В дългосрочните планове на модела влиза и създаването на социален център за психично здраве, фокусиращ се, както върху хранителни разстройства, така и върху други зависимости.\n                    ", "date": "2017.10.23", "title": "Вероника Стефанова потегли за „Мис Свят“"}
{"url": "http://www.monitor.bg/a/view/149-%D0%A4%D0%B5%D0%BD-%D0%BD%D0%B0%D0%B3%D1%80%D0%B0%D0%B1%D0%B8-%D0%A5%D0%B0%D1%80%D0%B8-%D0%A1%D1%82%D0%B0%D0%B9%D0%BB%D1%81/", "text": "\n                    Неизвестен фен награби поп сензацията Хари Стайлс по време на участието му в благотворителен концерт за борба с рака на гърдата в Лос Анджелис. Това стана ясно от публикувани кадри от шоуто в Инстаграм, в които се забелязва как певецът отмахва ръка на свой почитател от слабините си. Въпреки че самият Стайлс все още не е коментирал публично случая, мнозина от неговите последователи се разгневиха от смелостта на въпросния фен, като заклеймиха поведението му като „сексуален тормоз“. Те посъветваха любимеца си да потърси своите права по съдебен път, а в Туитър все повече популярност набира призивът #RespectHarry (Уважавайте Хари).\n\nТемата за сексуалния тормоз в шоубизнеса стана изключително болезнена през последните седмици, след като няколко жени, сред които и актрисата Ашли Джъд, отприщиха лавина от обвинения срещу холивудския продуцент Харви Уайнстийн. Оттогава над 20 представителки на нежния пол проговориха за сблъсъка си с похотливите предложения на киномагната.\n                    ", "date": "2017.10.23", "title": "Фен награби Хари Стайлс"}
{"url": "http://www.monitor.bg/a/view/61937-%D0%96%D0%B8%D1%82%D0%B5%D0%BB%D0%B8%D1%82%D0%B5-%D0%BD%D0%B0-%D0%92%D0%B5%D0%BD%D0%B5%D1%82%D0%BE-%D0%B8-%D0%9B%D0%BE%D0%BC%D0%B1%D0%B0%D1%80%D0%B4%D0%B8%D1%8F-%D0%BF%D0%BE%D0%B6%D0%B5%D0%BB%D0%B0%D1%85%D0%B0-%D0%B0%D0%B2%D1%82%D0%BE%D0%BD%D0%BE%D0%BC%D0%B8%D1%8F/", "text": "\n                    Огромното мнозинство от жителите на Ломбардия с административен център Милано и на Венето със столица Венеция каза „Да“ на произведения в неделя референдум за автономия на двете богати области, осигуряващи 30 на сто от БВП на Италия. Вотът бе направо всенароден във Венето, където според предварителните резултати са поискали самостоятелност 98 на сто от явилите се пред урните близо 60 на сто от имащите право на глас. В Ломбардия, където за пръв път в Италия бе осъществено електронно гласуване, бутончето с „Да“ са натиснали пък 95 на сто от участвалите в допитването - малко по-малко от 40 на сто от живеещите в областта жени и мъже с избирателни права.„Първото нещо, което ще поискаме от правителството в Рим при очертаващите се след месец преговори, е девет десети от събираните на територията на Венето данъци да останат тук!“ – заяви рано сутринта днес пред журналисти губернаторът на областта Лука Дзая. Така той очерта основната цел на пожеланата от неговата партия Северна Лига автономия – почти всички от плащаните от населението на Ломбардия и Венето десетки милиарди евро налози да остават у тях, а не да отиват в държавната хазна и да бъдат разпределяни от правителството в Рим. Иначе програмните точки на произведения референдум за икономическа и социална самостоятелност са общо 23, като сред тях изпъкват създаването на собствени сили за опазване на обществения ред, реализацията на инфраструктурни проекти, независимо управление на здравеопазването и образованието, стимулиране на научната дейност и др.Както Дзая, така и управителят на Ломбардия Роберто Марони, нарекоха правеният през последните дни от медиите паралел между събитията в Каталуния и плебисцитът в ръководените от тях области „смешна работа“ и призоваха пишещото братство да прочете добре конституцията на Италия. А тя позволява самостоятелност на 20-те области на страната в куп области на социално-икономическия живот, като ръководствата им не могат да вземат решения единствено по отбраната и сигурността на целокупната държава. Скептиците сред политическите наблюдатели обаче не престават да повтарят, че Каталуния е поискала независимост след като е развила съвършен модел на автономия, намеквайки какво може да се случи след време в двете италиански области с 15 млн. души население – хаос и в тях, и в цялата страна. Още повече, че инициаторът на допитването – партията Северна Лига отдавна бленува Северна Италия като самостоятелна държава на име Падания. И един любопитен факт – като че ли всички политически партии в Италия се качиха на каруцата на победителите от Северната Лига. Десницата на Силвио Берлускони подчерта, че това е и неин успех, тъй като той е дело на най-верния й съюзник, движението „Пет звезди“ пък прозря във вота реализиран собствения си идеал за демокрация. Интересното е, че и управляващата Демократическа партия, която до завчера не гледаше с добро око на допитването, днес обяви, че то било крачка напред в управлението на страната.  \n\n\n                    ", "date": "2017.10.23", "title": "Жителите на Венето и Ломбардия пожелаха автономия"}
{"url": "http://www.monitor.bg/a/view/78088-%D0%9A%D0%BE%D0%B4%D0%B8%D1%80%D0%B0%D0%BD%D0%B5%D1%82%D0%BE-%D0%BD%D0%B0-%D1%82%D0%B5%D0%BB%D0%B5%D1%84%D0%BE%D0%BD%D0%B8%D1%82%D0%B5-%D1%82%D0%B2%D1%8A%D1%80%D0%B4%D0%B5-%D1%81%D0%BB%D0%BE%D0%B6%D0%BD%D0%BE-%D0%B7%D0%B0-%D0%A4%D0%91%D0%A0/", "text": "\n                    Федералното бюро за разследвене не успя да получи достъп до съдържанието на около 6,9 хиляди мобилни телефона заради системите за кодиране на устройствата въпреки разрешенията. \"Това е огромен и остър проблем защото 6,9 хляди (телефона) за 11 месеца е заплашително и ще бъде много по-зле след няколко години ако не намерим някакво решение\" казва директорът на ЦРУ Кристофър Рей, цитиран от Си Ен Ен. Според него технологията на шифроването прави проблеми на силите на реда и заплахите продължават да се натрупват още по-сложни и разнообразни.\n                    ", "date": "2017.10.23", "title": "Кодирането на телефоните твърде сложно за ФБР"}
{"url": "http://www.monitor.bg/a/view/89552-%D0%A2%D0%B8%D0%B9%D0%BD%D0%B5%D0%B9%D0%B4%D0%B6%D1%8A%D1%80-%D1%81-%D0%B1%D1%80%D0%B0%D0%B4%D0%B2%D0%B0-%D0%BD%D0%B0%D0%BF%D0%B0%D0%B4%D0%BD%D0%B0-%D1%85%D0%BE%D1%80%D0%B0-%D0%B2-%D0%A8%D0%B2%D0%B5%D0%B9%D1%86%D0%B0%D1%80%D0%B8%D1%8F/", "text": "\n                    \n17-годишно момче нападна и рани няколко души с брадва снощи в градчето Флумс в Североизточна Швейцария, предаде АП.\n\nНападателят е латвийски гражданин, живеещ в Швейцария. Той е арестуван от полицаи, които използвали срещу него огнестрелно оръжие и го ранили, съобщи полицията в кантона Сент Гален.\n \nТийнейджърът нападнал няколко души на площад в градчето и избягал с крадена кола, с която направил лека катастрофа, продължил пеша и нападнал още хора в магазин на бензиностанция, където бил задържан.\n\n \n                    ", "date": "2017.10.23", "title": "Тийнейджър с брадва нападна хора в Швейцария"}
{"url": "http://www.monitor.bg/a/view/55627-%D0%9A%D1%83%D1%87%D0%B5%D1%82%D0%BE-%D0%BD%D0%B0-%D0%9C%D0%B0%D0%BA%D1%80%D0%BE%D0%BD-%D1%81%D0%B0%D0%B1%D0%BE%D1%82%D0%B8%D1%80%D0%B0-%D0%B7%D0%B0%D1%81%D0%B5%D0%B4%D0%B0%D0%BD%D0%B8%D0%B5-%D0%BD%D0%B0-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE/", "text": "\n                    Кучето на френския президент Еманюел Макрон прекъсна служебно заседание с „противообществена проява“, пише френското издание \"Паризиен\".\nДокато Макрон разговарял в една от залите на Елисейския дворец с трима членове на правителството - Бенжамен Гриво (държавен секретар към министъра на икономиката и финансите), Жюлиен Дьонорманди (държавен секретар към министъра на териториалното сближаване) и Брюн Поарсон (държавен секретар към министъра на екологичния и солидарен преход), президентското куче Немо вдигнало крак и се изпишкало до камината.\nПрезидентът и тримата членове на правителството веднага насочили вниманието си към провинилото се животно.\n\"Често пъти ли прави така?\", попитал държавният секретар Жюлиен Дьонорманди. \"Не, вие предизвикахте у кучето ми едно напълно необичайно поведение\", отвърнал през смях Макрон.\nВсичко това било документирано от камерите на две френски телевизии, които излъчиха \"гафа\" на Немо днес. На кадрите се вижда как Макрон се опитва да продължи съвещанието с държавните секретари, но не става ясно кой и как почиства мястото на „престъплението“ на Немо.\nПреди няколко години кучетата на тогавашния френски президент Никола Саркози (2007-2012 г.) нанесоха щети на Елисейския дворец на стойност няколко хиляди евро.\n\n \n                    ", "date": "2017.10.23", "title": "Кучето на Макрон саботира заседание на правителството "}
{"url": "http://www.monitor.bg/a/view/51261-%D0%A0%D0%B5%D0%B2%D0%BE%D0%BB%D1%8E%D1%86%D0%B8%D1%8F%D1%82%D0%B0-%D0%BD%D0%B0-%D0%9B%D0%B5%D0%BD%D0%B8%D0%BD-%D0%BE%D0%BF%D1%80%D0%BE%D1%89%D0%B0%D0%B2%D0%B0-%D0%B3%D0%BB%D0%BE%D0%B1%D0%B8%D1%82%D0%B5-%D0%BD%D0%B0-%D1%80%D1%83%D1%81%D0%BA%D0%B8%D1%82%D0%B5-%D1%88%D0%BE%D1%84%D1%8C%D0%BE%D1%80%D0%B8/", "text": "\n                    В чест на 100-годишнината от Октомврийската революция в Русия да бъдат опростени неплатените глоби на всички водачи, нарушили правилата за движение по пътищата, предлага Съветът по правата на човек /СПЧ/ към президента. Консултативният орган адресира предложението си към държавния глава, който ще трябва да реши дали да обяви административна амнистия за шофьорите. Това съобщава радио Business FM, цитирайки ръководителя на СПЧ Михаил Федотов.\n\n          Той отбеляза, че Кодексът за административни правонарушения предвижда подобна възможност за помилване, но засега никой не се е възползвал от тази буква на закона. „Споменатото положение в кодекса е благородно, защото касае хора, които са извършили само административно правонарушение, а не престъпление. То може да се разпространи не върху хиляди, а върху милиони хора“, аргументира се Федотов. Той вече е предал докладната си записка в администрацията на президента. От СЧП уточняват, че тяхната предложение включва амнистия и за нарушителите на миграционното законодателство. С подобни идеи за помилване излязоха още комунистическата и либералдемократическата партия на Русия. И двете политически организации предлагат евентуалната амнистия да е посветена на вековния юбилей на революцията, който ще бъде отбелязан на 7 ноември т.г.\n\n          Говорителят на Кремъл Дмитрий Песков заяви, че президентът Владимир Путин все още не е взел решение за обявяване на масово помилване, уточнявайки, че ще бъде преценена целесъобразността на всяко едно от постъпилите предложения. \n                    ", "date": "2017.10.23", "title": "Революцията на Ленин опрощава глобите на руските шофьори "}
{"url": "http://www.monitor.bg/a/view/75989-%D0%9D%D0%B0%D0%BF%D0%B0%D0%B4%D0%BD%D0%B0%D1%85%D0%B0-%D1%80%D1%83%D1%81%D0%BA%D0%B0-%D1%80%D0%B0%D0%B4%D0%B8%D0%BE-%D0%B2%D0%BE%D0%B4%D0%B5%D1%89%D0%B0-%D1%81-%D0%BD%D0%BE%D0%B6/", "text": "\n                    Неизвестен мъж нахлу в понеделник в редакцията на радиостанцията „Ехото на Москва“ и рани с нож водещата Татяна Фелгенгауер, журналистката е настанена в болница. Това съобщи пред Интерфакс главният редактор на радиото Алексей Венедиктов. Нападателят ударил водещата с ножа в гърлото, уточняват колегите й.\n\nОт медицинското учреждение посочват, че животът на Фелгенгауер е извън опасност. Престъпникът е заловен в сградата на редакцията от вътрешната охрана, органите на реда са сигнализирани за инцидента. В същото време каналът „Меш“, свързан с агенцията „Лайф“, съобщава, че нападателите са били двама, които неутрализирали охраната на входа със спрей. Позовавайки се на източник от полицията, РИА Новости, информира, че най-вероятно мотивът на нападателят е бил от личен характер. По други данни мъжът има психически отклонения и ще бъде подложен на експертиза.\n\nМедиите припомнят, че Татяна Фелгенгауер работи за „Ехото на Москва“ от 2005 г. насам, тя е водеща на програмите „Особено мнение“ и „Разворот“. Освен това журналистката заема поста на зам.-главен редактор на радиостанцията. \n                    ", "date": "2017.10.23", "title": "Нападнаха руска радио водеща с нож  "}
{"url": "http://www.monitor.bg/a/view/56180-27-%D0%B8%D1%81%D0%BF%D0%B0%D0%BD%D1%81%D0%BA%D0%B8-%D1%81%D0%B5%D0%BD%D0%B0%D1%82%D0%BE%D1%80%D0%B8-%D1%89%D0%B5-%D0%B1%D0%B8%D1%81%D1%82%D1%80%D1%8F%D1%82-%D0%B1%D1%8A%D0%B4%D0%B5%D1%89%D0%B5%D1%82%D0%BE-%D0%BD%D0%B0-%D0%9A%D0%B0%D1%82%D0%B0%D0%BB%D1%83%D0%BD%D0%B8%D1%8F/", "text": "Студентите от Барселона искат бързо отцепване \n                    \nИспанските политически партии възложиха на 27 сенатори задачата да проучат как правителството да се намеси в управлението на Каталуния, така че да сложи край на опитите на областта да обяви независимост, съобщи АП. Сформираната комисия включва 15 членове на управляващата Народна пария на премиера Мариано Рахой, шестима представители на главната опозиционна партия, социалистическата, а останалите са от по-малките партии, представени в Сената. Мерките, които комисията ще разгледа по член 155 от конституцията, включват разпускане на каталунското сепаратистко правителство, в това число и отстраняване на неговия председател Карлес Пучдемон.\nОчаква се комисията да уведоми Пучдемон за плановете си и да го покани да представи своята позиция. Това ще стане най-вероятно в четвъртък, преди Сенатът да гласува в петък активирането на мерките. Партията на Рахой има абсолютно мнозинство в тази камара, което е гаранция, че те ще бъдат одобрени.\n\nПарламентът на Каталуния пък ще се събере на пленарно заседание в четвъртък сутринта, за да определи как да реагира на решението на централното правителство да поеме пряко управлението на областта, заяви говорителят на регионалната партийна коалиция \"Заедно за \"Да\", цитиран от Ройтерс.\nКоалицията планира да обжалва в съда прилагането на член 155 от конституцията, който отнема правомощията на регионалните власти и създава условия за произвеждане на нови избори.\n\nПризив за стачка в каталунските университети в четвъртък отправиха студенти, които се надяват по този начин да окажат натиск върху регионалните власти да обявят независимост на Каталуния.\n                    ", "date": "2017.10.23", "title": "27 испански сенатори ще бистрят бъдещето на Каталуния "}
{"url": "http://www.monitor.bg/a/view/69201-%D0%9C%D0%B0%D0%BD%D0%B5%D0%BA%D0%B5%D0%BD-%D0%B8-%D0%BA%D0%BE%D0%BC%D0%B8%D0%BA-%D1%81%D0%BF%D0%BE%D1%80%D1%8F%D1%82-%D0%BD%D0%B0-%D0%B2%D1%82%D0%BE%D1%80%D0%B8-%D1%82%D1%83%D1%80-%D0%B7%D0%B0-%D0%BF%D1%80%D0%B5%D0%B7%D0%B8%D0%B4%D0%B5%D0%BD%D1%82%D1%81%D0%BA%D0%B8%D1%8F-%D0%BF%D0%BE%D1%81%D1%82-%D0%B2-%D0%A1%D0%BB%D0%BE%D0%B2%D0%B5%D0%BD%D0%B8%D1%8F/", "text": "\n                    Президентът на Словения Борут Пахор - бивш модел и ветеран в политиката, известен с активността си в социалните медии, спечели повечето гласове на президентски избори, но ще се изправи срещу амбициозен претендент на втори тур, информира АП.\nПри почти изцяло преброени бюлетини (99 процента) стана известно, че Пахор е получил 47 процента от гласовете. Кандидатът, който се доближава най-много до него, е Марян Шарец - бивш комик и кмет на северния град Камник, който е получил 25 процента. Избирателната активност е била 43,5 на сто, допълва Ройтерс.\nДевет кандидати участваха в надпреварата за президентския пост в Словения, като пет от тях са жени. Длъжността президент в Словения е до голяма степен церемониална, но държавният глава е главнокомандващ на въоръжените сили и номинира премиера и управителя на централната банка, посочват агенциите.\nТъй като нито един от кандидатите не е получил над 50 процента от гласовете, ще бъде произведен втори тур на 12 ноември.\nСпоред редактора на политическия уебсайт \"Сплетни часопис\" Петер Янчич \"на втория тур всичко е възможно, въпреки че Пахор е големият фаворит\".\nБорут Пахор заяви, че ще даде всичко от себе си, за да докаже, че той е най-добрият избор. 39-годишният Марян Шарец бе комик преди да се кандидатира като независим за кмет през 2010 г. и да спечели срещу солиден кандидат.\nПрезидентските избори в Словения са предупреждение за премиера Миро Церар и неговата Партия на модерния център преди парламентарните избори следващия юни или юли. Неговата кандидаткаМая Маковец Бренчич, получи едва 1,7 процента от гласовете и се класира на седмо място.\n \n                    ", "date": "2017.10.23", "title": "Манекен и комик спорят на втори тур за президентския пост в Словения"}
{"url": "http://www.monitor.bg/a/view/70475-%D0%A1%D0%B5%D0%BA%D1%81%D0%BE%D1%85%D0%BE%D0%BB%D0%B8%D0%B7%D0%BC%D1%8A%D1%82-%D0%B5-%D1%87%D0%B0%D1%81%D1%82-%D0%BE%D1%82-%D0%BD%D0%B0%D1%81-%D0%B8%D0%BB%D0%B8-%D1%81%D0%B0%D0%BC%D0%BE-%D0%BD%D0%B0-%D0%BD%D1%8F%D0%BA%D0%BE%D0%B8-%D0%BE%D1%82-%D0%BD%D0%B0%D1%81/", "text": "Любопитното е, че от тази зависимост страдат предимно богати и известни\n                    Случващото се в Холивуд покрай скандала със сексуалността на Харви Уайнстийн и десетките обвинения в сексуален тормоз, отправени към него, възродиха въпроса за т.нар. „сексуална зависимост“ и съществуването й като медицински феномен. Самият Уайнстийн обяви, че има нужда от помощ и демонстративно отпраши да се лекува в клиника, където, както се твърди, срещу $37710 с помощта на консултации, прием на медикаменти, йога и хипотерапия въпросната зависимост би трябвало да бъде преодоляна.Именно тук възникват въпросителните около това доколко язденето (тук може би трябва да избегнем сексуалните му конотации) и други активности биха допринесли за решаването на проблема, доколкото той изобщо съществува. Като изключим, че целият скандал е добра храна за жълтата преса, която може да бълва каквото си пожелае, стига да спечели читатели, тук по-важно е мнението на специалистите.И така, съществуват няколко гледни точки. Една от тях например е на американския психолог Дейвид Лей, който направо заявява: Не знам, откога да бъдеш егоистичен женомразец се е превърнало в разстройство. Тази концепция се използва за обясняването на импулсивното сексуално поведение на егоистични могъщи богаташи. Сексуалната зависимост се лекува вече от четири десетилетия, но досега няма доказателства, че лечението има ефект. Това просто е част от индустрията, която обича да извлича изгода от скандалите, свързани със „сексуалната зависимост“ на определени известни хора.На същото мнение е терапевтът сексолог Даун Майкъл от калифорнийската клиника Thousand Oaks, който казва, че много мъже злоупотребяват с властта си и това няма нищо общо със секса и допълва, че въпросната „зависимост“ е проблем дотолкова, доколкото сваля от определени хора отговорността и ги кара да мислят, че действията им идват от някакво разстройство, а не самите те.Сексуалната зависимост като диагноза е доста съмнителна, обяснява руският психиатър Павел Бесчанов. Формално – да , има нещо такова. В международната класификация на болестите има графа „хиперсексуалност“ или „повишено сексуално влечение“. В нея влизат нимфоманията и сатириазисът. Самият термин „сексуална зависимост“ обаче няма медицински смисъл, това е просто ефектно словосъчетание за масовата аудитория, казва Бесчанов.Сексуалната зависимост не се потвърждава и при изследванията. Например през 2013 г. е изследвана мозъчната дейност на 52 души, които са съобщили, че имат проблеми с контрола над сексуалните си желания. Специалистите са показали на участниците снимки и рисунки със сексуален характер, като при това са регистрирали промяната в мозъчната активност. При наркоманите и други хора със зависимости демонстрацията на обекта на зависимост предизвиква изразена промяна в колебанията на вълната P300, но при участниците на даденото изследване тези колебания се оказали без връзка със сексуалните стимули. След това изследователите сравнили електрическата активност на мозъка на хората, които се смятали за сексуално зависими с тази на здрави. За учудване на изследователите, мозъкът на здравите участници реагирал на сексуалните картинки дори по-активно от мозъка на онези, които подозирали, че имат зависимост. „Болезнено повишеното полово влечение е доста рядка ситуация, при това тя е субективно доста неприятна. Човек не изпитва никаква радост от това. Постоянни натрапчиви мисли за секс, непрестанно трескаво желание, през цялото време се налага мастурбиране, сексът не носи обичайното разреждане, всичко се превръща в постоянна гонка без край и възнаграждение. Човек в подобно състояние едва ли би могъл да бъде социално успешен и да постигне нещо съществено, трудно му е да се отвлече и да се заеме с някаква продуктивна дейност“, обяснява психиатърът. Според него сексуалната зависимост по-скоро се отнася към психологичните проблеми като комплекса за малоценност или детските психологически травми. „Смятам, че човек, кой заявява за своята „сексуална зависимост“, признава, че това е проблем, че това е болестно състояние. Разбира, че така не бива да прави, че за него това е лошо не само в абстрактен етичен план, а лично той ще има осезаеми неприятности. Но локалния импулсивен порив прекъсва рационалните мисли, за негативни последствия в бъдеще. Разбира, че е лошо, но независимо от това го прави. Пияницата разбира, че не бива да пие, играчът – че не трябва да играе, дебелакът – че не бива да се тъпче с храна. Те не си измислят, те наистина не контролират импулсивното си поведение. Те не са виновни за това, но това не отменя факта, че все пак ще трябва да носят отговорност. Затова „сексуалната зависимост“ може да бъде обяснение, но не и оправдание.Като цяло в психиатрията болест се нарича състояние, което пречи на или на човека, или на околните. Тоест ако някой вижда летящи чинии, говори с Бог или прави секс като зайците и това не пречи никому, не може да става дума за болест. Затова сексуалната зависимост се определя като болест, когато пречи или на определен индивид, или на обществото, което го заобикаля“, казва Виталий Тевелев от клиниката за психиатрия, психотерапия и неврология Matzpen в Израел. Има хора, които постоянно търсят сексуални впечатления, нови партньори и нестандартни еротични преживявания. Те могат да бъдат доволни от подобен начин на живот и това е нормално, макар че тук могат да възникнат определени морални въпроси. Именно това сексолозите наричат хиперсексуалност, а някои дори са измислили и по-романтичен термин - „донжуанизъм“. Подобно поведение често отминава с възрастта, но понякога целият живот на човек преминава под знака на един единствен импулс – сексуалния и това се превръща в проблем.Словосъчетанието „сексуална зависимост“ става известно в САЩ през 80-те години на миналия век благодарение на книгата на доктор Патрик Карнес „Излизане от сянката“. В нея авторът обяснява, че някои хора не се възприемат като ценност и са уверени, че другите не могат да ги разберат и оценят. Хората преодоляват тази несигурност в себе си с помощта на секса. „Те встъпват в сексуални контакти не с хората, а със самия секс“, пише авторът. Книгата вдига много шум и дава тласък на развитието на цяла индустрия. Веднага се появяват терапевти, които се специализират на лечението на сексуална зависимост.Границата между най-елементарната разпуснатост, изразяваща се в честа смяна на партньорите и болестта обаче е доста размита. Много е трудно да се разбере дали бурният личен живот е свидетелство за сексуалните потребности на човека или става дума за истинско заболяване. Освен това армията от специалисти е готова да лекува всички подред. Тази възможност легитимира поведението на всички мъже и жени, чиято сексуална активност противоречи на определени морални норми (каквото и да било, всяко общество има такива) и им дава възможност да се превърнат от порицавани от обществото в болни, които заслужават съчувствие, а не порицание. Тук се явява и любопитният детайл – новата болест, която не присъства в медицинските регистри, най-често поразява богатите и известните.Въпросното лечение например изобщо не се отразило на Дейвид Духовни (той просто публично си призна и отиде да се лекува – без резултат), а Мик Джагър пък бил във възторг и всичко с терапията вървяло отлично, докато не съблазнил... лекарката. Подобна е и историята за живота на известния играч на голф Тайгър Уудс и неговия неизлечим нагон. Но най-много такива има в Холивуд - както е известно на подобни терапии са се подлагали и други тамошни знаменитости като Майкъл Дъглас и Роб Лоу.Интересен е фактът, че според специалистите до въпросната зависимост може да се стигне или в резултат на преживяно насилие или травма в детството (като компенсация при деца, израснали без родителско одобрение и поощрение) – при наличието на душевна болка, но също така и при душевна пустота – от най-обикновена скука. Но по-важно сякаш е следното признание на члена на Американската асоциация на сексолозите Роджър Либи, който казва: Няма такава болест. Тя не е потвърдена в нито едно изследване. И именно по тази причина тя не е включена в регистъра на менталните заболявания. Просто на някой му се рушат границите, но това не значи, че е болен. Сексът не е наркотик. Той е част от нас. В тази т.нар. Болест са струпали какво ли не – и сексуалните разстройства, и компулсивното сексуално поведение, и съпружеските изневери. Това дава възможност на хората да оправдават поведението си, а на други – да печелят. Просто става дума за гигантски пазар – тук се въртят милиарди“.\n\n\n                    ", "date": "2017.10.23", "title": "Сексохолизмът е част от нас или само на някои от нас"}
{"url": "http://www.monitor.bg/a/view/84298-%D0%97%D0%B0%D0%B1%D1%8A%D1%80%D0%BA%D0%B0%D1%85%D0%B0-%D0%9C%D0%B5%D0%B9-%D0%B8-%D0%AE%D0%BD%D0%BA%D0%B5%D1%80-%D0%B2-%D1%81%D0%BA%D0%B0%D0%BD%D0%B4%D0%B0%D0%BB/", "text": "\n                     \n\nБританският премиер Тереза Мей изглеждала изтощена, с дълбоки сенки под очите - това споделил пред свои помощници Жан-Клод Юнкер след вечеря с нея миналата седмица, писа вчера германският вестник \"Франкфуртер алгемайне цайтунг\".\nСпоред всекидневника Юнкер си обяснявал това изтощение с битките около Брекзита с министрите от собствената й Консервативна партия.\n\nГоворител на Европейската комисия заяви, че прави изключение от правилото и ще коментира слухове. Той използва този повод, за да отрече приписваните на председателя на ЕК Жан-Клод Юнкер оценки за състоянието на британския премиер Тереза Мей.\nНякои хора обичат да ни посочват, за да преследват личните си политически цели или да подкопаят преговорната ни позиция. Бихме искали да ни оставят на спокойствие. Имаме много работа и нямаме време за клюки. Председателят на комисията никога не е използвал подобни думи, никога не е казвал нещо подобно, никога не сме искали да наказваме с преговорите за напускането на Великобритания, работим за честна сделка с Лондон, обобщи говорителят.\n                    ", "date": "2017.10.23", "title": "Забъркаха Мей и Юнкер в скандал "}
{"url": "http://www.monitor.bg/a/view/21862-%D0%A3-%D0%BD%D0%B0%D1%81-%D0%B1%D1%8A%D0%BB%D0%B3%D0%B0%D1%80%D0%B8%D0%BD%D1%8A%D1%82-%D0%B5-%D0%B3%D0%BE%D1%80%D0%B4%D0%B5%D0%BB%D0%B8%D0%B2-%D0%B2-%D0%95%D0%B2%D1%80%D0%BE%D0%BF%D0%B0-%D1%80%D0%B0%D0%B1%D0%BE%D1%82%D0%BB%D0%B8%D0%B2/", "text": "\n                    Камериерка, болногледачка, строител. Това е профилът на българския гастарбайтер, но и на българския емигрант. Нашенците в чужбина си остават чужденци, независимо дали живеят там от 2 или от 20 години. Поне повечето от тях. Отиват да работят уж първоначално като детегледачки, а 10 години по-късно са сменили децата, но не и професията. Ние оставаме обслужващият персонал на Стария континент. Такива бяхме преди десетилетие, когато се присъединихме към Общността, такива сме днес, такива ще се сме и след 10 години. Защо?Първо защото сме бедни. Да, бедността не е порок, но с нея трудно се живее. Когато в родината си работиш за заплата, с която се чудиш как ще преживееш до края на месеца, то няма нищо по-логично от това да потърсиш решение другаде.Второ, у нас българинът е горделив, а в Европа е работлив. Да, има такива хора. Най-често това са онези, които стягат куфарите, бягайки от безработицата. Те отказват да работят като чистачи и болногледачи не защото не могат, а защото не искат. Защото са горделиви, защото чистенето и гледането на старци не е работа за бели хора. На запад от Калотина обаче явно са по-бели от нас. Затова хиляди нашенци сменят памперсите на германските и италианските баби и дядовци.Емигрантите ни могат да работят по 14 часа на ден, но ... само в чужбина. Просто защото там е така. Ако искаш пари, трябва да си ги изработиш. Англичаните никога няма да разберат репликата „аз ги лъжа, че работя, те ме лъжат, че ми плащат“. Тази житейска философия върви само у нас.Въпросът защо в България сме мързеливи, а в чужбина – не, обаче стои отворен. Парите ли са единствената мотивация? Да, грижите за болни пенсионери у нас са евтини – около 250 евро. За да гледат италиански баби нашенките получават тройно повече.Но парите не са всичко. Освен по-високи заплати емигрантите получават и повече сигурност. На първо място получават това, което са си изработили. С други думи феноменът „забавени заплати“ е също толкова непознат, колкото и БГ философията за лъжата между служителя и шефа му. Камериерката в Англия, пък било тя и българка, знае, че има трудови права, и ако шефът й не ги спазва, тя може да му потърси сметка.Разбира се, да живеем със заблудата, че в чужбина всички работодатели са коректни е безумно. Спомнете си за българските берачи на боровинки и ягоди зад граница, които спят във фургони без ток и вода. Тези роби на XXI век обикновено са българи и румънци. Защо? Не защото на Острова и в Испания ни приемат като втора ръка хора, а защото ние им го позволяваме. Защото сме свикнали да ни тъпчат. Защото мислим, че някой - било то държавата или синдикатите, трябва да се бори за правата ни. А непримиримостта е въпрос на личен избор. Също както този дали да си купиш еднопосочен билет, или да се бориш на родна земя.\n\n\n                    ", "date": "2017.10.23", "title": "У нас българинът е горделив,  в Европа – работлив "}
{"url": "http://www.monitor.bg/a/view/27976-%D0%A9%D0%B5-%D0%B8%D0%BC%D0%B0-%D0%BB%D0%B8-%D0%BA%D1%80%D0%B0%D0%B9-%D1%81%D1%82%D0%B0%D1%87%D0%BD%D0%B8%D1%8F%D1%82-%D1%81%D0%B8%D0%BD%D0%B4%D1%80%D0%BE%D0%BC-%D0%B2-%D0%9C%D0%92%D0%A0/", "text": "\n                     \n\nСпоровете между МВР и полицейските синдикати за удовлетворяване на исканията им, предимно за петнадесет процентно увеличение на заплатите, започва да прилича на протяжен сериал. Повтарящияг се вече четири месеца рефрен е, \"ако не ни дадете, ще стачкуваме\". Въпросът обаче не е да се спре поредният източник на недоволство, а да се създадат условия за трайно увеличение на заплатите, както правилно отбеляза министър Валентин Радев. Така че след отпускането разпределянето на 39 милиона лева, прибавянето на нови 55 милиона към бюджета на МВР за догодина, е само добър знак. Но това трябва да включва реформиране на самата система, най-вече на премахване практиката за плащане на калпак. Също така синдикатите не може да изземват функциите на институцията те да решават как да се разпределят парите. Тяхна задача е обаче да помогнат за прочистването на авгиевите обори от корумпираните полицаи. Вижда се, че има неразкрити престъпления, чести са пробивите по границата, напоследък се разкриха случаи на участие на униформени в наркотрафика. Не говорят за добър тон заплахите от страна на синдикатите, че тяхната стачка може да продължи включително и по време на нашето европредседателство. \nЯсно е и че има нужда и от законови промени. Възможно е да се помисли и за нов закон за МВР. Но е добре всички да си дават сметка, че парите на данъкоплатците са тези, които им осигуряват заплатите. И че те не са единствените, които имат нужда от тях. Напротив, обществеността е в право да недоволства от изпълнението на техните задължения. \nТака че е добре диалогът да продължи, но с взаимни отстъпки. И с уважение към хората, които им дават хляб.\n                    ", "date": "2017.10.23", "title": "Ще има ли край стачният синдром в МВР"}
{"url": "http://www.monitor.bg/a/view/63072-%D0%A3%D1%81%D0%BB%D0%BE%D0%B2%D0%BD%D0%B0-%D0%BF%D1%80%D0%B8%D1%81%D1%8A%D0%B4%D0%B0-%D0%B7%D0%B0-%D0%B0%D0%B2%D1%82%D0%BE%D0%B1%D1%83%D1%81%D0%B5%D0%BD-%D1%88%D0%BE%D1%84%D1%8C%D0%BE%D1%80-%D1%80%D0%B0%D0%BD%D0%B8%D0%BB-12-%D0%BD%D0%B0%D1%88%D0%B5%D0%BD%D1%86%D0%B8-%D0%BF%D1%80%D0%B8-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B0-%D0%B2-%D0%9C%D0%B0%D0%BA%D0%B5%D0%B4%D0%BE%D0%BD%D0%B8%D1%8F/", "text": "\n                    Автобусен шофьор от Дупнишко се размина с 3-годишна условна присъда след катастрофа в Македония, при която пострадаха 12 пътници. Решението по делото е на магистратите от Районния съд в град. Случаят с пострадалите наши сънародници е от 2 февруари м.г. Тогава на пътя между Куманово и Крива Паланка, шофьорът Л.Л. се движил с превишена скорост, поради което изпуснал управлението на автобуса и се обърнал в страни от пътя. При катастрофата пострадаха 12 от общо 43-ма пътници, които получиха различни наранявания – счупване на лъчева кост, на ключица, на ребра и крайници, на прешлени и др. Тогава се наложи те да бъдат транспортирани в няколко наши болници, припомнят запознати с инцидента.\nЗаради предизвиканата катастрофа по непредпазливост, Л.Л. ще трябва да заплати и направените разноски по делото в размер на 3151 лв. Отделно от това на шофьорът се забранява да управлява моторно превозно средства за срок от 4 години. Присъдата може да бъде обжалвана в 15-дневен срок пред Кюстендилски окръжен съд.\n \n                    ", "date": "2017.10.23", "title": "Условна присъда за автобусен шофьор, ранил 12 нашенци при катастрофа в Македония"}
{"url": "http://www.monitor.bg/a/view/73594-%D0%9F%D0%B5%D1%82%D0%B8%D0%BC%D0%B0-%D0%B2-%D0%B0%D1%80%D0%B5%D1%81%D1%82%D0%B0-%D0%B7%D0%B0-%D0%B4%D0%B2%D0%BE%D0%B9%D0%BD%D0%BE%D1%82%D0%BE-%D1%83%D0%B1%D0%B8%D0%B9%D1%81%D1%82%D0%B2%D0%BE-%D0%B2-%D0%9F%D0%B0%D0%BD%D0%B8%D1%87%D0%B5%D1%80%D0%B5%D0%B2%D0%BE/", "text": "\n                    Петима жители на Нова загора са задържани за двойното убийство на центъра на гурковското село Паничерево от нощта на 22 октомври. Мъжете са заловени при опит да се укрият в домовете на свои близки от населения с роми квартал Шести, трима от арестуваните са с криминални прояви. Извършват се оперативни действия за установяване на подробности около причастността им към престъплението при което след шумен скандал в селската дискотека при концерт на фолкпевицата Мира бяха заклани баща и син Иван и Антон М. от град Николаево, а тежко ранен беше с нож в гърба 21-годишният Михаил Н.\n\nБлизки на убитите коментираха, че фамилията отишла да дискотека , за да отпразнува раждането на третото дете на 23-годишният Антон, който до скоро работел в Испания и се прибрал в родината за изписването на съпругата си от АГ-отделението.\n\nВ кървавата схватка, при която е било изпотрошено цялото оборудване на дискотеката са участвали над 50 пълнолетни мъже и жени, търкалът се пренесъл на центъра на селото, където живеят малко над 1900 души , от които 1 360 се определят като роми.\n\nЦялата циганска махала в град Николаево е настръхнала след вестта за убийството на бащата и сина, за да бъде избегната вендета е организирано явно и неявно полицейско присъствие. Сходна е ситуацията и в новозагорския квартал Шести , откъдето са убийците.\n                    ", "date": "2017.10.23", "title": "Петима в ареста за двойното убийство в Паничерево   "}
{"url": "http://www.monitor.bg/a/view/35339-%D0%98%D1%81%D0%BA%D0%B0%D1%82-%D0%B4%D0%B2%D0%BE%D0%B9%D0%BD%D0%BE-%D0%BF%D0%BE%D0%B2%D0%B8%D1%81%D0%BE%D0%BA%D0%B0-%D0%BF%D1%80%D0%B8%D1%81%D1%8A%D0%B4%D0%B0-%D0%B7%D0%B0-%D1%87%D0%B5%D1%80%D0%BD%D0%B0%D1%82%D0%B0-%D0%B2%D0%B4%D0%BE%D0%B2%D0%B8%D1%86%D0%B0-%D0%9C%D0%B5%D0%B9%D0%B7%D0%B5%D1%80/", "text": "Варненският окръжен съд я призна за виновна, ще трябва да плати общо 176 000 лв. кръвнина, глоба и разходи по делото\n                    3 години и половина затвор за убийство по непредпазливост и 4 години и половина затвор при първоначален общ режим за подкуп на служебно лице. Това е присъдата на първа инстанция за бившата миска Анита Мейзер. В сила влиза по-голямата присъда от 4 години и половина. Решението не е окончателно и може да бъде обжалвано или протестирано. Състав на Варненския окръжен съд я призна за виновна по обвиненията за смъртта на съпруга й Николай Димов и опита да даде 30 000 евро на разследващ полицай, за да \"оправи нещата\". Освен това Мейзер трябва да плати 8 000 лв. глоба, 150 000 лв. кръвнина на майката на съпруга си, 9 000 лв. разноски по делото и още толкова съдебни разходи. Преди това прокуратурата поиска 4 години затвор за Анита Мейзер по обвинението за убийство по непредпазливост и още 6 години за предлагане на подкуп на длъжностно лице от 30 000 евро. Варненскят апелативен съд върна преди време делото за ново разглеждане.Съдът да отсъди най-тежкото наказание от 5 години за убийство по чл. 122 от НК пък поискаха на вчерашното заседание адвокатите на близките на починалия Николай Димов. Те настояха и за парично обезщетение от 300 000 лева за наследниците му, като Мейзер да плати и разноските по делото. Докато прокурорът излагаше за пореден път подробностите около нелепата смърт на културиста, Анита запуши ушите си и не спря да хлипа драматично. Делото срещу Анита Мейзер започна отначало, след като Апелативният съд във Варна го върна за ново разглеждане. При първото разглеждане пред Окръжния съд в морската столица едрогърдата миска се призна за виновна и получи 3 години затвор.След като вчера изложи фактите и обстоятелствата около смъртта на Николай Димов, вчера наблюдаващият прокурор по делото срещу Анита Мейзер поиска за силиконовата дама два пъти по-тежка от предходната й присъда. В пледоарията си прокурор Виолета Радева изтъкна, че смъртта на културиста Николай Димов на 14 август 2016 година е настъпила бавно и мъчително. След това Анита Мейзер е предложила подкуп на полицая Веселин Радев и на неговия колега, за да не бъде задържана и да не стигне информацията по случая до медиите. Всички доказателства сочат, че във фаталната нощ в дома на Мейзер, където умира Николай, не е имало трети лица, което изключва възможността за нападение или съучастник. От показанията на свидетелите Кирил Вълчев (Киро Скалата) и Лина Салем станало ясно, че в нощта на инцидента, въпреки че изолацията не била много добра, не са били чути никакви смущаващи звуци от борба или скандал. Съдебно-медицинската експертиза на Николай сочи, че мъжът е починал от механична асфикция. Освен това, той е имал и травматични увреждания, което много е объркало и затруднило вещите лица в изготвянето на експертизата. Именно затова тя е била възложена на специалисти от Плевен, което е извън територията на Варна и не може да се въздейства върху изготвянето й. „Синът ми не е умрял при силов експеримент, както твърди Анита, а е убит от нея“, категорична беше майката на мъртвия Николай Петранка Димова, която е частен обвинител по делото. Тя заяви в съдебната зала, че не може да прости на Анита, защото не вижда в нея покаяние и съжаление за стореното. „Тя казва, че чете Библията и се моли за прошка, но не проявява смирение. Не уважава дори паметта на мъртвите“, каза още майката на жертвата и повтори, че убийството на синът й е било планирано и е умишлено. Адвокатите й я подкрепиха, като припомниха, че Николай е имал 3,5 см рана на носа и още една на темето, които не могат да се обяснят с падане от масажната маса.Според обвинителния акт смъртта на 40-годишния Николай е настъпила при експеримент за демонстрация на сила, който трябвало да бъде заснет. Клипът щял да бъде представен на работодатели от Панама и Колумбия, за да послужи на културиста да бъде включен в схема, от която ще печели много пари. Във фаталната нощ на 14 август 2016 г. Николай поискал от Анита да му върже с две „свински опашки“ краката, една на ръцете зад гърба му и две на врата. Когато обаче се опитал да се освободи от тях, примката се затегнала допълнително и довела и до задушаването му. След връщане на делото за ново разглеждане, Мейзер се отрече от предишните си показания и поиска да бъде оневинена. С тази нагласа тя пристигна вчера от Сливенския затвор във Варна, в очакването да получи по-благоприятна за нея присъда. Анита Мейзер бе доведена в съда под конвой към 9 часа, като на слизане от автомобила на „Охрана на съдебната власт“ облечената в траурно черно вдовица призова журналистите да не я снимат. „Моля ви не ме снимайте, оставете ме на мира“, каза тя при влизането си в съдебната зала. След това не показа нищо ново като поведение, продължавайки да твърди, че мъртвият Николай е бил голямата любов на живота й. Подсъдимата Мейзер има четирима адвокати, които също ще изнесат своите пледоарии. Възможно е присъдата да бъде произнесена днес.   \n                    ", "date": "2017.10.23", "title": "4 години и половина  затвор за Анита Мейзер (ОБНОВЕНА)"}
{"url": "http://www.monitor.bg/a/view/4961-%D0%A1%D1%82%D0%B0%D1%80%D0%B5%D1%86-%D0%B2%D0%BB%D0%B8%D0%B7%D0%B0-%D0%B7%D0%B0-5-%D0%B3%D0%BE%D0%B4%D0%B8%D0%BD%D0%B8-%D0%B2-%D0%B7%D0%B0%D1%82%D0%B2%D0%BE%D1%80%D0%B0-%D1%83%D0%B1%D0%B8%D0%BB-%D0%B1%D0%B0%D0%B1%D0%B0%D1%82%D0%B0-%D1%81%D0%B8-%D0%BE%D1%82-%D1%80%D0%B5%D0%B2%D0%BD%D0%BE%D1%81%D1%82-%D0%A5%D1%80%D0%B8%D1%81%D1%82%D0%BE-%D0%A5%D1%80%D0%B8%D1%81%D1%82%D0%BE%D0%B2/", "text": "\n                    Петгодишна ефективна присъда постанови състав на сливенския окръжен съд по дело за убийство на старица. Кървавият инцидент е станал през нощта на 5 декември м.г. в дома на жертвата в котелското село Градец. На подсъдимата скамейка застана 74-годишният Христо И., който на финала на съдебното следствие призна, че е нанесъл няколко тежки удара с цепеница по тялото на съпругата си в изблик на гняв за разкрити от нея похождения на младини.От близо 10 години баба Донка била в тежко здравословно състояние, следствие прекаран инсулт и била прикована на легло.Поради парализата на крайниците се налагало съпруга й да я храни с лъжичка.През нощта на 5 декември бабата се събудила и повела разговор с дядо Христо, от дума на дума тя му разказала, че е имала любов с трима мъже преди него.Признанието разярило възрастния мъж, който знаел само за две от предишните забежки на бабата и той грабнал цепеница от струпаните край печката дърва за огрев. След нанесените няколко удара и шурналата кръв от главата на жертвата Христо Й. се изплашил от стореното и побягнал навън крещейки че не желае да живее повече. Тежко ранената жена била откарана в болницата, но въпреки усилията на лекарите там ден по-късно издъхнала.Наказанието трябва да бъде изтърпяно при първоначален общ режим, от срока на присъдата се приспада времето от 26 май м.г. до съдебното заседание през което осъденият е бил с мярка за неотклонение „задържане под стража“.\n\n\n                    ", "date": "2017.10.23", "title": "Старец влиза за 5 години в затвора, убил бабата си от ревност   "}
{"url": "http://www.monitor.bg/a/view/71956-%D0%97%D0%B0%D0%B4%D1%8A%D1%80%D0%B6%D0%B0%D1%85%D0%B0-%D1%81%D0%B5%D1%80%D0%B6%D0%B0%D0%BD%D1%82-%D0%BE%D1%82-%D0%91%D0%90-%D0%B7%D0%B0-%D0%BA%D0%B0%D0%BD%D0%B0%D0%B1%D0%B8%D1%81-%D0%B8-%D0%BD%D0%B5%D0%B7%D0%B0%D0%BA%D0%BE%D0%BD%D0%BD%D0%BE-%D0%BE%D1%80%D1%8A%D0%B6%D0%B8%D0%B5/", "text": "\n                    6 кг изсушена марихуана, автомат „Калашников“ със заличени номера и затворна рама на същия модел огнестрелно оръжие с боеприпаси за него разкриха полицаи от Казанлък при обиск в частен имот на територията на село Копринка.Имотът е собственост на 80 – годишен местен жител , но напоследък се използвал изключително от племенника му, 34-годишния сержант от Стрямската механизирана бригада Красен К.Униформеният, който не е сред криминално проявените лица  е задържан за 24 часа, образувано е досъдебно производство за престъпление по член 354 а, ал. 3 от НК.Освен автоматичното оръжие е открита и незаконно притежавана ловна пушка, иззети са общо 117 патрона.Сушенето на наркотичното растение е било организирано чрез специално изработени рамки с мрежи. Разпоредена е балистична експертиза за автомата със заличените номера. \n\n\n                    ", "date": "2017.10.23", "title": "Задържаха сержант от БА за канабис и незаконно оръжие     "}
{"url": "http://www.monitor.bg/a/view/24712-%D0%A2%D1%80%D0%BE%D1%82%D0%B8%D0%BB-%D0%B8-%D0%BE%D1%80%D1%8A%D0%B6%D0%B8%D0%B5-%D0%B1%D0%B5%D0%B7-%D0%BD%D0%BE%D0%BC%D0%B5%D1%80%D0%B0-%D0%BE%D1%82%D0%BA%D1%80%D0%B8%D1%82%D0%BE-%D0%BA%D1%80%D0%B0%D0%B9-%D0%A8%D1%83%D0%BC%D0%B5%D0%BD/", "text": "Задържаният Петър П. автор на взрива пред апартамента на лихвар през 1999\n                    \n\n\n\n\n\n\n                    ", "date": "2017.10.23", "title": "Тротил и оръжие без номера открито край Шумен"}
{"url": "http://www.monitor.bg/a/view/8040-%D0%9D%D0%B0%D0%BC%D0%B5%D1%80%D0%B8%D1%85%D0%B0-%D0%B1%D0%BE%D0%BC%D0%B1%D0%B0-%D0%BD%D0%B0-%D0%BC%D0%B5%D1%82%D1%80%D0%B8-%D0%BE%D1%82-%D1%83%D1%87%D0%B8%D0%BB%D0%B8%D1%89%D0%B5/", "text": "\n                    Бомба е намерена на метри от училище „Васил Кънчов“ във Враца. Учениците и персоналът са евакуирани, а школото е затворено докато опасната находка не бъде изнесена и обезвредена, съобщи директорът Димитър Марков.\nПо непотвърдена официално информация става дума за невзривен снаряд, открит в един от цеховете на фирма, която е в съседство с училището. След като бил подаден сигнал в полицията, районът е отцепен, разкриха хора, които живеят в съседство. Извикани са сапьори, които трябва да изнесат бомбата на военен полигон извън града.\n \n                    ", "date": "2017.10.23", "title": "Намериха бомба на метри от училище"}
{"url": "http://www.monitor.bg/a/view/71385-%D0%9C%D0%B0%D1%88%D0%B8%D0%BD%D0%B8%D1%81%D1%82-%D0%B8-%D1%81%D1%82%D1%80%D0%B5%D0%BB%D0%BE%D1%87%D0%BD%D0%B8%D0%BA-%D1%81%D0%BF%D0%B8%D0%BF%D0%B0%D0%BD%D0%B8-%D0%B4%D0%B0-%D0%BA%D1%80%D0%B0%D0%B4%D0%B0%D1%82-%D0%BD%D0%B0%D1%84%D1%82%D0%B0/", "text": "\n                    Машинист и стрелочник са били задържани в полицията в Панагюрище, тъй като са източвали нафта от мотрисата“ Дезире“. това съобщи говорителят на Областната дирекция на МВР в Пазарджик Мирослав Стоянов. БДЖ-служителите са били спипани  от автопатрул на полицейското управление в средногорския град, който правил обход в района на местната жп гара. Органите на реда забелязали двамата мъже в работни дрехи на компанията на БДЖ да се суетят около пътническото влакче. Край тях имало струпани няколко пълни пластмасови туби с нафта. Полицаите се усъмнили, че става нещо нередно и когато приближили се натъкнали на нагло източване на гориво от мотрисата. Като извършители са задържани машинистът на композицията Димитър Д. от Пловдив и стрелочникът от Панагюрище Стоян М. Откраднатото количество държавно гориво е 82 литра.\n                    ", "date": "2017.10.23", "title": "Машинист и стрелочник спипани да крадат нафта"}
{"url": "http://www.monitor.bg/a/view/27627-%D0%9E%D0%B1%D0%B2%D0%B8%D0%BD%D0%B8%D1%85%D0%B0-%D0%BC%D1%8A%D0%B6-%D0%B8-%D0%B6%D0%B5%D0%BD%D0%B0-%D0%B7%D0%B0-%D0%B4%D0%B2%D0%BE%D0%B9%D0%BD%D0%BE%D1%82%D0%BE-%D1%83%D0%B1%D0%B8%D0%B9%D1%81%D1%82%D0%B2%D0%BE-%D0%B2-%D0%9F%D0%B0%D0%BD%D0%B8%D1%87%D0%B5%D1%80%D0%B5%D0%B2%D0%BE/", "text": "\n                    26-годишна жителка на Нова загора и 24-годишен неин съгражданин са обвиняеми за убийството на баща и син Иван и Антон Иванови при кървавия търкал на центъра на гурковското село Паничерево в неделя вечерта.Криминално проявеният Ангел А.С. и Виолета А.А. са задържани за по 72 часа с постановление на наблюдаващия досъдебното производство прокурор, очаква се постоянното им оставяне зад решетките.За мъжа престъплението е извършено в условията на тежък рецидив, двамата за били открити в новозагорския ромски квартал „Шести“, където са се укрили при свои близки след сбиването на центъра на селото в което са участвали над 30 души от Николаево и Нова Загора.На място там загинаха от прободни рани, нанесени с нож баща и син Иван и Антон Иванови, а с тежки рани в гърба в болницата е настанен по-малкият брат , 21-годишния Димитър Иванов.Първоначално в ареста бяха задържани петима жители на Нова Загора ,в последствие трима са били пуснати на свобода, след като станало ясно, че нямат отношение къмпрестъплението по време на концерта на фолкпевицата Мира в паничеревската дискотекаБлизки на убитите коментираха, че фамилията отишла да дискотека , за да отпразнува раждането на третото дете на 23-годишният Антон, който до скоро работел в Испания и се прибрал в родината за изписването на съпругата си от АГ-отделението.В кървавата схватка, при която е било изпотрошено цялото оборудване на дискотеката са участвали над 30 пълнолетни мъже и жени, търкалът се пренесъл на центъра на селото, където живеят малко над 1900 души , от които 1 360 се определят като роми.Цялата циганска махала в град Николаево е настръхнала след вестта за убийството на бащата и сина, за да бъде избегната вендета е организирано явно и неявно полицейско присъствие. Сходна е ситуацията и в новозагорския квартал Шести , откъдето са убийците. \n\n\n                    ", "date": "2017.10.23", "title": "Обвиниха мъж и жена за двойното убийство в Паничерево  "}
{"url": "http://www.monitor.bg/a/view/86470-%D0%94%D0%B2%D0%B0-%D1%82%D0%B8%D1%80%D0%B0-%D1%81%D0%B5-%D1%81%D0%B1%D0%BB%D1%8A%D1%81%D0%BA%D0%B0%D1%85%D0%B0-%D1%87%D0%B5%D0%BB%D0%BD%D0%BE-%D0%BD%D0%B0-%D0%BF%D1%8A%D1%82%D1%8F-%D0%A1%D0%BE%D1%84%D0%B8%D1%8F-%D0%92%D0%B0%D1%80%D0%BD%D0%B0/", "text": "Смазаха помежду си бус, най-малко 1 човек е загинал\n                    Тежка катастрофа е станала на главен път София- Варна в близост до село Български извор. Тир, пътуващ в посока Варна, се е занесъл на мократа настилка и на десен завой е навлязъл в насрещното платно, където също е имало тир, пътуващ в срещуположната посока за София.\n\nЗМежду двете големи машини обаче е попаднал бус. По първоначална информация има един загинал, най-вероятно шофьора на буса. В момента разрязват смачканото до неузнаваемост возило, за да се види дали няма още жертви.\n\nДвижението в този участък в момента е затруднено. Пътят е отбит, тъй като се извършва оглед и се оказва първа помощ на пострадалите.\n\n \n                    ", "date": "2017.10.23", "title": "Два тира се сблъскаха челно на пътя София- Варна"}
{"url": "http://www.monitor.bg/a/view/65699-%D0%91%D1%83%D1%81-%D1%81%D0%B5-%D0%BE%D0%B1%D1%8A%D1%80%D0%BD%D0%B0-%D0%BA%D1%80%D0%B0%D0%B9-%D0%92%D0%BB%D0%B0%D0%B4%D0%B0%D1%8F-%D1%88%D0%BE%D1%84%D1%8C%D0%BE%D1%80-%D0%B8-%D0%BF%D1%8A%D1%82%D0%BD%D0%B8%D0%BA-%D0%B8%D0%B7%D0%BB%D0%B5%D1%82%D0%B5%D0%BB%D0%B8/", "text": "\n                    Бус се е обърнал по таван на пътя София - Перник в района на Владая, съобщи Блиц. Шофьорът и един от пътниците са изхвърчали през прозорците и са се озовали в канала. 7 души са ранени и състоянието им е тежко. На място са изпратени 3 пожарни, 7 полицейски коли и 7 линейки. Образувало се е огромно задръстване и придвижването на техниката е затруднено.\n\n\n                    ", "date": "2017.10.23", "title": "Бус се обърна край Владая, шофьор и пътник излетели "}
{"url": "http://www.monitor.bg/a/view/25995-%D0%A0%D0%B5%D0%BA%D0%BB%D0%B0%D0%BC%D0%B8%D1%80%D0%B0%D0%BC%D0%B5-%D0%91%D1%8A%D0%BB%D0%B3%D0%B0%D1%80%D0%B8%D1%8F-%D1%81-12-%D0%B2%D0%B8%D0%BD%D0%B5%D0%BD%D0%BE%D0%BA%D1%83%D0%BB%D0%B8%D0%BD%D0%B0%D1%80%D0%BD%D0%B8-%D0%B4%D0%B5%D1%81%D1%82%D0%B8%D0%BD%D0%B0%D1%86%D0%B8%D0%B8/", "text": "Осми сме в ЕС по защитени наименования\n                    България ще се рекламира пред чужденците с 12 винено-кулинарни дестинации в рамките на кампанията \"Сподели България\". Това съобщиха министърът на туризма Николина Ангелова и министърът на земеделието Румен Порожанов по време на представянето на проекта.Ангелкова уточни, че целта на кампанията е да се насочват повече посетители към вътрешността на страната извън активните сезони. Така освен основните забележителности туристите ще могат да опитват и традиционни български вина, както и някои от характерните ни специалитети.Дестинациите, предвидени за посещения, са: долината на Струма, долината на Места, Западна Тракия, Розовата долина, Източна Тракия, Сакар, Златия, Мизия, Добруджа и Северното Черноморие, Южното Черноморие, стари столици, Източни Родопи.Проектът обхваща 50 общини и над 100 туристически обекта. Те ще се обсъдят на шест кръгли маси с бранша и през 2018 г. крайният вариант на дестинациите ще бъде готов. Кампанията ще струва общо 120 000 лв. и всяко всяко едно от двете министерства ще даде по 60 хил. лв. за общата инициатива.Първата дестинация - долината на Струма, ще привлича посетителите с китните си селца и малките симпатични винарни. Пиринската кухня е много разнообразна, тъй като е смесица от традиционни ястия и средиземноморски блюда заради близостта си с Беломорието. А след като покараме ски на Пирин, Рила или Родопите, можем да похапнем банска капама или катино мезе.В района около Пазарджик и Пловдив се произвежда най-вкусната лютеница у нас, а по поречието на река Марица се отглеждат най-хубавите лозя. Сред специалитетите са яйца по панагюрски и сладко от рози.В Източна Тракия пък се намират едни от най-добрите вина в България. А ако искаме да хапнем тахан халва, задължително трябва да посетим градовете Харманли, Любимец и Свиленград.В Северозападна България освен на крепостта Баба Вида и Белоградчишките скали можем да се насладим на червени сортове вина - „Каберне Совиньон“ и „Мерло“.В Плевен можем да посетим единствения у нас и на Балканите Музей на виното а покрай Дунава чужденците могат да вкусят рибена чорба и пържен сом.В проекта внимание е обърнато и на цялото Черноморие и Добруджа, където има множество културно-исторически забележителности. Не трябва да пропускаме обаче да си поръчаме миди по бургаски.След като се изморим от обиколката из старите столици, можем да седнем на чаша шардоне и да мезим с горнооряховски суджук.Не на последно място след разходката ни из Източните Родопи е добре да се насладим на така популярното чеверме и бутилка кехлибарено вино.Аграрният министър уточни, че към момента на европейско ниво България има регистрирани 54 вина. Това ни нарежда на 8-о място в ЕС като страна със защитени наименования. По думите му освен за туристите популяризирането на тези дестинации е важно и за българските производители, тъй като продуктът им ще достигне до повече потребители, включително и от чужбина.„Заредени сме със сигурност, че инициативата ще успее. През последните 10 годни виненият бранш в България бе изцяло обновен“, заяви изпълнителният директор на Агенцията по виното и лозята Красимир Коев.„Знаете, че по земите ни има характерни традиции във винопроизводството. Условията у нас са подходящи за развитието на винен туризъм Министерството се стреми да съхрани усилията на българските производители да запазят продуктите по традиционни рецепти. Те са национална гордост, показват идентичността ни като култура и нация“, каза още Порожанов.На представянето присъства и съветникът по търговските въпроси на китайското посолство у нас Яо Чаоиънг. Той каза, че годишната консумация на вино в Китай през 2016 г. е била 1,72 млрд. литра, което прави пазар от приблизително 2,3 млрд. долара. По думите му Китай внася вино основно от Франция и Южна Африка и ще бъде добре, ако дори един малък дял бъде доставян и от нашата страна.\n\n\n                    ", "date": "2017.10.23", "title": "Рекламираме България с 12 винено-кулинарни дестинации"}
{"url": "http://www.monitor.bg/a/view/33363-1257-%D0%BC%D0%BB%D1%80%D0%B4-%D0%BB%D0%B5%D0%B2%D0%B0-%D0%BF%D0%BE%D0%B2%D0%B5%D1%87%D0%B5-%D0%B7%D0%B0-%D0%BE%D1%82%D0%B1%D1%80%D0%B0%D0%BD%D0%B0-%D0%B7%D0%B4%D1%80%D0%B0%D0%B2%D0%B5%D0%BE%D0%BF%D0%B0%D0%B7%D0%B2%D0%B0%D0%BD%D0%B5-%D0%B8-%D0%BE%D0%B1%D1%80%D0%B0%D0%B7%D0%BE%D0%B2%D0%B0%D0%BD%D0%B8%D0%B5/", "text": "Минималната заплата става 510 лева от Нова година\n                    1,257 млрд. лева повече ще даде правителство за отбрана, здравеопазване и образование. Това предвижда публикувания вчера проектобюджет за 2018 г. от Министерството на финансите (МФ).\n\n„Приоритетите в Бюджет 2018са фокусирани върху мерки, свързани с продължаване на реформите в сектор „Образование“, с отбраната и сигурността, социалната и здравна политика, както и провеждането на Председателството на Съвета на ЕС през първата половина на 2018 година“, се казва в становището на финансовото ведомство.\n\nЗа отбрана държавата планува да похарчи 4,449 млрд. лв., което е\n\n \n\n\n\n \n\nгодина. Само за модернизация на въоръжените сили за периода 2018-2020 г. са предвидени до 1,191 млрд. лв. От тях 678 млн. лв. (по 266 млн. лв. годишно), за замяна на МиГ-29 с нов тип изтребител, и 513 млн. лв. за придобиване на многофункционални модулни патрулни кораби (по 171 млн. лв. за всяка година от периода). По 100 млн. лв. годишно заделят управляващите за увеличение на заплатите на военните.\n\nВ актуализираната средносрочна бюджетна прогноза за периода 2018-2020 г. са предвидени и 55 млн. лв. за увеличаване на средствата за персонал в системата на МВР.\n\nОт хазната ще бъдат извадени и\n\n \n\n\n\n \n\nСумата нараства с 485 млн. лв. спрямо 2017 г. В бюджета на Националната здравноосигурителна каса (НЗОК) е предвидено допълнително да бъдат похарчени 400 млн. лв. Близо 20 млн. лв. пък са отделени допълнително за заплати в \"Спешната помощ\".\n\nНай-голямо е увеличението при парите, които управляващите ще дадат за образование - цели 490 млн. лв. отгоре. Така общата сума предвидена за този сектор възлиза на 3,840 млрд. лв. В проекта е заложено да продължи увеличаването на заплатите на педагозите в средното образование, така че до 2021 г. да се постигне двойно увеличение на възнагражденията. Целта е подкрепа за педагогическите специалисти и\n\n \n\n\n\n \n\nОт 2018 г. ще се извърши промяна в системата на делегираните бюджети, като финансирането няма да зависи само от броя на децата и учениците, а от броя на паралелките, от спецификата на региона, в който се намира училището, а в по-дългосрочен период и от качеството на образователния процес.\n\nАко бъде приет този вариант на бюджета, то тогава от Нова година минималната работна заплата ще стане 510 лева, т. е. ще се увеличи с 50 лева спрямо сегашното й ниво от 460 лева. Освен това в Актуализираната средносрочна бюджетна прогноза за периода 2018-2020 г. се предвижда минималното възнаграждение от 1 януари 2019 г. да бъде 560 лв. и\n\n \n\n\n\n \n\nВ проектозакона е предвидено още детските надбавки да бъдат увеличени от догодина на 40 лева. Така семействата с един наследник ще получават тази сума, вместо досегашните 37 лв. За две хлапета парите нарастват от 85 лв. на 90 лв, а за три се увеличава с 5 лв. и ще достигне 135 лв. Право на месечната помощ ще имат семействата с доход до 400 лв. на член от семейството.\n\nПредвижда се и да се въведе допълнителен доходен критерий за получаване на месечни помощи за деца и от семейства с месечен доход на човек от 400,01 лв. до 500 лв. Те ще вземат 80% от пълния размер на помощта. Това означава, че ако домакинството е с доход от 480 лв. на член от семейството, то ще получава 32 лв. за едно дете и 72 лв., ако хлапетата са две.\n\nИзчисления на социалното министерство показват, че чрез новия дирефенциран подход броят на родителите, които получават месечна помощ ще нарасне с 20 000. Така\n\n \n\n\n\n \n\nПравителството предлага и завишаване на подоходният критерий за получаване на еднократна помощ при бременност и за първокласници. Сега доходите на желаещите да получат такива помощи не трябва да надхвърлят 400 лв. на член от семейството, а от догодина прагът ще бъде вдигнат на 450 лв. След 8-годишно замразяване на гарантирания минимален доход, на база на които се отпускат редица социални помощи, той ще бъде увеличен от 65 лв. на 75 лв.\n\nЦялата социална сфера ще се финансира през годината с над 13 млрд. лв. като само за пенсии ще отидат 9,45 млрд. лв. или с 520 млн. лв. повече, отколкото през тази. Всички пенсии ще се увеличат с 3,6% от 1 юли 2018 г. Максималната пенсия остава 910 лв., вследствие на запазването и на максималния осигурителен доход. За социални плащания и обезщетения са предвидени 982,9 млн. лв. В периода 2018-2020 г.\n\n \n\n\n\n \n\nот 1 януари всяка година с по 2 месеца за жените и с по 1 месец за мъжете.\n\nОт БСП пък представиха алтернативен бюджет, според който причина за проблемите в здравеопазването е това, че болниците са търговски дружества. Затова левицата предлага болниците вече да не са търговски дружества, а да се регистрират по закона за лечебните заведения. Причина за проблемите в образованието, според столетната партия, е сбърканият модел \"парите следват ученика\". Затова БСП предлага да се отмени този модел.\n\nПо отношение на доходите от най-голямата опозиционна партия предлагат ново данъчно облагане - въвеждане на необлагаем минимум в размер на минималната работна заплата и прогресивен данък за физическите лица. В резултат от тази мярка над 2.8 млн. българи ще плащат по-малко данъци, заяви Нинова.\n\n \n\n\n\n\n\n119,193 млрд. лева се очаква да бъде брутният ни вътрешен продукт (БВП) през 2020 г. Това сочи актуализираната средносрочна бюджетна прогноза за периода 2018 - 2020 г.\n\nФинансовият ни министър Владислав Горанов предвижда в следващите 3 години БВП да расте с 3,9% годишно. Така още догодина се очаква този показател да достигне 105,609 млрд. лв.\n\nОт финансовото министерство прогнозират, че към края на тази година държавният дълг ще достигне 23,6 млрд. лева, а през следващите 12 месеца е планирано поемането на нов вътрешен дълг под формата на държавни ценни книжа, който ще бъде в размер на 1 млрд. лв. Той ще бъде използван за погасяване на старо задължение от 1,6 млрд. лева.\n\n„Останалата част от 0,6 млрд. лв. ще бъде покрита със средства, спестени от осигурителното финансиране на планирания дефицит за 2017 г. поради очакванията за балансирано бюджетно салдо към края на годината“, посочват от МФ.\n\nПрогнозата на институцията е, че показателят ще намалее до 23,5 млрд. лв. към края на следващата година и ще бъде в размер на 22,3% от прогнозираното ниво на брутния вътрешен продукт.\n\nБезработицата пък се очаква да падне от 6,5% на 6,2%.\n                    ", "date": "2017.10.23", "title": "1,257 млрд. лева повече за отбрана, здравеопазване и образование"}
{"url": "http://www.monitor.bg/a/view/74271-%D0%A1%D0%B0%D0%BC%D0%BE%D0%BB%D0%B5%D1%82%D0%B8-%D1%89%D0%B5-%D0%B1%D0%BE%D1%80%D1%8F%D1%82-%D0%B3%D1%80%D0%B0%D0%B4%D1%83%D1%88%D0%BA%D0%B8%D1%82%D0%B5-%D0%B2-%D1%81%D1%82%D1%80%D0%B0%D0%BD%D0%B0%D1%82%D0%B0/", "text": "Защитаваната площ ще се увеличи над 2 пъти\n                    От 2019 г. в борбата с градушките ще се включат и самолети. Така 90% от територията на страната ще бъде покрита, каза директорът на Изпълнителната агенция \"Борба с градушките\" инж. Ваньо Славеев, цитиран от БНР. Поради измененията на климата от градушки вече са засегнати и области, в които досега това явление е било спорадично. Само през това лято 141 400 декара са засегнати от градушки, а засажденията на площ близо 8000 декара са напълно унищожени.\n\nКакто „Монитор“ писа предвижда се със самолети да се обработват градоносните облаци\n\n \n\nв Северна България на изток от Плевен,\n\n \n\nв Бургаска и част от Ямболска област, в Родопите, Пиринска Македония и в областите Кюстендил, Перник и част от Софийско.\n\nНа първо време се предвижда монтиране на още 4 радарни станции и разширяване на зоните, защитавани с ракети по долината на Марица до турската граница. За целта ще се изградят 63 нови ракетни площадки и 2 командни пункта в с. Тъжа, край Казанлък, и в гр. Любимец. Отделно ще се обновят сега работещите 199 ракетни площадки.\n\nПо-нататък\n\n \n\nще се пристъпи към избор на летища\n\n \n\nза самолетите. Следващите стъпки са доставката на софтуер и устройства за навигация на самолетите и за обработка на получените от радарите данни. Отделно се предвижда изграждане на оптична комуникационна мрежа за предаване на метеорологична радарна информация.\n\nДогодина защитаваната територия от полигоните на Изпълнителна агенция „Борба с градушките“ трябва да се увеличи с 28%, или с 4,8 млн. дка и да достигне 22 млн. дка, а на обработваемата земя - от 10,6 млн. дка на 12,8 млн. дка. Броят на\n\n \n\nракетните площадки трябва да нарасне с 62,\n\n \n\nа командните пунктове на ведомството от 9 да станат 11.\n\nПрез 2019 г., когато трябва да се въведе използването на самолети, защитаваната територия ще се увеличи над 3 пъти до 90 млн. дка, а нивите и градините на нея - почти 2 пъти до 36,6 млн. дка, пише още в разработката на земеделското министерство.\n                    ", "date": "2017.10.23", "title": "Самолети ще борят градушките в страната"}
{"url": "http://www.monitor.bg/a/view/48136-%D0%A1-6-%D0%BA%D0%B2%D0%B0%D0%B4%D1%80%D0%B0%D1%82%D0%B0-%D0%BF%D0%BE%D1%82%D0%B5%D1%81%D0%BD%D0%B8-%D0%B6%D0%B8%D0%BB%D0%B8%D1%89%D0%B0-%D1%81%D0%B5-%D0%BA%D1%83%D0%BF%D1%83%D0%B2%D0%B0%D0%BB%D0%B8-%D0%B2-%D0%A1%D0%BE%D1%84%D0%B8%D1%8F-%D0%BF%D1%80%D0%B5%D0%B7-%D0%BB%D1%8F%D1%82%D0%BE%D1%82%D0%BE/", "text": "Броят на сделките за първите 9 месеца с 4% нагоре\n                    С 6 квадрата по-тесни жилища купували софиянци през третото тримесечие, спрямо първото и средната площ на закупените апартаменти е паднала до 84 кв. м.\n\n \n\nПоловината от сделките са с двустайни апартаменти,\n\n \n\n35% - с тристайни, останалите са с 4-стайните, гарсониери, многостайни и мезонети. Двустайните апартаменти са най-търсени и първи се изчерпват в новите сгради. Това се дължи на по-достъпните им крайни покупни цени и на това, че са по-ликвидни за продажба и отдаване под наем. Наблюдава се и тенденция на нарастване на покупките на тристайни жилища, които се купуват предимно за собствено ползване.\n\nНай-често се купуват апартаменти на 2-ри до 6-ти етаж. Продължава да се наблюдава относително голям дял на жилища и на ниските етажи - закупените жилища на партер и първи етаж са около 17% от всички, като това се дължи на по-голямата наличност на такива имоти в новите сгради от една страна и на това, че често този тип жилища при новото строителство вървят със собствен двор и това ги прави\n\n \n\nпривлекателни за семействата с деца,\n\n \n\nособено когато са в затворени комплекси. Апартаментите на високи етажи - от 7-ми до 10-ти, са едва около 10% от всички закупени.\n\nСредната покупна цена на жилищата в София през третото тримесечие е била 93 000 евро. Между юли-септември средната цена на единица площ е била 1060 евро, което е с 14% повече отколкото през същия период на миналата година, сочат данни на Bulgarian properties.\n\nНаскоро обявените данни на Агенцията по вписванията за последното тримесечие сочат, че в София са вписани 6300 имотни продажби при 6073 за същия период на 2017 г., което е ръст от 3.75% на годишна база. За деветмесечието\n\n \n\nоколо 4% е нарастването на обемите продажби\n\n \n\nна имоти в София, като извън статистиката остават сделките с жилища в процес на строителство, които ще бъдат вписани на по-късен етап.\n\n60% от сделките на жилища продължават да се падат на новото строителство. За това спомага и нарасналото през последните месеци предлагане, като то вече успява да отговори на увеличеното търсене. Това доведе до успокояване на темпа на нарастване на цените и балансира жилищният пазар в София.\n                    ", "date": "2017.10.23", "title": "С 6 квадрата по-тесни жилища се купували в София през лятото"}
{"url": "http://www.monitor.bg/a/view/14079-%D0%97%D0%B4%D1%80%D0%B0%D0%B2%D0%BD%D0%B8%D1%8F%D1%82-%D0%BC%D0%B8%D0%BD%D0%B8%D1%81%D1%82%D1%8A%D1%80-%D0%92-%D0%B7%D0%B4%D1%80%D0%B0%D0%B2%D0%B5%D0%BE%D0%BF%D0%B0%D0%B7%D0%B2%D0%B0%D0%BD%D0%B5%D1%82%D0%BE-%D1%89%D0%B5-%D0%B2%D0%BB%D1%8F%D0%B7%D0%B0%D1%82-%D0%BC%D0%BD%D0%BE%D0%B3%D0%BE-%D0%BF%D0%BE%D0%B2%D0%B5%D1%87%D0%B5-%D0%BF%D0%B0%D1%80%D0%B8-%D0%B4%D0%BE%D0%B3%D0%BE%D0%B4%D0%B8%D0%BD%D0%B0/", "text": "\n                    Здравната стратегия, която ще предложим, няма да бъде панацея. Тя ще представлява добрите модели, облечени в рамка. В системата на здравеопазването ще влязат много повече пари догодина, което също е много голяма отговорност. Това коментира пред БНТ здравният министър проф. Николай Петров. Според него болниците във Враца и в Ловеч са се превърнали в нарицателни и всичко това рефлектира върху работещите там и семействата им.\n\n„Вчера четох доклад от болницата в Ловеч и нещата започват да вървят по-добре. Определено е имало порочни практики, органите ще кажат дали те са били умишлени, не очаквайте от мен подобни квалификации”, допълни той.\n                    ", "date": "2017.10.23", "title": "Здравният министър: В здравеопазването ще влязат много повече пари догодина "}
{"url": "http://www.monitor.bg/a/view/76796-%D0%98%D0%B4%D0%B2%D0%B0-%D0%B4%D1%8A%D0%B6%D0%B4-%D1%81%D0%B8%D0%BD%D0%BE%D0%BF%D1%82%D0%B8%D1%86%D0%B8-%D0%BE%D1%87%D0%B0%D0%BA%D0%B2%D0%B0%D1%82-%D0%B4%D0%BE-40-%D0%BB%D0%BA%D0%B2%D0%BC/", "text": "\n                    Днес от запад започват валежи от дъжд, на места се очакват до 40 кв.м/л. Югоизточният вятър в Източна България ще се усили, а вечерта от северозапад с умерен вятър ще започне да нахлува студен въздух.\nВ  днес е въведен. Количествата за денонощието, предупреждават синоптиците. Валежите ще продължат и след полунощ.\n                    ", "date": "2017.10.23", "title": "Идва дъжд, синоптици очакват до 40 л/кв.м "}
{"url": "http://www.monitor.bg/a/view/30855-%D0%A0%D0%B5%D1%88%D0%B0%D0%B2%D0%B0%D1%82-%D0%B7%D0%B0-%D0%BF%D1%80%D0%BE%D0%B5%D0%BA%D1%82%D0%BE%D0%B1%D1%8E%D0%B4%D0%B6%D0%B5%D1%82%D0%B0-%D0%BD%D0%B0-%D0%9D%D0%9E%D0%98/", "text": "\n                    По-ниските обезщетения за първите три дни болнични, увеличеният размер на майчинството за втората година и затегнатите условия за достъп добезщетението за безработица, заложени в проектобюджета на държавното обществено осигуряване, ще бъдат разгледани днес от Надзорния съвет на НОИ. Миналата седмица синдикатите обявиха, че няма да подкрепят проекта, ако предложението за болничните се запази във варианта - осигуреното лице да получава само 50 процента от дневното си възнаграждение. От своя страна работодателите поискаха оставката на социалния министър, заради разписаното в бюджета административно увеличение на минималните осигурителни доходи и на минималната заплата.\nЕдно от предложенията в бюджета на държавното обществено осигуряване за догодина, което синдикатите категорично отхвърлят, е първите три дни болнични да се покриват от работодателя само с 50 процента от дневната заплата, вместо с досегашните 70 процента. Според мотивите на проекта мярката има за цел да облекчи бизнеса.\n През следващата година вноската запенсияотново ще нарасне с 1%, а пенсиите ще бъдат преизчислени от средата на юли чрез повишаване на тежестта на година осигурителен стаж.\n                    ", "date": "2017.10.23", "title": "Решават за проектобюджета на НОИ "}
{"url": "http://www.monitor.bg/a/view/6474-16%D0%B3%D0%BE%D0%B4%D0%B8%D1%88%D0%BD%D0%BE-%D0%BC%D0%BE%D0%BC%D0%B8%D1%87%D0%B5-%D1%81%D0%B5-%D0%BD%D1%83%D0%B6%D0%B4%D0%B0%D0%B5-%D0%BE%D1%82-%D0%BF%D0%BE%D0%BC%D0%BE%D1%89-%D0%B7%D0%B0-%D0%BE%D0%BF%D0%B5%D1%80%D0%B0%D1%86%D0%B8%D1%8F/", "text": "\n                    16-годишната Миролюба Тодорова от пазарджишкото село Братаница се нуждае от оперативно лечение в кратки срокове. Причината – младото момиче е диагностицирано с Торако-лумбална ес-образна сколиоза от 3-ти тип по Ленке и съществува наличие на значима ротация с ребрен гибус. Медиците са категорични, че Мира се нуждае спешно от импланти за задна стабилизация – до 24 педикуларни винта и 2 CoCr рода, алографт, и консумативи за невромониториране. Десетокласничката от гимназията по икономика и мениджмънт в Пазарджик е възпитаник на ансамбъл за народни песни и танци „Елица“ в областния град. Вече девет години, закърменото с българския народен фолклор момиче работи здраво, за да постигне мечтата си – да стане народна певица. Благодарение на упорития труд, дисциплина и постоянство, Мира се превърна в едно от златните гласчета на представителния пазарджишки ансамбъл. Нека всички ние да дадем шанс на тази красива и талантлива девойка да сбъдне мечтите си.\n\nБанка Д.С.К.- ЕАД\nМиролюба Павлова Тодорова\nЕГН 0152033430\nАдрес с. Братаница ул. Втора 26\nОбщина Пазарджик\n\nСметка – 02/0000000024805862\nВалута – BGN\nIBAN – BG56STSA93000024805862\nBIC STSABGSF\n\n \n                    ", "date": "2017.10.23", "title": "16-годишно момиче се нуждае от помощ за операция"}
{"url": "http://www.monitor.bg/a/view/86354-%D0%9F%D1%80%D0%B5%D0%BC%D0%B8%D0%B5%D1%80%D1%8A%D1%82-%D0%BE%D1%82%D0%BA%D1%80%D0%B8-%D0%B4%D0%B2%D0%B5-%D0%BE%D0%B1%D0%BD%D0%BE%D0%B2%D0%B5%D0%BD%D0%B8-%D0%B4%D0%B5%D1%82%D1%81%D0%BA%D0%B8-%D0%BA%D0%BB%D0%B8%D0%BD%D0%B8%D0%BA%D0%B8-%D0%B2-%D0%9F%D0%B8%D1%80%D0%BE%D0%B3%D0%BE%D0%B2/", "text": "Премиерът Борисов към лекарите: Да имате по-малко пациенти\n                    Със супермодерни кувьози са заменени старите в Клиниката по детска хирургия и спешното приемно отделение за деца в „Пирогов“. Те са част от обновяването на двете клиники в спешната болница, които бяха открити от министър – председателя Бойко Борисов след пълното им реновиране. Обновяването им е за над 2,9 млн. лева, предоставени от Министерството на здравеопазването, което е осигурило и новото медицинско оборуднане. Част от средствата са събрани от дарения, като само от DMS кампания са постъпили 400 000 лева. В нея с дарения през телефонните си апарати са участвали над 8 000 души.Освен новите кувьози са обновени 65 стаи разположени на три етажа, като е направено пълно преустройство на над 2000 кв.м болнична площ. Освен това има изградена и нова детска площадка.Да работим така, че да не се налага хората да идват тук, а ако бъдат приети, да излязат живи и здрави, каза министър – председателят Бойко Борисов.Той благодари на всички дарители и посочи, че двете клиники в „Пирогов“ не са обновявания основно от построяването им през 1964 година.Благодаря на всички, които са дали независимо колко, важното е, че е от сърце. Няма нищо по-лошо от това да се случи нещо с детето ви. Всички сме минали от тук по една или друга причина, каза още премиерът. Затова е важно с обстановката и най-вече с апаратурата, с квалификацията, която имат лекарите и меидицинските сестри хората да бъдат просто по-спокойни. Защото, когато и средата е лоша и се е случило нещастие с детето ти, ти е виновен целия свят. Желая да нямате клиенти, да стоите без работа, пожела той на медиците.Министърът на здравеопазването проф. Николай Петров изтъкна ангажимента на правителството към обновяването и посочи, че с този жест се показва, че \"Пирогов\" е важен.Директорът на \"Пирогов\" проф. Асен Балтов коментира, че в обновените клиники се приемат над 3000 деца годишно и се правят над 1800 операции.Тежкото за нас беше, че обновяването трябваше да бъде извършено в движение. Нямахме право и възможност да спрем работата на тези детски отделения. „Пирогов“ не може да се разшири повече от това, но сме направили така, че да има оптимално възможност, даже да има разширение и да бъдат поставяни допълнително легла, така че да могат и майките като придружители да бъдат в стаите с децата си, както и допълнително пациенти да бъдат поети, допълни той и уточни, че е имало забавяне с приключването на проекта.Бяхме обещали всичко да бъде готово до 15 септември, но за съжаление понякога нещата не се случват така, както искаме. Слава Богу в рамките на един месец закъснение ние сме готови. Клиниките в момента са пълни – детско коремно, детско кърмаческо и детско гръдно. Обстановката наистина е друга и по друг начин изглеждат хората. Ремонтът продължи 7 месеца, поясни директорът на \"Пирогов\" проф. Балтов.   \n\n\n                    ", "date": "2017.10.23", "title": "Нови кувьози за бебетата в Пирогов(Обновена)"}
{"url": "http://www.monitor.bg/a/view/75866-%D0%9F%D0%B0%D0%B2%D0%BB%D0%BE%D0%B2%D0%B0-%D0%98%D1%81%D0%BA%D0%B0%D0%BC%D0%B5-%D0%B5%D0%B4%D0%B8%D0%BD%D0%BD%D0%B0-%D1%81%D0%B8%D0%BB%D0%BD%D0%B0-%D0%B4%D0%B8%D0%B3%D0%B8%D1%82%D0%B0%D0%BB%D0%BD%D0%B0-%D0%95%D0%B2%D1%80%D0%BE%D0%BF%D0%B0-%D0%B2-%D1%80%D0%B5%D0%B7%D1%83%D0%BB%D1%82%D0%B0%D1%82-%D0%BE%D1%82-%D0%BF%D1%80%D0%B5%D0%B4%D1%81%D0%B5%D0%B4%D0%B0%D1%82%D0%B5%D0%BB%D1%81%D1%82%D0%B2%D0%BE%D1%82%D0%BE/", "text": "\n                    В резултат на българското председателство на Съвета на ЕС да имаме единна, силна, дигитална Европа. Това заяви министър Лиляна Павлова днес по време на дискусия \"Българските идеи за Европа: диалог между НПО сектора и правителството\".\n\nПавлова посочи, че председателството може да бъде кауза, която не ни дели, а ни обединява. Тя припомни мотото на председателството - \"Съединението прави силата\" и отбеляза, че така страната ни отправя послание, че трябва да сме единни и силни. Министърът посочи, че Западните Балкани са един от основните ни приоритети по време на председателството - тяхната европейска перспектива и ясен план, сигурността и миграцията, свързаността. Тя акцентира и върху темата за младите хора, която също ще е основна за председателството ни.\n\n \n                    ", "date": "2017.10.23", "title": "Павлова: Искаме единна, силна, дигитална Европа в резултат от председателството "}
{"url": "http://www.monitor.bg/a/view/59162-%D0%A6%D0%B5%D0%BD%D0%BA%D0%BE-%D0%A7%D0%BE%D0%BA%D0%BE%D0%B2-%D0%BD%D0%B0%D0%BF%D0%B8%D1%80%D0%B0-%D0%B4%D0%B0-%D0%B5-%D0%BA%D0%BC%D0%B5%D1%82-%D0%B8-%D0%BE%D1%82-%D0%BA%D0%B8%D0%BB%D0%B8%D1%8F%D1%82%D0%B0/", "text": "\n                    Дори от килията, в която е от година и пет месеца, Ценко Чоков напира да е кмет. Скандалният управник на врачанското село Галиче, който до май миналата година, когато бе арестуван, караше необезпокояван петия си мандат, обжалва предсрочното прекратяване на пълномощията му. Това съобщиха от Административния съд във Враца, където вече е образувано дело  на основание постъпила жалба от Ценко Чоков против решението на Общинската избирателна комисия в Бяла Слатина от 6 октомври, с което той е отстранен от поста.\nВсъщност въпросната ОИК през май тази година отказа да прекрати кметуването на Чоков под претекст, че докато е зад решетките той е бил в неплатен отпуск. Но както магистратите във Враца, така и върховните съдии отсякоха, че кметовете нямат право на такъв вид отсъствие от работа повече от един месец. Затова комисията в Бяла Слатина се съобрази с решенията и махна Чоков. Той обаче се е възползвал от правото си да обжалва. „От формална страна жалбата му е допустима и делото е насрочено за разглеждане в открито заседание на 25 октомври“, уточняват от Административният съд във Враца.\nСрещу Чоков, синът му Мартин и още шестима души се води дело в Специализирания наказателен съд. Той е с пет обвинения - за ръководене на организирана престъпна група, за лихварство, отвличане, побой с нанасяне на телесни повреди и палежи.\n \n                    ", "date": "2017.10.23", "title": "Ценко Чоков напира да е кмет и от килията"}
{"url": "http://www.monitor.bg/a/view/5962-%D0%A0%D0%B5%D0%BA%D1%82%D0%BE%D1%80%D1%8A%D1%82-%D0%BD%D0%B0-%D0%A2%D0%A3-%D0%92%D0%B0%D1%80%D0%BD%D0%B0-%D1%83%D0%BB%D0%B8%D1%87%D0%B5%D0%BD-%D0%B2-%D0%BF%D0%BB%D0%B0%D0%B3%D0%B8%D0%B0%D1%82%D1%81%D1%82%D0%B2%D0%BE/", "text": "\n                    Ректорът на Техническия университет във Варна проф. Росен Василев е преписал 90% от дисертацията си за придобиването на най-високата научна степен – доктор на науките. Злоупотребата е установена от Комисия на образователното министерство, но професорът не може да бъде наказан, защото по закон точно ректорът трябва да санкционира плагиатството. Заради разразилия се академичен скандал, случаят е предаден на прокуратурата. През лятото на т.г. ректорът на ТУ – Варна трябваше да защити дисертация и да получи научната степен доктор на науките. Предшественикът му проф. Овид Фахри и друг бивш преподавател, проф. Николай Минчев обаче го обвиниха, че е преписал от свои докторанти и чужд източник цялата научна работа. „Втора, трета, четвърта и пета глава от дисертацията на Василев са преписани буквално от дисертациите на докторант, на който той е съръководител”, хвърли бомбата доскоро отговарящият за присъждането на научните степени проф. Николай Минчев. „Виждайки тази публикация, веднага разбрах, че е взаимствана от дисертация, защитена преди 5 години в университета“, подкрепи го и проф. Фархи. Според него, изводите към посочените глави са преписани от дисертацията на Ивайло Неделчев, който е докторант и асистент в Техническия университет във Варна. Научен ръководител на Неделчев е ректорът, проф. Росен Василев. Според него, преписване няма. Имало общи публикации и надграждане на научния труд, а то било в следващите глави на дисертацията му. Тези неща от дисертацията на Неделчев са и мой труд, твърди в своя защита проф. Василев. Самият Неделчев заявява също, че ректорът не е преписвал от него. Докторантите, от които ректорът е преписвал, нямат претенции, защото са негови подчинени, обясняват конфузната ситуация опонентите на проф. Василев. „Не съм човек, който може да се поддаде на натиск“, категоричен е обаче Неделчев. Според Закона за развитие на академичния състав, дисертационният труд се подготвя самостоятелно и не може да повтаря съдържанието на докторантски дисертации. „Законът повелява, че ректорът, който управлява тази институция и където се установи, че има такива случаи на взаимстване на текстове, тоест плагиатстване, той трябва да приложи силата на закона и да уволни съответния нарушител”, напомня бившият ректор на ТУ – Варна, проф. Овид Фахри. Понеже в този случай ректорът би трябвало да накаже себе си за плагиатство, двамата му опоненти се обръщат към министъра на образованието за решаването на казуса. С него се заема назначена комисия от експерти, като заключенията й са, че над 90% от научния труд е преписан. „Дисертацията представлява една компилация от трудове на различни автори, без да бъде изпълнено изискването на закона тя да е подготвена самостоятелно”, обяви след проверката зам.-председателят на комисията към МОН, проф. Веско Панов. Следва разпореждане на просветният министър за спиране на процедурата по защита на дисертацията. Въпреки това, тя се провежда, а журито гласува за присъждане на научната степен на ректора на ТУ-Варна. От министерството на образованието предават случая на прокуратурата. „Това е най-грешният ход, който може да се направи, защото прокуратурата ще се запознае със случая, ще направи някакво предварително разследване и ще установи, че не е компетентна да се произнесе. Този, от когото е откраднато, не е подал жалба. Засегнатите в случая са в служебна зависимост от ректора”, коментира ситуацията проф. Веско Панов. Ректорът проф. Василев, етичната комисия и председателят на научното жури, присъдило му научната степен, отказват коментар пред варненските медии с мотива, че „въпросът е приключен”. Председателят на научното жури в ТУ-Варна, проф. Христо Скулев твърди, че цялата история е така завързана, че да се компрометира Техническият университет и ректорът му. Професор Росен Василев не може да бъде наказан, защото по закон като ректор трябва да санкционира плагиатството, т.е. да накаже себе си в случая. Пропускът може да бъде отстранен едва с поправки в бъдещия нов закон за развитие на академичния състав. Дотогава професорите Фархи и Минчев, които са повели непримирима битка с новия ректор, призовават академичната общност да осъди действията на проф. Василев и да поиска оставката му.  \n\n\n \n \n \n                    ", "date": "2017.10.23", "title": "Скандалът с плагиатството на ректора на ТУ-Варна, даден на прокурор (Обновена)"}
{"url": "http://www.monitor.bg/a/view/38276-%D0%94%D0%B0%D0%B2%D0%B0%D1%82-46-%D0%BC%D0%B8%D0%BB%D0%B8%D0%BE%D0%BD%D0%B0-%D0%BB%D0%B5%D0%B2%D0%B0-%D0%B7%D0%B0-%D0%B7%D0%B0%D0%BB%D0%B5%D1%81%D1%8F%D0%B2%D0%B0%D0%BD%D0%B5-%D0%BD%D0%B0-%D0%9F%D0%BB%D0%BE%D0%B2%D0%B4%D0%B8%D0%B2/", "text": "\n                    5-годишен проект за мащабно залесяване на Пловдив стартира градската управа. Стойността на проекта е над 4,6 милиона лева, а средствата ще бъдат отпуснати след решение на Общинския съвет. „Стартираме най-голямото залесяване в най-новата история на Пловдив. На площ от 655 декара в следващите 5 години ще бъдат засадени дървета, предимно местни видове – явор, ясен, чинар, дъб, липа, върба. Територията обхваща пространството от Гребния канал, по река Марица, до Околовръстния път, помпените станции на ВиК и моста на река Първенецка”, каза кметът Иван Тотев.\n\nТой уточни, че по този начин ще бъдат ограничени фините прахови частици от обработването на земеделски земи, които влизат в града от западна посока. „За реализирането на проекта работим съвместно с Лесотехническия университет – София за извършване на предпроектни проучвания, залесяването се съгласува с РИОСВ и Басейнова дирекция”, каза Тотев.\n\nНовата зелена зона ще се раздели на 4 подзони. Към всяка една от тях ще се реализират различни мерки за облагородяване, озеленяване, обособяване на места за отдих и разходки, изграждане на алеи от естествени материали.\n\nТам, където липсва естествена преграда – най-вече в южна и западна посока, ще бъде изградена ограда. Ще има два входни-изходни пункта с постове за наблюдение, камери, жива охрана. Ще бъде изградена и тръбна поливна система с водохващане от река Първенецка и чрез сондажи.\n\nПловдив има нужда от приобщаването на тези зелени площи, които са изцяло на общинска територия. Там ще бъде извършена и санитарна сеч на паразитна растителност, саморасли и изсъхнали дървета. Ще бъде започнато от първа зона, която е най-близо до Гребния канал и е на площ от 130 декара. В плановете на местната власт е залесяването да стартира през есента на 2018 г.\n                    ", "date": "2017.10.23", "title": "Дават 4,6 милиона лева за залесяване на Пловдив"}
{"url": "http://www.monitor.bg/a/view/22453-%D0%9F%D0%BE%D1%87%D0%B5%D1%82%D0%BE%D1%85%D0%B0-%D0%BF%D0%B0%D0%BC%D0%B5%D1%82%D1%82%D0%B0-%D0%BD%D0%B0-%D1%80%D0%BE%D0%B4%D0%B5%D0%BD-%D0%B4%D0%B8%D0%BF%D0%BB%D0%BE%D0%BC%D0%B0%D1%82-%D0%BF%D0%BE%D0%B3%D1%80%D0%B5%D0%B1%D0%B0%D0%BD-%D0%B2%D1%8A%D0%B2-%D0%92%D0%B0%D1%88%D0%B8%D0%BD%D0%B3%D1%82%D0%BE%D0%BD/", "text": "\n                    Свежи цветя е положил посланикът на България във Вашингтон Тихомир Стойчев на гроба на погребания там далечната 1931 година меценат и дарител на БАН сливналия Стефан Панаретов.Тленните останки на някогашния български представител на Царство България в Обществото на народите и първи наш посланик в САЩ през 1914 година са положени в гробището „Рок Крийк“ след кончината му на 19 октомври 1931г.Десетилетия наред името на роденият в Сливен възпитаник на цариградския Робърт колеж е било напълно забравено, чак през 2010 година е припомнено от тогавашния сливенски губернатор Марин Кавръков. Той припомня, че Панаретов е бил цели 11 години посланик на държавата във Вашингтон, участвал е в делегацията ни по време на Парижката мирна конференция през 1919 година след края на Първата световна война. Заедно със съпругата си Лидия Гейл са завещали близо 2,5 млн лв на БАН, чийто действителен член е бил и на Американския колеж в столицата.Името на проф. Стефан Панаретов носи от 1934 г.  едно от най-големите села в Сливенска – Панаретовци, което до тогава се е казвало Кърсанлий.Отдаването на почит към българина във Вашингтон е станало по молба на сливенския областен управител Чавдар Божурски.\n\n\n                    ", "date": "2017.10.23", "title": "Почетоха паметта на роден дипломат, погребан във Вашингтон     "}
{"url": "http://www.monitor.bg/a/view/43053-%D0%A1%D0%BF%D0%B8%D1%80%D0%B0%D0%BC%D0%B5-%D0%BF%D0%BE%D1%85%D0%BE%D0%B4%D0%B0-%D0%BD%D0%B0-%D0%B1%D0%B5%D0%B6%D0%B0%D0%BD%D1%86%D0%B8%D1%82%D0%B5-%D0%BA%D1%8A%D0%BC-%D0%95%D0%A1/", "text": "Затягането на контрола по границите водещ приоритет\n                    Повишаване на сигурността в ЕС, укрепване на контрола по границите и по-ефективно управление на миграционните потоци. Това са част от водещите приоритети, за които ще работи страната ни по време на БГ председателството на ЕС през първата половина на 2018 година. Това стана ясно от изказване на ресорния министър Лиляна Павлова, която участва в дискусия за „българските идеи“ за Европа и диалога между неправителствения сектор и кабинета. В резултат на българското председателство на Съвета на ЕС трябва да имаме единна, силна, дигитална Европа, заяви още Павлова. По думите й ще работим в широк спектър от предизвикателства и именно затова Европа има нужда от сигурност и стабилност, която пък е пряко свързана със спирането на нелегалните мигранти, които опитват да се прехвърлят в ЕС през браздата.Тя призова БГ председателството да бъде обща кауза, която да ни обединява, а не да ни дели.Павлова даде да се разбере, че България си е поставила амбициозни цели, а една от тях е именно бъдещето на Западните Балкани и тяхната евроинтеграция. „Бъдещето на Европа трябва да бъде завършено, а това не може да стане без Западните Балкани“, каза още министърът. И допълни, ченашето ключово послание по време на председателството ще бъде свързано именно с развитието на региона.„Искаме да дадем европейска перспектива и ясен план на Западните Балкани, мерки по отношение на сигурността и миграцията, пътна, въздушна, инфраструктурна и дигитална свързаност между държавите в региона“, изброи Павлова.Междувременно пък еврокомисарят Мария Габриел отправи видеообръщение към участниците във форума. Тя отбеляза като свой приоритет свободното споделяне на данни и бе категорична, че бъдещето принадлежи на една свързана Европа. По думите й в момента достъпът до интернет в рамките на ЕС е неравномерен, особено по отношение на малките населени места Тя очаква до края на мандата си икономиката на данни да скочи двойно и да достигне БВП в размер на 739 млрд. евро. Едно от предизвикателствата в това отношение били дигиталните умения, а по думите на Габриел едва 45 на сто от европейците ги имат. Еврокомисарят оцени високо приоритета, свързан с присъединяването на Западните Балкани и определи като успех в тази насока работата по пътна карта за намаляване на таксите за роуминг за страните от този регион.Както писа „Монитор“, според данни на „Гранична полиция“ 6671 чужденци са опитали да преминат незаконно на територията на България в периода между 1 януари и 30 септември 2017 година. Сравнението със същия период на миналата година показва значително намаление на миграционния натиск - тогава е имало 36 496 незаконни имигранти, задържани от българските власти. Тоест натискът е намалял шест пъти. Тенденцията е забелязана и от Международната организация на миграцията, която в свой доклад наскоро констатира, че интересът на мигрантите към България става все по-малък.Същевременно всеки ден по 10 мигранти доброволно бягат от България, като напускат центровете. Само за август самоволно напусналите центровете са били 262-ма души. Такива, които са си тръгнали от страната ни с предоставена закрила, пък са 177. Цифрите от началото на годината са още по-фрапиращи. Мигрантите, които са си събрали доброволно багажа и са си тръгнали от лагерите са 4343-ма общо. Причината е, че тук те не откриват никаква реализация и правят всичко възможно да стигнат в някоя страна от Западна Европа. Така потокът се е насочил основно към границата ни със Сърбия, където са прихванати 1700 души без валидни документи, както и към тази с Гърция. Така при капацитет на бежанските центрове в България от 6300 места към края на август в тях е имало 1800 бежанци. Това ще рече, че претъпканите доскоро центрове сега са запълнени едва на 25%.  „Има канали, по които и днес се преминават нелегално границите, но броят им намалява, защото оградата е респектираща.\" Това обяви вицепремиерът и министър на отбраната Красимир Каракачанов, цитиран от bTV.Според него срутване на ограда може да се случи навсякъде и нито една в света досега не е била неприкосновена. Той определи възникналия покрай твърденията за нередности казус с изградената на границата с Турция ограда като „предконгресен пиар на БСП“. „По самата ограда трябва да се извършат още допълнителни действия, най вече за видеонаблюдението, за да може превантивно да се установява и патрулите на Гранична полиция и на армията да реагират по-бързо”, посочи Каракачанов. \n\n\n                    ", "date": "2017.10.23", "title": "Спираме похода на бежанците към ЕС"}
{"url": "http://www.monitor.bg/a/view/79557-%D0%9A%D0%BE%D1%80%D0%BD%D0%B5%D0%BB%D0%B8%D1%8F-%D0%9D%D0%B8%D0%BD%D0%BE%D0%B2%D0%B0-%D0%BF%D0%B0%D0%BA-%D0%BA%D0%B0%D1%82%D0%B0%D1%81%D1%82%D1%80%D0%BE%D1%84%D0%B8%D1%80%D0%B0/", "text": "\n                    Лидерът на БСП Корнелия Нинова пак е участвала в катастрофа, съобщи „Блиц“. Инцидентът е станал на улица \"Княз Борис\" в столицата. Колата, в която е пътувала Нинова, е била ударена от такси. Ударът е бил в страничната част на служебната кола, в която се е возила Нинова. Вследствие на инцидента тя е минала лекарски преглед. Това е втори пътен инцидент със соцлидера в рамките само на 2 месеца. При предишния колата на Нинова бе ударена отзад отново в центъра на София. Тогава тя получи мозъчно сътресение от камшичния удар. Лекарите й сложиха шина на врата, която тя носи в продължение на 2 седмици.\n                    ", "date": "2017.10.23", "title": "Корнелия Нинова пак катастрофира"}
{"url": "http://www.monitor.bg/a/view/86117-%D0%A0%D0%B0%D0%B4%D0%B5%D0%B2-%D0%BF%D0%BE%D0%B4%D0%BF%D0%B8%D1%81%D0%B0-%D1%83%D0%BA%D0%B0%D0%B7%D0%B0-%D0%B7%D0%B0-%D0%BD%D0%BE%D0%B2%D0%B8%D1%8F-%D1%88%D0%B5%D1%84-%D0%BD%D0%B0-%D0%92%D0%90%D0%A1/", "text": "\n                    Президентът Румен Радев подписа указа за назначаването на Георги Чолаков за председател на ВАС, съобщиха от „Дондуков“ 1. Радев вече веднъж върна процедурата за преразглеждане с мотива, че изборът е направен от предходния ВСС, но кадровиците на Темида отново избраха Чолаков за поста. Президентът не може да откаже назначаването или освобождаването при повторно направено предложение. Председателите на ВКС, ВАС и главният прокурор се назначават и освобождават от президента по предложение на пленума на ВСС за срок от седем години без право на повторно избиране.\n                    ", "date": "2017.10.23", "title": "Радев подписа указа за новия шеф на ВАС "}
{"url": "http://www.monitor.bg/a/view/77223-%D0%9D%D0%BE%D0%B2%D0%B0-%D1%82%D0%B0%D0%BF%D0%B0-%D0%BD%D0%B0-%D0%BF%D1%8A%D1%82%D1%8F-%D0%B7%D0%B0-%D0%BB%D0%B5%D1%82%D0%B8%D1%89%D0%B5%D1%82%D0%BE-%D0%B7%D0%B0%D1%80%D0%B0%D0%B4%D0%B8-%D1%81%D1%82%D1%80%D0%BE%D0%B5%D0%B6%D0%B0-%D0%BD%D0%B0-%D0%B5%D1%81%D1%82%D0%B0%D0%BA%D0%B0%D0%B4%D0%B0/", "text": "Отчуждаване на земи забавило строежа\n                    Нова тапа на бул. „Брюксел“ може да предизвика задръствания в пиковите часове и да изнерви шофьорите в столицата. Строежът на новата естакада до Терминал 2 на летище София затваря още един участък от 400 метра по натоварената пътна артерия.\n\nОт Столичната община въвеждат временна организация на движението във връзка с изграждането на директната връзка. До края на годината се забранява влизането на пътните превозни средства в двете посоки в участък от 400 метра по бул. \"Брюксел\". Движението ще се извършва двупосочно по временно пътно платно от западната страна на шосето в същия участък.\n\nНовата естакада\n\n \n\nтрябва да осигури бързо преминаване на чуждите дипломати\n\n \n\nот летището до бул. „Цариградско шосе“. Първоначално проектът предвиждаше пътното съоръжение да бъде готово през февруари. Изместването на българското председателство на ЕС по-рано от предвиденото заради Brexit доведе до съкращаване на сроковете, но от фирмата изпълнител обещаха да се справят по-рано със строежа. Проблеми с отчуждаването на земи, с които транспортното министерство и Столичната община се борят, отново върна стария срок. Все пак\n\n \n\nизпълнителят ще извърши всичко навреме\n\n \n\nобясниха за „Монитор“ от транспортното министерство. Така дипломатите и останалите пътници и посрещачи ще могат да се движат само четири месеца без светофари.\n\nОбщината ще плати за новото съоръжение 13,6 млн. лв. с ДДС. С парите се изгражда магистрален път от 1100 метра до втория терминал на летището, както и нова естакада. Изграждат се и нови рампи за пътя към аерогарата, тъй като по проект директното трасе на бул. \"Брюксел\", идвайки от естакадата, продължава към Терминал 2, а за стария терминал ще се слиза по локално платно на долно ниво.\n                    ", "date": "2017.10.23", "title": "Нова тапа на пътя за летището заради строежа на естакада"}
