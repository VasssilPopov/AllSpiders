{"url": "http://www.monitor.bg/a/view/44940-%D0%A1%D1%82%D0%BE%D0%BB%D0%B8%D0%BF%D0%B8%D0%BD%D0%BE%D0%B2%D0%BE-%D1%81%D0%B5-%D1%82%D0%BE%D0%BF%D0%BB%D0%B8-%D1%81-%D0%BF%D0%B0%D0%BC%D0%BF%D0%B5%D1%80%D1%81%D0%B8/", "text": "Глобиха ром с 300 лева за горене на гуми в коритото на река Марица\n                    Нов хитър начин за отопление са намерили в пловдивския квартал „Столипиново”. На самобитното им пазарче край блоковете на ул. „Сокол” жители на махалата продават огромни чували с неупотребявани памперси. Пълен догоре найлонов чувал струвал само 2 лева и се харчел като топъл хляб, казаха за „Монитор” местните.„Не знаем откъде намират толкова евтино памперсите, но много евтино ги продават. Хора от квартала си купуват редовно по пълен с памперси чувал и карат с него по цяла седмица, което си е супер евтино. И изобщо не ги интересува, че замърсяват въздуха”, обясни жител на махалата. В „Столипиново” масово през студените месеци се топлят с дърва или каквото намерят и става за горене покрай кофите за отпадъци, тъй като въглищата са скъпи за оскъдните доходи на хората. Именно отоплението с твърдо гориво през зимата е основният замърсител на въздуха над Пловдив, са установили експерти.Една от другите причини за замърсяването на въздуха е горенето на автомобилни гуми край река Марица от ромите в квартала. Само преди дни служители на пловдивския общински инспекторат са пипнали, докато гори гуми, мургав подпалвач. В продължение на няколко часа инспекторите са дебнели нарушителя край дигата на реката в „Столипиново”. Когато той е драснал клечката и от гумите се е извил гъст черен пушек, общинарите са отишли и са му съставили акт за 300 лева, съобщи директорът на инспектората Ангел Славов. Неговите подчинени съвместно с РИОСВ в Пловдив редовно извършват проверки за горене на гуми в коритото на реката, но не винаги успяват да заловят на място нарушителите. Проблемът бил, че когато запалели гумите, ромите се отдръпвали настрана и твърдели, че това не било тяхно дело. След като подпалените гуми спирали да пушат, ромите отивали, хвърляли ги в реката да се охладят и взимали метала, който предавали на вторични суровини. Славов предупреди, че глобите по общинската наредба за опазване на околната среда са от 300 до 800 лева. \n\n\n                    ", "date": "2018.01.21", "title": "„Столипиново” се топли с памперси"}
{"url": "http://www.monitor.bg/a/view/5262-%D0%94%D0%BE%D0%B1%D1%80%D0%B8%D1%87-%D0%BD%D0%B0%D0%BF%D1%80%D0%B0%D0%B2%D0%B8-%D0%BA%D0%B0%D1%80%D1%82%D0%B0-%D0%BD%D0%B0-%D0%B8%D0%B7%D0%BA%D0%BE%D0%BF%D0%B8%D1%82%D0%B5-%D0%BD%D0%B0-%D0%92%D0%B8%D0%9A-%D0%BF%D0%BE-%D1%83%D0%BB%D0%B8%D1%86%D0%B8%D1%82%D0%B5/", "text": "\n                    Втори протест срещу увеличаване цената на водата в Добрич се проведе в неделя, като два пъти повече хора от миналата неделя се събраха пред сградата на Областна администрация. Сред тях имаше и малки деца, пристигнали с дядовците си. Млада дама държеше пред гърдите си лбопитен плакат: „Дупка до дупка. Тръба до тръба. Крана развива, водата разлива. С парата ВиК ръцете извива!” „Стига лъжи!”, „Няма да мълчим\" и „Стига аварии, искаме вода”, развяваха плакати добричлии. Един от организаторите на протеста, Йордан Йорданов, облегна спукана автомобилна гума на стълбите пред администрацията.„Спуках гума преди няколко дни в един от незатворените изкопи от ВиК. Това породи идеята да изготвим карта на добричките улици, разкопани и невъзстановени след ВиК-аварии. Само за 4 часа във Фейсбук граждани посочиха над 50 улици, а в момента броят им е над 80. Само на една улица – ул. „Александър Стамболийски“, в рамките на 300 метра, са изброени 7 дупки. Картата е интерактивна и непрекъснато се променя“, каза Йорданов.Протестиращите отново обявиха исканията си: да не се увеличава цената на водата, да има широко обществено обсъждане за проблемите на ВиК, с участието на експерти от Добрич и идването на КЕВР на място. Иска се оставката на управителя на водното дружество Тодор Гикински, както и на борда на директорите.„Искаме бизнес планът на ВиК да бъде обсъден публично, с участието на жителите на Добрич. Широката дискусия ще има за цел да се изложат проблемите с водата в Добричко през годините и да се начертае план за решаването им. Цената на водата в момента в Добрич е 2.96 лв. за кубик. Бизнес планът на ВиК предвижда повишение с 11%, или цена от 3.28 лв. Разбрахме, че в бизнесплана са заложени двойно повече инвестиции, но загубите в проценти ще бъдат същите и към 2021 година. Така и не разбрахме кои са тия 47 процента от абонатите, които ще имат увеличение, в кои райони са, в кои области. От 10 години има смяна на 10 управители. Батакът е пълен. Всеки умишлено или не допринесе за това състояние. Ние изяваваме своя протест, защото ние плащаме. Г-н Гикински все още не знае цената на водата в Добрич. Явно е, че той е попаднал на неподходящото място в неподходящия момент”, бяха думите на Майя Сапожникова, друг от инициаторите на протеста.Авариите и безводието в Добрич става вече нетърпимо. През седмицата имаше улици с по 3-4 дни без вода. Спират на хората по три пъти в седмицата водата. Никой не обръща внимание, говореха недоволните добричлии. На протеста присъстваха и представители от Генерал Тошево. „Генерал Тошево е част от Добруджа и е част от засегнатата страна. Първото, което трябва да се направи, е да се спре увеличаването цената на водата, тъй като това няма да доведе до подобряване качеството на предлаганата услуга. И второ – да се направи кръгла маса за вземане на кардинални решения. Смятам, че и общините трябва да влязат в това дружество”, заяви Атанас Атанасов от Генерал Тошево.Пред протестиращите бе прочетено писмо от жителите на Вършец и Мездра, изпратено в знак на подкрепа и съпричастност с гражданите на Добрич в стремежа им за разрешаване на водните проблеми. Ако никой не чуе и не реши проблемите на Добрич, се замисля и общонационална стачка, каза Майя Сапожникова.\n\n\n                    ", "date": "2018.01.21", "title": "Добрич направи карта на изкопите на ВиК по улиците"}
{"url": "http://www.monitor.bg/a/view/63998-%D0%A7%D0%B5%D1%82%D0%B2%D1%8A%D1%80%D1%82%D0%BE%D0%BA%D0%BB%D0%B0%D1%81%D0%BD%D0%B8%D0%BA-%D0%BE%D1%82-%D0%94%D0%BE%D0%B1%D1%80%D0%B8%D1%87-%D0%BF%D0%BE%D0%BB%D1%83%D1%87%D0%B8-%D0%BF%D0%BE%D0%B4%D0%B0%D1%80%D1%8A%D1%86%D0%B8-%D0%BE%D1%82-%D1%83%D0%BD%D0%B3%D0%B0%D1%80%D1%81%D0%BA%D0%B8%D1%8F-%D0%BF%D0%BE%D1%81%D0%BB%D0%B0%D0%BD%D0%B8%D0%BA/", "text": "\n                    Посланикът на Унгария у нас, Н.пр. г-жа Текла Харангозо, изпрати поздравително писмо и чанта с подаръци на четвъртокласник от Добрич. Пакетът бил получен на адреса на училището – СУ „П.Р.Славейков”. Никой нямал представа какво има в него, нито пък какъв е поводът.\n\nОказало се, че Н.пр. г-жа Текла Харангозо, получила от кмета на Добрич Йордан Йорданов Коледна картичка, чийто автор е Александър Ташев, ученик в училището и един от участниците в конкурса за изработване на Коледна картичка, организиран от Община Добрич в края на миналата година. По време на награждаването на победителите, още тогава кметът Йордан Йорданов обяви, че всичките 313 детски картички, участвали в конкурса, ще бъдат изпратени с поздрав за Коледните празници на министри, институции, партньори и приятели на Община Добрич, като по този начин творчеството на добричките деца ще стигне до повече хора. Картичката на Алекс е попаднала при посланика на Унгария.\n\nВ поздрава си до момчето, Н.пр. г-жа Текла Харангозо пише следното: „Скъпи Александър! Бих искала да ти благодаря за изработената от теб Коледна картичка, която кметът господин Йордан Йорданов изпрати на мен. Пожелавам ти много щастие, изпълнени с радост ученически години. Пожелавам ти също така да откриеш интересните за теб предмети в училище, така че учението да бъде удоволствие за теб. Позволи ми, в отговор на твоята изненада, и аз да те изненадам с някои помощни средства за бъдещите ти творения.Пожелавам на теб и твоето семейство много щастие и честита Нова година!”\n\nПосланик Харангозо поздравява и директора на училището, Георги Георгиев. „Уважаеми господин Георгиев! По случай Коледните празници, кметът, господин Йордан Йорданов, ми изпрати поздравителна картичка, изготвена от Вашия ученик от Ivв клас Александър Ташев. Умилителната картичка, изготвена от детските ръце, ме направи много щастлива. Наистина е радостно, че във Вашето учебно заведение децата имат възможност да развиват своите умения, да творят свободно и да се изявяват по този начин. Бих искала да благодаря на Александър за тази изненада и Ви моля да му предадете приложения тук малък пакет. Желая Ви още успехи занапред, щастливи часове, дни и години, прекарани сред децата. С поздрав: Текла Харангозо”\n\n„Много съм развълнуван и съм приятно изненадан. Не очаквах подобен жест, но се радвам, че точно моята картичка е изпратена на г-жа Текла Харангозо”, заяви щастливият Алекс.\n                    ", "date": "2018.01.21", "title": "Четвъртокласник от Добрич получи подаръци от унгарския посланик"}
{"url": "http://www.monitor.bg/a/view/33292-%D0%A6%D0%B2%D0%B5%D1%82%D0%B0%D0%BD%D0%BE%D0%B2-%D0%92%D0%BE%D1%82%D1%8A%D1%82-%D0%BD%D0%B0-%D0%BD%D0%B5%D0%B4%D0%BE%D0%B2%D0%B5%D1%80%D0%B8%D0%B5-%D0%B5-%D0%BD%D0%B5%D1%81%D1%8A%D1%81%D1%82%D0%BE%D1%8F%D1%82%D0%B5%D0%BB%D0%B5%D0%BD/", "text": "\n                    Вотът на недоверие за корупцията е доста несъстоятелен, няма никаква конкретика. Това заяви председателя на ПГ на ГЕРБ и зам.-председател на партията Цветан Цветанов в предаването „Неделя 150“ по БНР.\n\n„Искам да бъдем малко по-градивни във всичко, което правим през последните седмици и месеци. Надявам се, че при вота на недоверие ще успеем да изчистим всички спекулации, които се нанасят като лош имидж върху държавата. Удовлетворени сме, че председателството ще ни даде една друга възможност, ще открои европейските стандарти на оценка за българската политика“, обясни Цветанов и допълни, че вчерашното посещение на германския канцлер Ангела Меркел е дало ясен сигнал, знак и подкрепа за приоритетите на Българското председателство. „България се очертава като една допълнителна възможност, на база ключовото си географско положение и всичко, което сме натрупали през десетилетията в нашия регион да можем да бъдем много по-активни и с европейската перспектива за Западните Балкани. Да можем дадем това, което ще доведе до допълнителен импулс на Берлинския процес. Знаете, че Германия има сериозен акцент върху перспективата за Западните Балкани“, допълни той.\n\n„Винаги, когато сме имали възможност за управленски мандат, сме били с много ясна визия и ангажимент – както борбата срещу организираната престъпност, така и борбата срещу корупцията. Искам да си припомним много ясно, че при началото на всяко едно управление на Борисов, когато е поемано управлението на държавата – в какво състояние ни е оставяна тя от точно тези, които днес е явяват морален стожер и съдник на управлението на ГЕРБ. 2009 г., когато поехме управлението имахме спрени фондове, негативни оценки от европейските институции. А 2007 г., когато влязохме в ЕС тогава управлението беше на Тройната коалиция, което ни вкара с един дефицит и този Механизъм за сътрудничество и проверка ни съпътства през всички тези 11 години. Ако погледнем внимателно докладите на ЕК за периодите на различните управления ще видим какъв беше напредъка след първия мандат на ГЕРБ и къде беше Румъния, която тогава беше в една много неблагоприятна ситуация“, добави той.\n\n„Вотът на недоверие за корупцията е доста несъстоятелен. Мотивите са много абстрактни, няма никаква конкретика. А когато има някакви конкретни числа се предлагат на обществото в съвсем друга светлина. ГЕРБ търси решение за борбата с корупцията чрез законодателството. Ние сме убедени, че това е верният път към ограничаване на корупционните практики, още повече, че партията ни е пример за това как се реагира бързо и безкомпромисно при доказани случаи на корупция“, подчерта Цветанов. Той заяви, че в дебата по вота ГЕРБ ще се постараят да докажат генезисът на корупцията и връзките й с миналото: \"Нека все пак да отчитаме и това, което прави правителството и ясната ни политическа воля с приемането на антикорупционното законодателство, защото антикорупционното законодателство беше саботирано точно от опозицията за по-бързото приемане\".\n\nПо отношение на Истанбулската конвенция, Цветанов коментира: \"Във вторник в 11 часа в аулата на СУ ще се направи обществена дискусия, на която ще присъстват колкото е възможно повече неправителствени организации, българските институции, народните представители, за да може действително да дискутираме и да дебатираме и да отхвърлим абсолютно всички тези, отново безпочвени твърдения и то на Българската социалистическа партия, която в България отстоява една принципна теза, в Брюксел представителите на БСП, които са в Европейския парламент и лидерът на ПЕС Сергей Станишев, изцяло подкрепят, и това е нещо, което е подкрепено и подписано от всички държави членки\".\n                    ", "date": "2018.01.21", "title": "Цветанов: Вотът на недоверие е несъстоятелен"}
{"url": "http://www.monitor.bg/a/view/65693-%D0%A1%D0%BD%D0%B5%D0%B6%D0%BD%D0%B8-%D0%B2%D0%B8%D0%B5%D0%BB%D0%B8%D1%86%D0%B8-%D0%B8-%D0%BF%D1%80%D0%B5%D1%81%D0%BF%D0%B8-%D0%BF%D0%B0%D0%BA-%D0%B7%D0%B0%D1%82%D1%80%D1%83%D0%BF%D0%B2%D0%B0%D1%82-%D1%81%D1%82%D1%80%D0%B0%D0%BD%D0%B0%D1%82%D0%B0-%D0%9A%D0%90%D0%A0%D0%A2%D0%90/", "text": "Снежни виелици и преспи пак затрупват страната\n                    През нощта се очаква снеговалеж и понижение на температурите. Прогнозата на синоптиците е, че през нощта валежите ще обхванат цялата страна и ще се усилват. В Североизточна и Югоизточна България се очаква валежите да са най-много и да са със силен вятър, което е предпоставка за снеговалежи.\n\nВсички областни пътни управления и снегопочистващите фирми работят на 24-часов режим. За поддържане на републиканските пътища в готовност са около 3000 машини. Агенция \"Пътна инфраструктура\" апелира шофьорите, на които не им се налага спешно да пътуват през нощта, да отложат тръгването за утре сутрин. Необходимо е автомобилите им да са с подходящи гуми, да имат на разположение вериги, които да използват, ако е необходимо, и да карат със съобразена скорост и повишено внимание, спазвайки указанията на \"Пътна полиция\". Блокирането на движението от автомобили, които не са подготвени за пътуване при зимни условия, затруднява работата на снегопочистващата техника и възпрепятства пътуването на всички останали шофьори. Всички граждани и транспортни фирми могат да получават информация за актуалната пътна обстановка от безплатното мобилно приложение LIMA, lima.api.bg, интернет страницата на АПИ - www.api.bg, и по всяко време от денонощието на тел. 0700 130 20 в АПИ. В агенцията целогодишно работи Ситуационен център, който събира и обобщава данните за състоянието на републиканските пътища.\n\n\n\nОранжев код за силен вятър и валежи от дъжд и сняг е в сила за 19 области в страната утре, става ясно от справка на сайта на НИМХ към БАН, съобщава „Канал 3“. В областите Видин, Монтана, Враца, Плевен, Ловеч, Габрово, Русе, Велико Търново, Търговище, Разград, Силистра и Шумен ще има значителни валежи от сняг със сумарни количества между 20 и 30 л/кв.м, в планинските части на отделните области и повече. Ще се образува снежна покривка. Ще духа силен и временно бурен северозападен вятър със средна скорост 14-19 м/с и пориви около 24 м/с. Ще има снежни виелици и условия за образуване на преспи и навявания. \n\nВ областите Добрич, Варна, Бургас, Ямбол, Хасково и Кърджали ще има значителни валежи от дъжд, които след обяд ще преминават в сняг. Сумарни количества в повечето райони между 20 и 40 л/кв.м. Ще духа силен и временно бурен северозападен вятър със средна скорост 14-19 м/с и пориви около 24 м/с. В Сливен ще бъде ветровито, ще духа бурен вятър от север-северозапад с пулсации над 24 м/с. Ще вали дъжд, който по-късно през деня ще премине в сняг. Жълт код пък е обявен за областите София, София-град, Перник, Кюстендил, Благоевград, Пазарджик, Смолян, Пловдив и Стара Загора, където ще има валежи от сняг със сумарни количества между 15 и 25 л/кв.м, в планинските части на областите и повече. Ще се образува снежна покривка. Ще духа силен и временно бурен северозападен вятър със средна скорост 14-19 м/с и пориви около 24 м/с. Ще има снежни виелици и условия за образуване на преспи и навявания.\n                    ", "date": "2018.01.21", "title": "АПИ към шофорите: Не пътувайте тази нощ (ОБНОВЕНА + КАРТА)"}
{"url": "http://www.monitor.bg/a/view/68769-%D0%9E%D1%80%D0%B8%D1%81%D0%B0%D1%85%D0%B0-%D0%91%D0%B5%D0%B1%D0%B5-1-%D0%BF%D0%BE%D0%B4-%D0%BB%D0%B8%D0%BF%D0%B8%D1%82%D0%B5-%D0%BD%D0%B0-%D0%91%D0%B0%D0%B1%D0%B8%D0%BD%D0%B4%D0%B5%D0%BD/", "text": "\n                     \n\nБебе №1 за 2018-а година, проплакалата точно в 01,05 часа на 1 януари в АГ-клиниката на старозагорската УМБАЛ „Проф. д-р Стоян Киркович“ Божидара беше орисано навръх Бабинден. В ролята на орисници влязоха дамите от Зонта клуб, които освен пожелания за здраве и дълъг живот поднесоха и подаръци за отглеждането й на майката Нина Русева, която си има и десетгодишен син. „Бебетата да се раждат леко и хлъзгаво, както е хлъзгав сапунът!“ си пожела шефът на клиниката , доц. д-р Николай Лазаров след като по традиция младата майка му поля , за да си измие ръцете. 70 са родените тук от 1 януари бебета, 71-то проплака докато отец Илиан четеше молитва за здраве и успех на акушер-гинеколозите. 1 313 са родените през м.г., сред тях е имало един случай на тризнаци, коментира доц. Лазаров и изрази надежда, че до края на годината клиниката ще бъде пребазирана в основната сграда на УМБАЛ, където от няколко месеца върви усилен ремонт на помещенията със средства, отпуснати целево от МЗ.\n\nПрез последните години тук раждат жени на практика от почти цяла югоизточна България , за съжаление все по-често на екипите се налага да спасяват далеч от възрастта за  пълнолетие бъдещи майки.\n\nСред дошлите да поздравят за Деня на родилната помощ лекари, сестри и санитарки беше и народният представител Георги Гьоков, зам. председател на  комисията по труда, социалната и демографската политика. \n                    ", "date": "2018.01.21", "title": "Орисаха Бебе №1 под липите на Бабинден  "}
{"url": "http://www.monitor.bg/a/view/54088-%D0%94%D0%9F%D0%A1-%D0%B8%D1%81%D0%BA%D0%B0-%D0%BF%D0%BB%D0%B0%D0%BD-%D0%B7%D0%B0-%D1%83%D1%81%D0%BA%D0%BE%D1%80%D0%B5%D0%BD%D0%B8-%D1%80%D0%B5%D1%84%D0%BE%D1%80%D0%BC%D0%B8-%D0%B8-%D0%BF%D1%80%D0%BE%D0%B3%D1%80%D0%B0%D0%BC%D0%B5%D0%BD-%D0%BA%D0%B0%D0%B1%D0%B8%D0%BD%D0%B5%D1%82/", "text": "\n                    България се нуждае от програма за ускорено развитие, за да навакса изоставането си спрямо останалите европейски страни, като с нея пможе да се нагърби програмен кабинет. Това обяви пред БНР зам.-председателят на ДПС Ахмед Ахмедов. Той уточни, че решение във връзка с необходимостта от промяна на ситуацията вече е взето от Централния съвет на партията.\n\nПо думите му в документа проблемите трябва да бъдат дефинирани, а заложените реформи-дълбоки. Такава програма обаче не може да бъде изградена с търсене само на „аритметическо мнозинство“ в НС. С националистите това е едно аритметическо мнозинство. Ние сме за съставяне на една програма, в която да се обединят доста политически партии, каза Ахмедов. Той добави, че не е задължително да се стигне до избори, а може да се състави програмен кабинет. „Доста хора не са разбрали посланието на нашия почетен председател Ахмед Доган. Разбираме желанието на правителството да му бъде осигурен един вътрешнополитически комфорт, за да се концентрира върху европредседателството, но ние от ДПС нямаме как да му го осигурим“, подчерта депутатът.\n                    ", "date": "2018.01.21", "title": "ДПС иска план за ускорени реформи и програмен кабинет"}
{"url": "http://www.monitor.bg/a/view/34816-%D0%A0%D0%B5%D0%B3%D0%B8%D1%81%D1%82%D1%80%D0%B8%D1%80%D0%B0%D1%85%D0%BC%D0%B5-%D0%BD%D0%B0%D0%B9%D0%BD%D0%B8%D1%81%D0%BA%D0%B0%D1%82%D0%B0-%D1%80%D0%B0%D0%B6%D0%B4%D0%B0%D0%B5%D0%BC%D0%BE%D1%81%D1%82-%D0%BE%D1%82-%D0%9E%D1%81%D0%B2%D0%BE%D0%B1%D0%BE%D0%B6%D0%B4%D0%B5%D0%BD%D0%B8%D0%B5%D1%82%D0%BE-%D0%BD%D0%B0%D1%81%D0%B0%D0%BC/", "text": "\n                    През миналата 2017 г. е регистрирана най-ниската раждаемост в България от Освобождението насам. За печалния рекорд през 139-годишния период съобщи на днешния Ден на родилната помощ началникът на Акушеро-гинекологичния комплекс в Русе д-р Георги Хубчев.\n\nВъв всички области на страната е отчетено намаляване на броя на ражданията, като единствено във Велико Търново те са с 16 повече в сравнение с 2016 г. В АГ комплекса са проплакали 139 бебета по-малко от предходната година, което се приема за нормално на фона на намаляващата раждаемост в България.\n\nД-р Хубчев съобщи още, че нараства броят на жените, заченали чрез ин витро процедура. Една от причините е, че все повече българки решават да станат майки за първи път в по-късна възраст заради стремеж към израстване в професията. А след 35 години яйчниковият резерв намалява и в много случаи се налага асистирана репродукция, обясни лекарят.\n\nВъв връзка с намеренията в АГ комплекса да заработи ин витро център, д-р Хубчев каза, че екипът му е обучен и има готовност за започване на процедурите, след като бъдат осигурени 350 000 лева за закупуване на апаратура. Ако това се случи, след тримесечен период може да започне да се прилага методът инсеминация, а след пет месеца – ин витро.\n\nАкушерите от УМБАЛ „Канев“ отбелязаха Бабинден с ритуално измиване на ръцете на д-р Хубчев. Такъв ритуал имаше и в УМБАЛ „Медика“.\n                    ", "date": "2018.01.21", "title": "Регистрирахме най-ниската  раждаемост от Освобождението насам"}
{"url": "http://www.monitor.bg/a/view/4575-%D0%A1%D0%BA%D0%B0%D1%87%D0%B0-%D1%81%D1%82%D0%B8%D0%BF%D0%B5%D0%BD%D0%B4%D0%B8%D1%8F%D1%82%D0%B0-%D0%B7%D0%B0-%D1%87%D1%83%D0%B6%D0%B4%D0%B8-%D1%81%D1%82%D1%83%D0%B4%D0%B5%D0%BD%D1%82%D0%B8/", "text": "Със 115 лв. набъбва сумата за курсистите по Централноевропейската програма за обмен\n                    От 135 лв. до 250 лв. скача размерът на стипендиите, предоставяни на студенти-чужденци, приети за обучение в България по Централноевропейската програма за обмен в университетското образование. Това предвижда проект на постановление на изменение на нормативните актове, свързани с финансирането на обучението във висшите училища и стипендиите.Повишението от 115 лв. цели да се постигне по-справедливо компенсиране на разходите на тези студенти при престоя им у нас.Българските курсисти, обучаващи се в чужди висши училища по тази програма за обмен, получават стипендии в размер приблизително 200 евро. От 1000 до 2000 пък се увеличават местата за обучение в БГ университет или научна организация за нашите сънародници в чужбина. Става дума за обучение в степените „бакалавър“ и магистър“. За шампионите на националните олимпиади по български език и литература и за първенците на випуски на средни и висши училища в райони с компактно население от българска народност в Украйна, Молдова, Сърбия, Румъния и Казахстан квотата пък се увеличава от 15 на 30. За образователната и научна степен „доктор“ завишението на приема е от 20 на 40 места.Във все повече училища в чужбина се преподава български език и литература, история и география на България. Затова документът предвижда и увеличаване на броя на преподавателите, изпращани от образователното министерство във въпросните школа - от 30 на 50. Основни предпоставки за приетите промени са, че в страни като Украйна, Молдова, Сърбия, Македония и Албания се наблюдава трайна тенденция на увеличаване броя на кандидатите за студенти, докторанти и специализанти и повишен интерес към обучение в български висши училища и научни организации, става ясно от мотивите към документа.Както „Монитор“ вече писа, промените предвиждат още редукция на приема в определени специалности, сред които са „Икономика, „Администрация и управление“ и „Право“. Същевременно при приоритетните професионални направления с остър глад за специалисти като „Математика“, физични и химични науки, „Педагогика на обучението по...“ и др. предложеният прием от университетите няма да бъде намаляван от страна на държавата.\n\n\n                    ", "date": "2018.01.21", "title": "Скача стипендията за чужди студенти"}
{"url": "http://www.monitor.bg/a/view/31309-%D0%A8%D0%BE%D1%84%D1%8C%D0%BE%D1%80-%D0%BE%D1%86%D0%B5%D0%BB%D1%8F-%D0%BF%D0%BE-%D1%87%D1%83%D0%B4%D0%BE-%D1%81%D0%BB%D0%B5%D0%B4-%D0%BF%D0%B0%D0%B4%D0%B0%D0%BD%D0%B5-%D0%BE%D1%82-30-%D0%BC%D0%B5%D1%82%D1%80%D0%B0-%D0%B2-%D0%9C%D0%B0%D1%80%D0%B8%D1%86%D0%B0/", "text": "\n                    Шофьор на турски тир оцеля по чудо, след камионът му падна от 30 метра от моста край Харманли на АМ „Марица“. Тежката машина разби мантинелите на мост и падна от височина около 30 метра в река Марица край Харманли. Инцидентът стана около 6 часа сутринта в неделя на автомагистралата за Турция.\n\nКамионът се е стоварил в реката, а шофьорът останал заклещен в кабината. Наложи се пожарникари да освободят водача от смачканата до неузнаваемост кабина. За щастие шофьорът е жив след кошмарния полет. Откаран в харманлийската болница със съмнения за счупена ключица.\n\nНа мястото на инцидента пристигнаха полицаи, за да изяснят причината за инцидента. По първоначални данни тирът е изхвърчал от моста след записване на водача. Камионът първо разбил мантинелите между платната, преминал в насрещното движение, изкъртил парапета на моста и паднал в Марица.\n\nЗаради инцидента участъкът по южното платно на аутобана за Турция в участъка между Харманли и Любимец беше затворено за няколко часа в неделя.\n                    ", "date": "2018.01.21", "title": "Шофьор оцеля по чудо след падане от 30 метра в Марица"}
{"url": "http://www.monitor.bg/a/view/39421-%D0%90%D1%80%D0%B5%D1%81%D1%82%D1%83%D0%B2%D0%B0%D1%85%D0%B0-%D0%A5%D1%80%D0%B8%D1%81%D1%82%D0%B8%D1%8F%D0%BD-%D0%93%D1%83%D1%89%D0%B5%D1%80%D0%BE%D0%B2-%D1%81%D0%BB%D0%B5%D0%B4-%D0%BF%D0%B8%D1%8F%D0%BD%D1%81%D0%BA%D0%B0-%D1%81%D0%B2%D0%B0%D0%B4%D0%B0-%D0%B2-%D0%94%D0%BE%D0%BC%D0%B1%D0%B8/", "text": "\n                    \n\nКонфликтът тръгнал от култувото столично завдение \"Домби\", където Гущеров се забавлявал. Компанията му се спречкала с друга и се стигнало до разправа. Тя се пренесла извън дискотеката, като двете компании били се гонили с колите си. След като спрели колите си, за да се разберат - пристигнала полиция.\n\nГущеров посегнал на един от полицаите и бил задържан. В момента той е в ареста на столичното 6-то РУ. Гущеров беше женен за фолк певицата Мария, но преди близо година двамата се разделиха. В момента негова половинка е моделът Светлана Василева.\n                    ", "date": "2018.01.21", "title": "Арестуваха Християн Гущеров след пиянска свада в Домби"}
{"url": "http://www.monitor.bg/a/view/5535-%D0%9A%D1%80%D0%B8%D0%B7%D0%B0-%D0%B2-%D0%A1%D0%90%D0%A9-%D0%B8-%D0%A1%D1%82%D0%B0%D1%82%D1%83%D1%8F%D1%82%D0%B0-%D0%BD%D0%B0-%D1%81%D0%B2%D0%BE%D0%B1%D0%BE%D0%B4%D0%B0%D1%82%D0%B0-%D0%B7%D0%B0%D1%82%D0%B2%D0%BE%D1%80%D0%B8/", "text": "\n                    Републиканците и демократите не успяха да постигнат компромис по бюджета и се стигна до частична парализа на работата на правителството в САЩ . Затворена е Статуята на свободата в Ню Йорк, музеят на миграцията на остров Елис и администрацията в Белия дом не вдига телефоните. Това стана след като републиканското мнозинство в Сената (51 от 100 места) не успя да убеди достатъчно демократи да приемат нормативен акт за временно финансиране на федералния бюджет в замяна на допълнителни преговори по статута за стотици хиляди млади имигранти, които са пристигнали незаконно в САЩ като деца и бяха временно защитени от експулсиране от предишния президент Барак Обама.За решение да се прекратят дебатите и да се премине към гласуване на временното финансиране на бюджета бяха необходими 60 гласа, но тази бройка не бе достигната. В подкрепа на процедурното предложение гласуваха едва 50 сенатори, а 48 са против. Не е гласувал само лидерът на републиканското мнозинство в Сената Мич Макконъл.Блокирането на правителството започна в 7.00 ч. българско време в събота, като близо 800 хил. федерални служители получиха разпореждане да останат вкъщи. От съществено значение е персоналът на Въоръжените сили на САЩ да останат на работа, но ако ситуацията продължи, на тях вероятно няма да им бъдат изплатени възнагражденията.Президентът на САЩ Доналд Тръмп обяви, че няма да започне преговори по въпроса за имиграцията и за имиграционната реформа, докато демократите не се съгласят да престанат с политическите игри и да възобновят работата на правителството. Това заяви говорителката на Белия дом Сара Сандърс.Тръмп обвини демократите, че искат да поставят \"незаконните имигранти\" пред армията или сигурността на границите. \"Демократите се тревожат много повече за незаконните имигранти, отколкото за нашата велика армия или за сигурността на опасната ни южна граница\".Тръмп този уикенд не отиде в имението си във Флорида. Несигурност има и по отношение на неговото пътуване за световния икономически форум в Давос, започващ във вторник и продължаващ до петък, предаде Франс прес.Предишната такава частична парализа на федералното правителство бе през октомври 2013 г. и продължи 16 дни.\n                    ", "date": "2018.01.21", "title": "Криза в САЩ - и Статуята на свободата затвори"}
{"url": "http://www.monitor.bg/a/view/13244-%D0%A5%D0%BE%D1%80%D0%BE%D1%81%D0%BA%D0%BE%D0%BF-%D0%B7%D0%B0-21-%D1%8F%D0%BD%D1%83%D0%B0%D1%80%D0%B8-%D0%BD%D0%B5%D0%B4%D0%B5%D0%BB%D1%8F/", "text": "\n                    \n\nНе се оплаквайте и не роптайте срещу живота си, особено ако сами сте си поръчали постната пица. На спокойствие и в тишина може да разберете и да си дадете сметка за неща, на които до момента не сте обръщали внимание. Едно обаждане от далече ще ви даде нови насоки на размисъл и действие в следващите дни. В живота ви започват промени. Срещу някои от тях ще се бунтувате, а за други няма да ви стигне смелост да се намесите. Този ден ще определи приоритетите и ще ви покаже истинския смисъл на една ваша връзка.\n\n\n\n\n\n\n\n\n\n\n\n \n\n\n\nСънищата от тази сутрин показват с какво трябва да приключите, да коригирате или да престанете да чувствате като приоритет, лично задължение или отговорност. Може да получите предложение и покана за работа и живот на място доста далече от това, в което до момента работите, действате и живеете. Този ден ви поставя на границата между миналото и бъдещето. Трудно се доверявате на сетивата и на пророчествата. Гледайте да не изпуснете добрите случайности и възможности. Позвънете на тези, за които мислите.\n\n\n\n\n\n\n\n\n\n\n\n \n\n\n\nСмирете недоволството, независимо че в този ден нищо няма да върви по правилата. Ще чувствате натиск и незачитане, ще се сблъсквате с амбициите и претенциите на околните, а за вашите чувства и желания никой няма да попита. Опитайте да реалзирате идеите, които ще ви хрумнат. Не търсете съмишленици, за да не се налага да носите някого на гърба си. Ще се случват събития показващи истинскито лице както на приятелите, така и на враговете. Ще се осветли важен за вас въпрос. Ще се налагат болезнени действия.\n\n\n\n\n\n\n\n\n\n\n\n \n\n\n\nАко днес мислите упорито за някого, той с голяма вероятност ще ви се обади. Ден на телепатичните контакти, на усещането какво се случва с тези, които са далече от нас. Очертават се връзки с чужбина, възможности за уреждане на нова работа или покана за гостуване. Всеки на своето ниво може да получи прозрение и озарение за бъдещето и за шансовете, които му се предлагат. Опитайте да реализирате на практика идеите, с които сте се събудили сутринта. Някой ще получи покани от няколко места и трудно ще направи избор.\n\n\n\n\n\n\n\n\n\n\n\n \n\n\n\nКонтактите и разговорите от днешния ден ще ви помогнат да напреднете, да постигнете максималното в предстоящите дни на преговори и бизнес инициативи. Обадете се на партньори и спонсори от чужбина. Сондирайте мнение с верните си съюзници и консултанти. Излишно е да недоволствате. До края на деня спокойно ще се справите с поставените задачи. Нищо предложено да не се отказва. Утре ще му намерите мястото и времето за действие и развитие. Стават ви ясни неща, за които неправилно са ви информирали.\n\n\n\n\n\n\n\n\n\n\n\n \n\n\n\nТежък ден за родените около 10 септември. Отговорностите ви нарастват и дори любимата работа ви затруднява. Доверете се на инстинктите, търсете контакти с хора, които може да ви улеснят и подкрепят в новите инициативи. Не влизайте в конфликти и не задълбочавайте конфронтацията. Хората, с които днес ще се скарате утре ща са ви от полза или без тях трудно ще се справите. Вечерта ще си дадете сметка какво губите, когато печелите в любовта или в работата. В момента тези две области от живота ви са противопоставени.\n\n\n\n\n\n\n\n\n\n\n\n \n\n\n\nДен на вдъхновение и на някакво особено съвпадение, което ще ви срещне с подходящите хора. Концентрирайте мислите си върху някого и нещо и те ще се появят в живота ви, ще започнат да ви подкрепят и работят за личния ви интерес. Сега е момента де се пресеят връзките, да се направи разбор на дължимото и на наличностите. Сънищата от тази сутрин намекват за ангажиментите, които трябва да се приключат и изпълнят. Ще се чувствате добре далече от хорския шум. Не се препоръчват странични контакти.\n\n\n\n\n\n\n\n\n\n\n\n \n\n\n\nДоверете се на предчувствията си и ако мислите за някого непремено му се обадете. Ден на телепатичните контакти. С някакво шесто чувство усещаме какво се случва с близък, който е далече. Колкото е по-силна вързката ви, толкова по-силно ще почувствате и чуете призива. Това е един от дните, в които си давате сметка доколко някой е важен за вас и доколко чувствата са избледнели. Съветът е да приемате ситуацията такава каквато е и да не бъдете прекалено претенциозни. Дайте повече от себе си и ще получите достатъчно.\n\n\n\n\n\n\n\n\n\n\n\n \n\n\n\nТежък и рисков ден за родените в третата декада, особено ако пренебрегнат гласа на интуицията и не реагират на предчувствията си. Ако все се сещате и мислите за някого, значи той също мисли или има нужда от вас. Залисани в работата, ще изпуснете някоя важна подробност от делничноста и това ще ви създаде проблеми. Ако се държите спокойно и се изолирате от външния шум ще си дадете сметка за действително важните неща. Все пак този ден е даден за почивка. Намерете време за близките и децата. Така заредени утре ще тръгнете напред.\n\n\n\n\n\n\n\n\n\n\n\n \n\n\n\nТози ден ще ви постави пред две вероятности и възможности, които взаимно се изключват. Важни делови отговорности ще ви държат далече от обещаната разходка с близките и децата. Зарежете работата, отдайте се на щастието от споделената взаимност и се радвайте с радоста на децата. Поне за миг се доверете на интуитивните си усещания, които често пренебрегвате залисани в делничноста. Някъде дълбоко във вас се оформя идеята да се обадите на някого и да подновите контакта. Доверете се на подобни импулси.\n\n\n\n\n\n\n\n\n\n\n\n \n\n\n\nДен на пророчества и вербална магия. Пожелайте си нещо, изпратете телепатични пожелания и призиви към някого и той вероятно ще ви се обади. Навлизаме в период на поглъщане и усвоение на енергии от космоса. За миг може да промените възгледи и виждания по даден въпрос и да приемете до момента неприемлива стратегия и тактика. Опитайте да се сближите с тези, с които времето и разстоянията са ви раздалечили. Обадете се на близки в чужбина. Някой ще получи покана за гостуване и предложение за нова работа.\n\n\n\n\n\n\n\n\n\n\n\n \n\n\n\nДен за любов, уединение и смирение. Приемайте даровете на съдбата и не желайте повече. Не се претоварвайте с работа, търсете миговете на щастлива взаимност с близките и децата. Интуицията ще ви подскаже кой има нужда от вас, кой ви очаква с надежда и кой е на път да се обърне и да продължи в своята посока. Довършете каквото сте обещали, търсете възможности за сближаване, ако чувствате, че връзката ви още не е изчерпана. Ще се привличат тези, които мислят един за друг. Останалите ще се разлетят в различни посоки.\n\n\n\n\n\n\n\n\n\n\n\n \n\n\n\nЛичната ви година е шестица. Съдбата ви предлага хармонизиране на отношенията както на работното място, така и в любовта. Немерете компромисните варианти и не искайте нищо на всяка цена. Чакайте заслужени придобивки, любов и взаимност. До една година е бебето ще е на път.\n\nРодените днес идват белязани с артистичност и таланти, коит ще ги изведат на червения килим. Постарайте се рано да откриете дарбата им. Може би ще пеят и свирят добре. Ще са и достатачно работливи и упорити, за да постигнат целите си, дори и с по-малко талант.\n\nЗаченатити днес ще бъдат мечтатели. Ще търсят вечно любовта или някакво приказно място. Ще си измислят различни истории и трудно ще оцеляват в реалноста. Мисията им е да защитават природата.\n                    ", "date": "2018.01.21", "title": "Хороскоп за 21 януари – неделя"}
{"url": "http://www.monitor.bg/a/view/47375-%D0%9D%D0%B8%D0%BA%D0%BE%D0%BB%D0%B8%D0%BD%D0%B0-%D0%BF%D0%B5%D0%B5-%D0%B2-%D0%B7%D0%B0%D0%BB%D0%B0%D1%82%D0%B0-%D0%BD%D0%B0-%D0%9B%D0%B8%D0%BB%D0%B8-%D0%B2-%D0%9B%D0%BE%D0%BD%D0%B4%D0%BE%D0%BD/", "text": "Чакърдъкова гони рекорда на Иванова да разпродаде два поредни концерта в зала 1 на НДК \n                    Фолклорната легенда Николина Чакърдъкова стяга тричасов маратон от песни за душата и километрични хора за нашенци в Лондон. Навръх националния ни празник тя ще гостува в зала Troxy, която през годините е приютявала премиерите на звезди от калибъра на Клиф Ричард и Петула Кларк.  Сградата е открита през 1933г. като луксозен киносалон с капацитет над 3 500 души, впечатляващо фоайе с огромни огледала, а персоналът дори е имал задължение да разпръсква парфюм преди прожекциите, за да се чувстват зрителите още по-специално. През 2015-та ток на сцената й заби и Лили Иванова. Между гласът на Пирин и поп дивата, която крои музикалната ни история с гласа си, има и други допирни точки - Чакърдъкова е единствената българска певица, която, макар и в друг жанр, е разпродавала два поредни концерта в НДК със скоростта на светлината. Изпълнителката на \"Яж, куме, пий\" е на път да го направи и на 10 февруари. \"Билетите свършиха 20 дни преди събитието и обявихме друг концерт, в същия ден - събота се пада, но от 17 ч. Това е жест предимно към феновете от провинцията, за които всяко излизане от дома за забавление коства и повече пари, и време. Изтгеляйки спектакъла в такъв час хората ще могат да се приберат спокойно, а и билетите ще са на по-ниска цена.\", обясни Чакърдъкова. На 10 февруари тя ще изпълни две песни с дъщеря си Мария, която миналата Коледа посрещаше гостите в \"Арена Армеец\" по народна носия, а тази година й доведе зет. \"Вкъщи винаги е имало забрана да не тръгва по този път, пенеето да е само хоби, но никога професия. И на фона на цялата ми строгост и нежелание тя да пее, Мария с два пъти повече любов и амбиция се захващаше с това. Има една приказка - \"Ти я гониш от вратата, тя ти влиза през прозореца.\" Четири години воюва да я чуя като изпълнител и за това като й казах, че ще направим две песни заедно в НДК и й гласувам доверие, щеше да падне.\", сподели с усмивка Николина.\n\n\n                    ", "date": "2018.01.21", "title": "Николина води хоро в залата на Лили в Лондон"}
{"url": "http://www.monitor.bg/a/view/77450-%D0%93%D1%80%D0%B8%D0%B3%D0%BE%D1%80-%D0%BF%D0%BE%D0%B4%D1%87%D0%B8%D0%BD%D0%B8-%D0%B8-%D0%9A%D0%B8%D1%80%D0%B8%D0%BE%D1%81-%D0%BD%D0%B0-14%D1%84%D0%B8%D0%BD%D0%B0%D0%BB-%D0%B5-%D0%B2-%D0%9C%D0%B5%D0%BB%D0%B1%D1%8A%D1%80%D0%BD/", "text": "\n                    Григор Димитров изигра изключителен мач и постигна победа със 7:6(3), 7:6(4), 4:6, 7:6(4) над представителя на домакините Ник Кирьос в мач от 1/8-финалите на Откритото първенство на Австралия. Двамата предложиха тенис от най-високо ниво и се бориха до край 3 часа и 27 минути. Българската звезда се класира за четвъртфиналите за трети път в кариерата си и втори пореден след миналогодишния полуфинал. Следващият съперник на 26-годишния хасковлия ще е британската сензация Кайл Едмунд, който победи Андреас Сепи (Ит) с 6:7(4), 7:5, 6:2, 6:3.Срещу Ник Гришо показа различно ниво и успя да се справи с австралиеца, въпреки неговите 36 аса и 15-те му хиляди поддръжници на \"Род Лейвър Арина\". С победата българинът взе реванш от Кириос, който го победи на 1/2-финал в Бризбей преди седмица, а после му отне и трофея.Веднага след последната точка днес двамата се прегърнаха и дълго си говориха, а телевизионните камери уловиха какво си казаха. Кириос пожела успех на Григор и дори го надъха да вярва, че може да спечели титлата в Мелбърн. Българинът пък искаше да утеши съперника си, като му заяви, че е един от най-големите таланти, които е виждал.„Да играеш срещу Ник винаги е трудно, аз наскоро загубих от него, сподели после Григор в интервю на корта пред легендата Джим Къриър. - Ник сервира невероятно, играе невероятно. Заслужава уважение. Бори се през цялото време. Когато сервирах за мача, имах известни проблеми. Срещу него винаги трябва да си готов, защото не знаеш какво ще направи. Вкарваше сервис с 200 км/ч и трябваше само да блокирам топката“, призна още Гришо и коментира следващия си съперник Кайл Едмънд, когото победи в Бризбейн. „С него ще е още един мач, през който трябва да премина. Фокусиран съм върху себе си. В началото на турнира не се чувствах толкова добре, но промених някои неща и съд доволен от играта си“.С достигането си до 1/4-финал Григор Димитров си гарантира третото място в света и след Откритото първенство на Австралия, тъй като изпревари отново Александър Зверев. Четвъртият поставен германец загуби в третия кръг от корееца Хьон Чун с 6:5, 6:7(3), 6:2, 3:6, 0:6. Теоретично българинът може да бъде изпреварен от Доминик Тийм и Марин Чилич, но те трябва да продължат много напред в турнира.С днешната си победа и Рафаел Надал си гарантира върха в ранглистата, дори да загуби в следващия кръг, а Роже Федерер да спечели турнира. Испанецът надделя над №24 в схемата Диего Шварцман (Арж) с 6:3, 6:7(4), 6:3, 6:3. На четвъртфиналите Рафа ще играе срещу Марин Чилич, който, също като него, загуби първия си сет в турнира, но отстрани Пабло Кареньо Буста (Исп) с 6:7(2), 6:3, 7:6(0), 7:6(3).При жените белгийката Елизе Мертенс победи Петра Мартич (Хър) със 7:6(5), 7:5 и за първи път в кариерата си се класира за четвъртфиналите на турнир от Големия шлем. Там ще играе и бившата номер 1 в света Каролин Вознячки (Дан), която елиминира Магдалена Рибарикова с 6:3, 6:0.\n\n\n                    ", "date": "2018.01.21", "title": "Григор подчини и Кириос, на 1/4-финал е в Мелбърн (ОБНОВЕНА)"}
{"url": "http://www.monitor.bg/a/view/35619-%D0%A3%D0%BB%D1%82%D1%80%D0%B0%D0%BC%D0%B0%D1%80%D0%B0%D1%82%D0%BE%D0%BD%D0%B5%D1%86-%D0%B1%D1%8F%D0%B3%D0%B0-36-%D1%87%D0%B0%D1%81%D0%B0-%D0%BD%D0%B0-%D0%BF%D1%8A%D1%82%D0%B5%D0%BA%D0%B0/", "text": "\n                    Ултрамаратонецът Красимир Георгиев направи нещо невиждано, като бяга рекордните 36 часа на пътека в помощ на деца, преборили рака. За това време героят измина повече от 220 км. Той стартира в 10 ч в петък сутринта и финишира уморен, но доволен от изпълнената мисия в 22 ч в събота. До втора пътека до него стотици хора също бягаха в подкрепа на каузата, като за всеки изминат от тях километър даряваха по 10 лв. Събраните над 20 хиляди лева ще отидат за тренировъчни спортни лагери на деца, преборили рака и покриване на разходи за участието им на голямото международното състезание \"Игри за победители\" 2018 в Москва.\"Благодаря на всички! Бяха много тежки 36 часа, но човек като реши нещо го прави! Най-важното е, че помогнахме на малките герои. Aз само бягам, те са героите\", сподели през сълзи след финала Краси Георгиев. Той е единственият българин, финиширал в най-тежкото състезание в света - \"Бадуотър\" (216 км в Долината на смъртта).Георгиев слезе на няколко пъти от пътеката само за физиологични нужди и за кратки рехабилитационни процедури. През нощта подремна едва 15 мин., а приемът на храни и напитки извършваше в движение.За разнообразното му меню, както и за ценни съвети и напътствия се грижеше треньорката Наталия Величкова, позната от рекордите на Кирил Николов-Дизела и Антония Григорова на Ком-Емине.\n\n\n                    ", "date": "2018.01.21", "title": "Ултрамаратонец бяга 36 часа на пътека"}
{"url": "http://www.monitor.bg/a/view/88042-%D0%A2%D0%B0%D0%B5%D0%BA%D1%83%D0%BE%D0%BD%D0%B4%D0%B8%D1%81%D1%82-%D0%BE%D1%82-%D0%A2%D0%BE%D0%BD%D0%B3%D0%B0-%D1%89%D0%B5-%D0%BA%D0%B0%D1%80%D0%B0-%D1%81%D0%BA%D0%B8-%D0%B2-%D0%9F%D1%8C%D0%BE%D0%BD%D1%87%D0%B0%D0%BD/", "text": "Заем от $30 000 го отвежда до зимната му мечта\n                    Таекуондистът от Тонга Пита Тауфатофуа, който до скоро не се беше качвал на ски, спечели квота за състезанията по ски бягане на зимните олимпийски игри в Пьончан (8-25 февруари).Пита стана хит по време на церемонията по откриването на лятната олимпиада в Рио де Жанейро през 2016 г., след като носеше флага на Тонга гол до кръста, обилно намазан с олио.До миналата година Тауфатофуа никога не се бе качвал на ски. Възползва се от промяната в правилата на Международната федерация по ски, която позволи точките от летните състезания по ролер ски да се броят за олимпийската квалификация в ски бягането.Пита живее в Бризбейн (Авл), където също като в Тонго, няма сняг и първоначално тренира само на плажа. През ноември заминава за Колумбия, където с ролерите регистрира 4 от 5-те необходими му времена. Когато идва време да се качи на истински ски на сняг, той решава да изтегли заем от 30 000 долара. С тях си наема бунгало в австралийско село, близо до планина, наема си треньор и тренира всяка сутрин от ранни зори до мръкване. Стига до квотата на сняг в последния възможен уикенд на състезание в Исландия.Така Пита Тауфатофуа ще бъде единственият представител на Тонга в Пьончан, а как ще се яви на откриването, можем само да гадаем. Той обаче няма да е първият представител на островната държава на зимна олимпиада. Като такъв в историята влезе Бруно Банани, който завърши 32-ри от 39 участници в едноместната шейна в Сочи 2014.\n\n\n                    ", "date": "2018.01.21", "title": "Таекуондист от Тонга ще кара ски в Пьончан"}
{"url": "http://www.monitor.bg/a/view/55660-%D0%90%D0%BD%D0%B4%D1%80%D0%B5%D0%B5%D0%B2-%D0%B1%D0%B8%D0%B5-%D0%BD%D0%B0-%D1%81%D0%B8%D0%BD%D0%B3%D1%8A%D0%BB-%D0%A2%D0%BE%D0%BF%D0%B0%D0%BB%D0%BE%D0%B2%D0%B0-%D0%BD%D0%B0-%D0%B4%D0%B2%D0%BE%D0%B9%D0%BA%D0%B8/", "text": "\n                    Адриан Андреев записа успех на старта, а Гергана Топалова отпадна в изключително драматичен мач от основната схема съответно при юношите и девойките от Откритото първенство на Австралия по тенис.Андреев се справи с представителя на домакините Кен Кавлак с 6:3, 6:3 след 70 минути игра. Софиянецът направи пет пробива в двубоя, а допусна два. Следващият му съперник ще е №7 в схемата Себастиан Корда.16-годишният Адриан отпадна на двойки, където си партнира с Лодевайк Вестрейт (Хол). Те отстъпиха на Бантиа (Индия) и Чин (Малайзия) с 1:6, 6:7(5).При девойките Топалова имаше четири поредни мачбола при 6:2 в тайбрека на третия сет, но в крайна сметка загуби от Пейтън Стърнс (САЩ) с 1:6, 7:6(6), 6:7(7) след повече от два часа игра.\"Заради отока в коляното лекарката от WTA ми каза да не играя този мач, но не я послушах. Малко не ми достигна в тайбрека на края, за да спечеля\", заяви Гери от Мелбърн за Tennis24.bg.Тя обаче продължава в турнира на двойки, след като заедно с Даниела Висмане (Лат) победиха Ел Жарди (Мар) и Хийт (Вбр) с 6:2, 6:1. На осминафиналите ще срещнат Хюит (Вбр) и Стърнс (САЩ).\n \n\n\n                    ", "date": "2018.01.21", "title": "Андреев бие на сингъл, Топалова – на двойки"}
{"url": "http://www.monitor.bg/a/view/59673-%D0%91%D1%83%D0%BD%D1%82-%D0%B2-%D0%AE%D0%BD%D0%B0%D0%B9%D1%82%D0%B5%D0%B4-%D0%B7%D0%B0%D1%80%D0%B0%D0%B4%D0%B8-%D0%B7%D0%B0%D0%BF%D0%BB%D0%B0%D1%82%D0%B0%D1%82%D0%B0-%D0%BD%D0%B0-%D0%A1%D0%B0%D0%BD%D1%87%D0%B5%D1%81/", "text": "Клоп: Невъзможно е някой от „Ливърпул“ да си тръгне така\n                    \n                                        Размяната между „Манчестър Юнайтед“ и „Арсенал“ за Алексис Санчес и Хенрих Мхитарян вече е факт, като разбуни духовете на „Олд Трафорд“. Двата клуба се разбраха за сделката, играчите също уточниха личните си условия и минаха медицинските тестове. Очаква се размяната да бъде обявена утре, тъй като и двамата не са граждани на ЕС и трябва да получат работни визи, като това може да стане единствено в работен за администрацията ден.Далеч по-щастлив от трансфера трябва да е Алексис Санчес, който се превръща в най-скъпоплатения играч на „Юнайтед“. Чилиецът ще взима по 400 хиляди паунда на седмица, което обаче сериозно разбуни духовете в съблекалнята. Най-недоволен от сделката за Санчес е Пол Погба, който досега бе номер 1 по заплата с 350 000 паунда. Французинът е настоял да преподпише договора си и да получава колкото Санчес, а претенцията му е била подкрепена от мениджъра Жозе Моуриньо.Арменският национал Хенрих Мхитарян пък изобщо не е щастлив от размяната. На няколко пъти той публично заяви, че не иска да напуска „Юнайтед“, но бе принуден от ръководството да премине в „Арсенал“. Нападателят бе изловен от фотографи да напуска разплакан тренировъчната база на „Юнайтед“ след емоционално сбогуване с вече бившите си съотборници.Отношение по сделката взе и мениджърът на „Ливърпул“ Юрген Клоп. Той успокои феновете, че няма как футболист на мърсисайдци да премине в друг клуб от Висшата лига по средата на сезона. „Така виждам аз предаността на играчите. Невъзможно е това да се случи в „Ливърпул“. Нито един играч, който е тук, не би си казал “ОК, в средата на сезона ще отида там или там\". Нямам писмен договор с футболистите, че няма да го направят, но това е моето усещане”, обясни Клоп.\n                    \n                                    ", "date": "2018.01.21", "title": "Бунт в „Юнайтед“ заради заплатата на Санчес"}
{"url": "http://www.monitor.bg/a/view/19237-%D0%A3%D0%95%D0%A4%D0%90-%D0%B7%D0%B0%D1%82%D1%8F%D0%B3%D0%B0-%D1%84%D0%B8%D0%BD%D0%B0%D0%BD%D1%81%D0%BE%D0%B2%D0%B8%D1%8F-%D1%84%D0%B5%D1%8A%D1%80%D0%BF%D0%BB%D0%B5%D0%B9/", "text": "\n                    Европейската футболна федерация УЕФА планира да реформира правилото за финансов феърплей, а причина за това е трансферната активност на клубовете ПСЖ и „Манчестър Сити“. От централата предвиждат да разширят правилото, ограничаващо дефицита между приходи и разходи до 100 милиона с още две точки.Първата ще забрани сумите от спонсорски договори да надвишават 30% от приходите на клуба, а втората ще ограничи броя на играчите до 25. Безспорно по-сериозното ограничение е това за процента приходи от спонсорски договори, тъй като в момента собствениците на футболни клубове вкарват огромни суми именно по този начин, за да заобиколят ограниченията.Новите правила ще бъдат разгледани от Изпълнителния комитет на УЕФА през май тази година. Ако бъдат одобрени, те ще влязат в сила през следващия сезон. \n\n\n                    ", "date": "2018.01.21", "title": "УЕФА затяга финансовия феърплей"}
{"url": "http://www.monitor.bg/a/view/62700-%D0%9F%D0%B0%D0%BB%D0%B5%D1%80%D0%BC%D0%BE-%D1%81%D0%B4%D0%B0%D0%B4%D0%B5-%D0%BF%D1%8A%D1%80%D0%B2%D0%BE%D1%82%D0%BE-%D0%BC%D1%8F%D1%81%D1%82%D0%BE-%D0%A7%D0%BE%D1%87%D0%B5%D0%B2-%D1%81-90-%D0%BC%D0%B8%D0%BD%D1%83%D1%82%D0%B8/", "text": "\n                    „Палермо“ допусна грешна стъпка по пътя си към завръщането в елита на Италия. Ивайло Чочев и съотборниците му взеха само точка от гостуването на „Специя“, завършило 0:0. Двубоят беше от 22-ия кръг на Серия \"Б\". Българският национал записа пълни 90 минути, но не успя да помогне за успеха на тима си. Така „Палермо“ отстъпи лидерското място в класирането на „Фрозиноне“. Бившият отбор на Александър Тонев се възползва от създалата се ситуация, побеждавайки с 4:0 „Про Верчели“. По този начин „Фрозиноне“ вече има на сметката си 40 точки. Толкова има и „Палермо“, но \"канарчетата\" излязоха на първата позиция заради по-добрата си голова разлика.Според италианската преса пък „Палермо“ е отказал няколко оферти за Чочев тази зима, след като преди около месец българинът бе обявен за „незаменим“ от треньора Бруно Тедино.  \n\n\n                    ", "date": "2018.01.21", "title": "„Палермо“ сдаде първото място, Чочев с 90 минути"}
{"url": "http://www.monitor.bg/a/view/32177-%D0%9B%D1%8E%D0%B1%D0%B8%D0%BC%D0%BA%D0%B0-%D0%BD%D0%B0-%D0%9A%D0%B8%D0%BC-%D0%A7%D0%B5%D0%BD-%D0%A3%D0%BD-%D0%B2%D0%BE%D0%B4%D0%B8-%D0%B4%D0%B5%D0%BB%D0%B5%D0%B3%D0%B0%D1%86%D0%B8%D1%8F-%D0%BD%D0%B0-%D0%9A%D0%9D%D0%94%D0%A0/", "text": "\n                    Делегация от 7 души от КНДР пристигна в Република Корея, за да подготви визитата на севернокорейците на зимните игри в Пьончан през февруари. Групата води Хен Сол Вол, шефка на любимата музикална група на Ким Чен Ун \"Моранбон\" и според слуховете негова бивша любовница, твърди Yonhap. Такава двудневна визита имаше и преди 4 години, но хората в групата на певицата сега са първите граждани на КНДР, които пресичат границата и пътуват свободно в страната на южните си съседи. Участието на спортистите от КНДР на олимпиадата е най-забележимият резултат от преговорите между двете Кореи.Делегацията беше посрещната в Сеул от десетки кореспонденти и фоторепортери. Хен Сон Вол обаче не отговори на никакви въпроси за впечатленията си от визитата, а само се усмихваше добронамерено, твърди Yonhap. Придвижването на групата обаче е било осигурено от южнокорейски полицаи и сътрудници на спецслужбите.От Сеул делегацията веднага се отправила за Канин, където наскоро беше открита зала с 900 места. Гостите е трябвало да проверят качеството на звука за участието в концерта на артистите от Северна Корея, както и да уточнят графика на художествените колективи за церемониите край зимните игри. За концертите бройката на певците, танцьорите и музикантите е 140 души от цялата олимпийска делегация, в която членовете са 500.На заседанието си МОК пусна 22-ма състезатели от КНДР на олимпиадата, одобри и решението двете страни да излязат с един отбор по хокей на лед за жени. Не е уточнено обаче колко ще са хокеистките от севера.\n\n\n                    ", "date": "2018.01.21", "title": " Любимка на Ким Чен Ун води делегация на КНДР"}
{"url": "http://www.monitor.bg/a/view/19116-%D0%AF%D1%85%D1%82%D0%B0-%D0%BF%D0%BE%D1%82%D0%BE%D0%BF%D0%B8-%D1%80%D0%B8%D0%B1%D0%B0%D1%80%D1%81%D0%BA%D0%B8-%D0%BA%D0%BE%D1%80%D0%B0%D0%B1-%D0%B7%D0%B0%D0%B3%D0%B8%D0%BD%D0%B0-%D0%BA%D0%B8%D1%82%D0%B0%D0%B5%D1%86/", "text": "\n                    Яхтата Vestas 11th Hour Racing, участник в околосветската ветроходна регата Volvo Ocean Race, се сблъска с риболовен кораб по време на четвъртия етап - от Мелбърн (Авл) до Хонконг. Ударът е станал около 1.20 ч. през нощта на 19 януари при висока вълна и пълна тъмнина на около 30 мили пред Хонконг. След него китайският кораб е потънал, а целият екипаж от 10 души се е озовал във водата. От екипажа на Vestas 11th Hour Racing са подали веднага сигнал до спасителните служби. Деветима от китайските рибари са били спасени на борда на минаващ наблизо пасажерски кораб. Един обаче е починал от тежки травми в болницата, след като е бил пренесен с хеликоптер до нея.От 11-членния екипаж на американо-датската яхта никой не е пострадал. Неговите членове, както и организаторите на регатата, са изпратили съболезнователна телеграма до семейството на загиналия и до китайските власти. Инцидентът тепърва ще се разследва, но повредите по корпуса на яхтата са от левия й борд. Ако корабът е бил със спуснати мрежи, той е имал предимство, но ако само се е придвижвал, яхтата е била с право на път.\n\n\n                    ", "date": "2018.01.21", "title": " Яхта потопи рибарски кораб, загина китаец"}
{"url": "http://www.monitor.bg/a/view/75885-%D0%9A%D1%80%D0%B8%D1%81%D1%82%D0%BE%D1%84%D0%B5%D1%80%D1%81%D0%B5%D0%BD-%D0%BF%D1%80%D0%B5%D0%B4-%D0%A5%D0%B8%D1%80%D1%88%D0%B5%D1%80-%D0%BF%D1%80%D0%B8-%D0%BF%D1%8A%D1%80%D0%B2%D0%B8-%D1%82%D1%80%D0%B8%D1%83%D0%BC%D1%84-%D0%B7%D0%B0-%D1%81%D0%B5%D0%B7%D0%BE%D0%BD%D0%B0/", "text": "\n                    Хенрик Кристоферсен (Нор) спечели първата си победа за сезона в Световната купа по ски алпийски дисциплини - на слалом в Кицбюел. Норвежецът беше най-бърз в първия манш по трасето с 64 врати с 55,87 сек. и изпревари Михаел Мат (Ав) с 0,10 сек. и с 1,05 лидера в генералното класиране Марсел Хиршер (Ав). Във второто спускане пред около 30 000 от своите фенове, сред които и Арнолд Шварценегар на трибуните, Хиршер даде най-добро време - 52,54 сек. и вече се виждаше победител, след като Мат изпусна врата.Кристоферсен обаче успя да запази добрия си аванс и с втори резултат - 52,62 записа най-после победа с 0,97 сек. над носителя на Кристалния глобус, който до този момент имаше 5 първи места в най-техничната дисциплина. Трети, на 1,35 сек. стана швейцарецът Даниел Юле, четвърти след първия манш.Така Хиршер се размина с 54-ти триумф, който щеше да го изравни със сънародника му Херман Майер във вечната класация. Той обаче запази водачеството за големия глобус с 1054 точки, следван от Кристоферсен с 800 и Аксел Лунд Свиндал (Нор) с 666. Хиршер е първи и при слаломистите с 635 т., пред Кристоферсен - 535 и Михаел Мат - 347.При жените в Кортина Д'Ампецо (Ит) швейцарката Лара Гут пък спечели супергигантския слалом, като мина трасето с дължина 1900 м., денивелация 540 м и 37 врати за 1:14,78 минути. Тя се приспособи най-добре към ветровитите условия по пистата и стигна до своята 24-а победа. За последно Лара Гут беше първа пак в този италиански курорт, но в спускането през януари 2017 г. Втора, но 0,14 сек. стана италианката Йохана Шнарф, който се качи и за втори път на подиума след спускането в Кран Монтана през 2014 г. Трета, но 0,27 сек. пък се нареди Никол Шмидхофер (Ав), следвана от друга австрийка - Ана Файт и от Тина Вайрайтер (Лихтенщайн).Лидерката в генералното класиране Микаела Шифрин (САЩ) не завърши състезанието, отпадна и фаворитката на домакините София Годжа. Другата звезда на САЩ Линдзи Вон, която спечели спускането в събота, остана едва 6-а на 0,37 сек.В класирането на Супер Г Лара Гут излезе начело с 339 т., пред Вайрайтер - 321 и Шнарф - 233. В генералното пък челната тройка е Шифрин - 1477 т., Вайратер - 601 и Годжа - 570.\n\n\n                    ", "date": "2018.01.21", "title": "Кристоферсен пред Хиршер при първи триумф за сезона"}
{"url": "http://www.monitor.bg/a/view/49631-%D0%91%D0%B0%D0%BB%D1%82%D0%B0%D0%BD%D0%BE%D0%B2-%D0%B8-%D0%9D%D0%B5%D0%B4%D0%B5%D0%BB%D0%B5%D0%B2-%D0%BD%D0%B5-%D0%B8%D0%B7%D0%BB%D0%B5%D1%82%D1%8F%D1%85%D0%B0-%D1%81-%D0%91%D0%BE%D1%82%D0%B5%D0%B2-%D0%9F%D0%B4/", "text": "\n                    „Ботев“ (Пловдив) започна лагера си в турския курорт Алания с 25 футболисти. \"Жълто-черните\" заминаха със самолет, а единствено Лъчезар Балтанов и Тодор Неделев потеглиха към Алания с автомобил, тъй като не обичат да летят. Възпитаниците на треньора Николай Киров ще останат в Алания до 3 февруари, а по време на престоя си там те ще изиграят 5 контролни срещи. С отбора не замина Тони Тасев, на когото треньорското ръководство вече не разчита и го освободи.\n\nДошлият на проби словенски защитник Емир Даутович също не бе одобрен и се прибра в родината си. Преговорите на „Ботев“ (Пд) с „Левски“ за бранителя Димитър Пиргов пък продължават и се очаква развръзка за него през следващата седмица.\n\n \n                    ", "date": "2018.01.21", "title": "Балтанов и Неделев не излетяха с „Ботев“ (Пд)"}
{"url": "http://www.monitor.bg/a/view/49830-%D0%9F%D0%B8%D0%BD%D1%82%D0%BE-%D0%B2%D0%BB%D0%B5%D0%B7%D0%B5-%D0%B2-%D0%B1%D0%BE%D0%BB%D0%BD%D0%B8%D1%86%D0%B0-%D0%A3%D0%BA%D1%80%D0%B0-%D0%BD%D0%B0-%D1%80%D0%B5%D1%85%D0%B0%D0%B1%D0%B8%D0%BB%D0%B8%D1%82%D0%B0%D1%86%D0%B8%D1%8F-%D0%B2-%D0%93%D0%B5%D1%80%D0%BC%D0%B0%D0%BD%D0%B8%D1%8F/", "text": "\n                    Полузащитникът на ЦСКА-София Рубен Пинто бе настанен в болница и ще претърпи лекарска интервенция. Той отпада от групата за лагера в Испания, съобщиха от клуба. Португалецът получи удар в ребрата по време на контролата с „Вихрен“ (2:0) и беше заменен принудително. Оказа се, че от удара е засегнат единият му бъбрек, което налага лекарска намеса. Пинто ще остане в клиниката под медицинско наблюдение няколко дни, след което ще започне леки тренировки. След мача треньорът на ЦСКА-София Стамен Белчев заяви, че първоначалните информации са за лека травма, но след направените му прегледи се оказа, че има усложнения.Португалецът Андре Монтейро-Укра, който тренира с „армейците“ по време на лагера в Сандански, пък замина за Германия, където ще продължи възстановяването от контузията си. В следващите две седмици той ще се лекува в рехабилитационен център, а освен че ще бъде подложен на специални процедури, Укра ще тренира двуразово. След престоя си в Германия 29-годишният играч ще се присъедини към ЦСКА-София и ще се прецени дали е готов за игра. \n\n\n                    ", "date": "2018.01.21", "title": "Пинто влезе в болница, Укра на рехабилитация в Германия"}
{"url": "http://www.monitor.bg/a/view/70983-%D0%91%D0%BE%D1%80%D0%B8%D1%81-%D0%A1%D0%BE%D0%BB%D1%82%D0%B0%D1%80%D0%B8%D0%B9%D1%81%D0%BA%D0%B8-%D0%BF%D0%B5%D0%B5-%D0%93%D1%80%D0%B0%D0%BC-%D0%BD%D0%B5-%D1%82%D0%B8-%D0%BF%D1%83%D0%BA%D0%B0-%D0%BF%D0%BE%D0%B4-%D0%BF%D0%BE%D1%80%D1%82%D1%80%D0%B5%D1%82-%D0%BD%D0%B0-%D0%A1%D0%BB%D0%B0%D0%B2%D0%B8/", "text": "\n                    В къщата на приятел, чиято дневна вклюва гараж и басейн, е снимано видеото към \"Грам не ти пука\" на Борис Солтарийски. Гласът на \"Ку-ку бенд\" привлича в напомпаното с балкански ритми парче цяла армия от мацки, чиято основна задача е да тресат задни части в така популярния денс елемент \"туърк\". Прелестите им заемат и 80 % от сюжета на клипа, като всяка от девойките изпълва и пространството зад Борис като част от импровизиран бенд. \"Това беше целта, не исках аз да съм акцент. Във въпросната къща всяка стая приличаше на декор. През цялото време гледахме един портрет на Слави, така че бяхме сигурни, че вършим всичко както трябва и сме перфекционисти.\", сподели Солтарийски пред bTV. \n\nХитовият потенциал на \"Грам не ти пука\" е оценен от 3-годишната му дъщеричка Ема, която слуша парчето по 20 пъти на ден. \"Знае танците, имитира ги, а любима й е частта на Ванката, който казва на финала \"Бегай от тука!\". Непрекъснато ми го повтаря и тя.\", усмихва се певецът.  \n                    ", "date": "2018.01.21", "title": "Борис Солтарийски пее \"Грам не ти пука\" под портрет на Слави"}
{"url": "http://www.monitor.bg/a/view/14562-%D0%94%D0%BE%D0%BD%D0%B8-%D0%90%D0%BA%D0%BE-%D1%81%D0%B5-%D1%80%D0%B0%D0%B7%D0%B4%D0%B5%D0%BB%D0%B8%D0%BC-%D1%81-%D0%9D%D0%B5%D1%82%D0%B8-%D0%B0%D0%B7-%D0%BD%D1%8F%D0%BC%D0%B0-%D0%B4%D0%B0-%D0%BC%D0%BE%D0%B3%D0%B0-%D0%B4%D0%B0-%D1%81%D1%8A%D1%89%D1%81%D1%82%D0%B2%D1%83%D0%B2%D0%B0%D0%BC/", "text": "\n                    \"Ако нещо ни раздели с Нети, това ще счупи половината от мен и аз на практика няма да мога да съществувам.\", призна Дони пред bTV. Най-гласовитото семейство в актьорската гилдия у нас разказа любовната си история в рубриката \"Менделсон\" на \"Тази събота\" и именно там Дони за пръв път призна, че в началото на връзката им близките им хора са приемали Нети като мимолетна авантюра. \"Понеже тя беше много спонтанна, когато ми предложи брак, всички предполагаха, че това между нас ще бъде кратко. Но в случая, както казва Ганди, стана следното - първо те игнорират, после ти се присмиват, борят се с теб и на финала ти побеждаваш.\", категоричен бе артистът.Той издаде също, че в момента на сватбата им - три месеца след първата им среща, не се е чувствал готов за деца. Дъщеря им Лилия се появи на десетата година от връзката им. \"Тогава смятах, че съм готов, но ако се погледна назад си давам сметка, че съм бил още пубертет и едва ли щях да бъда добър родител. Нети си направи теста за бременност докато с едни приятели медитирахме и правехме йога на едни скали на Варвара. Аз не смеех да се обърна към нея, защото се страхувах от отговора, от това, че пак не се  е получило. След което в един момент рязко се обърнах и тя поклати глава позитивно - разбрахме се само с мимики.\", разказа Дони.  \n\n\n                    ", "date": "2018.01.21", "title": "Дони: Ако се разделим с Нети, аз няма да мога да същствувам"}
{"url": "http://www.monitor.bg/a/view/80507-%D0%9A%D0%B8%D0%BC-%D0%9A%D0%B0%D1%80%D0%B4%D0%B0%D1%88%D0%B8%D1%8F%D0%BD-%D0%BA%D1%80%D1%8A%D1%81%D1%82%D0%B8-%D0%B4%D1%8A%D1%89%D0%B5%D1%80%D1%8F-%D1%81%D0%B8-%D0%A7%D0%B8%D0%BA%D0%B0%D0%B3%D0%BE/", "text": "\n                    Риалити сензацията Ким Кардашиян кръсти третото си дете Чикаго. За името на най-новото попълнение в знаменития клан 37-годишната красавица загатна в страницата си в Туитър. „Норт, Сейнт и Чикаго“, гласи постът й. Феновете на звездата, прочула се с пищните си форми и голи селфита, прогнозират, че бебето ще се казва така, защото Кардашиян е прекарала детството си във Ветровитият град.Ким и рапърът Кание Уест гушнаха рожбата, която е износена от сурогатна майка, преди дни. Според TMZ, звездната двойка е броила 45 хиляди долара за да станат отново родители. За желанието си да дари изпълнителят на Gold Digge с още едно дете, Ким се изповяда в предаването Keeping Up With The Kardashians миналия март. Тогава тя разкри, че и при двете си бременности е имала усложнения и затова специалистите й препоръчали да обмисли варианта със сурогатната майка. Ким и Кание възпитават още 4-годишната Норт и малкия Сейнт, който се появи на бял свят в края на 2015 г.  \n\n\n                    ", "date": "2018.01.21", "title": "Ким Кардашиян кръсти дъщеря си Чикаго"}
{"url": "http://www.monitor.bg/a/view/74120-%D0%91%D0%BB%D0%B0%D1%82%D0%B5%D1%87%D0%BA%D0%B8-%D0%B8-%D0%92%D1%80%D0%B0%D1%87%D0%B0%D0%BD%D1%81%D0%BA%D0%B8-%D1%81%D0%B0-%D0%95%D0%BC%D0%B8%D0%B3%D1%80%D0%B0%D0%BD%D1%82%D0%B8-%D0%B8-%D0%B2-%D0%90%D0%B2%D1%81%D1%82%D1%80%D0%B0%D0%BB%D0%B8%D1%8F/", "text": " Асен се цели като турист в Ню Орлиънс, слуша му се блус на „Бърбън стрийт“\n                     Да се слее с тълпата на „Бъбрън стрийт“ в Ню Орлиънс и да послуша блус от извора – това е една от целите на Асен Блатечки при евентуалното му завръщане в САЩ с „Емигранти“. С Калин Врачански играха пиесата пред пълни салони миналата пролет в градове като Ел Ей, Ню Йорк и Сан Франциско и навсякъде бяха посрещани като национални герои – с питка, сол и лимузина. „Бих отишъл като турист и във Вегас, там не сме играли. За сметка на това имаше хора, пропътували от Лас  Вегас 600 км до Сан Диего, за да ни гледат.“, каза за Нова тв Блатечки. Той добави, че след успешния им десант с постановката в Европа през ноември с Врачански се целят към българската диаспора в Австралия и Нова Зеландия. Преди това обаче ще разкажат историите на несретниците, живеещи в мазе, пред публиката в Италия, Испания, Швейцария и Германия, научи „Монитор“. Двама от най-добрите приятели в актьорската ни гилдия ще се поклонят за бис в тези точки на Стария континент чак през октомври, защото това е единствения им свободен промеждутък в графика от снимки и ангажименти в театъра.Междувременно Блатечки се завръща на голям екран в „Посоки“ на Стефан Командарев, чиято премиера е този петък. В лентата, обрала овациите на критиката на фестивали в Сараево и Кан, актьорът е един от шестте таксиметрови шофьори. Неговият персонаж спасява самоубиец на мост. „Сам си избрах тази роля. За мен този човек е по-скоро ангел, който шофира нощем и има мисията да спасява животи. Той е най-лекия персонаж във филма, най-забавния. Не ми се искаше след „Съдилището“ да скачам в тежка драма и в следващия филм на Стефан.“, категоричен бе Асен.  \n\n\n                    ", "date": "2018.01.21", "title": " Блатечки и Врачански са „Емигранти“ и в Австралия"}
{"url": "http://www.monitor.bg/a/view/9391-%D0%95%D0%B4-%D0%A8%D0%B8%D0%B9%D1%80%D1%8A%D0%BD-%D1%81%D0%B5-%D1%81%D0%B3%D0%BE%D0%B4%D0%B8/", "text": "\n                    Британският хитмейкър Ед Шийрън издаде, че се е сгодил за финансовата консултантка Чери Сийборн. Предложението 26-годишният певец отправил преди месец, но чак сега разкри щастливата новина пред феновете си с кадър в Инстаграм. „Сдобих се с годеница точно преди новата година. Много сме щастливи и влюбени и нашите котки също се радват“, гласят думите му към снимката. Бъдещата съпруга на изпълнителя на Shape of You е от родния му град Съфолк и дора са учили в една гимназия, но след това тръгват по различни пътища. Съдбата ги среща отново през 2016 г. в Ню Йорк. Наскоро Шийрън сподели, че любимата му е вдъхновила текста към песента Perfect.\n\nМеждувременно певецът се готви за дело. Австралийските композитори и продуценти Шон Кери и Бо Голдън заведоха иск срещу него за плагиатство в ролята му на автор на песента The Rest Of Our Life.  По думите на Кери и Голдън, The Rest Of Our Life е копие на тяхната When I Found You от 2014 г. „Приликите могат да бъдат забелязани дори от обикновен слушател“, обясняват австралийците. През октомври миналата година талантът от Съфолк сключи извънсъдебно споразумение и за песента си Photograph. Претенция към правата на парчето тогава прояви Мат Кардъл, който искаше обезщетение в размер на 20 милиона долара.\n                    ", "date": "2018.01.21", "title": "Ед Шийрън се сгоди"}
{"url": "http://www.monitor.bg/a/view/23785-%D0%91%D1%8A%D0%BB%D0%B3%D0%B0%D1%80%D0%BA%D0%B0-%D1%81%D1%82%D0%B8%D0%B3%D0%BD%D0%B0-%D1%84%D0%B8%D0%BD%D0%B0%D0%BB%D0%B0-%D0%BD%D0%B0-%D0%9C%D0%B8%D1%81%D0%B8%D1%81-%D0%92%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F/", "text": "\n                    Българка е на път да се окичи с короната на престижния конкурс Мисис Великобритания след като стигна до финалната права в надпреварата за най-красивитеи умни семейни дами на Острова. Дипломираната в СУ „Св. Климент Охридски“ стоматоложка Станимира Ставрева е родом от миньорското градче Гълъбово и е учила и в Града на липите и Пловдив. След завършване на висшето си образование красавицата заминава за Англия и след спечелен конкурс започва да работив град Уостър. Наскоро е завършила школа по зубма и има диплома за инструктор.Омъжена е за англичанин и двамата имат син, който на 18 януари навърши годинка и носи двойна българо-английска фамилия. Това не е първият конкурс, в който Станимира участва. Преди две години е билаподпомага и различни благотворителни инициативи. Дали Стасси, както я наричат в Англия, ще стане победителка на Мисис Великобритания, ще стане ясно на 22 март, когато е финалът в хотел Парк хол – Ланкашър. Миналата година короната грабна професор Джоан Мери Кларк, която е съдебен психолог, разкрива страницата на United Kingdom в Интернет. На 22 март журито ще трябва да избира измежду 15 кандидатки за славата.\n\n\n                    ", "date": "2018.01.21", "title": "Българка стигна финала на Мисис Великобритания"}
{"url": "http://www.monitor.bg/a/view/42439-%D0%A0%D0%B5%D0%B9%D1%87%D1%8A%D0%BB-%D0%93%D1%80%D0%B0%D0%BD%D1%82-%D0%BF%D1%80%D0%BE%D1%81%D1%82%D0%B8-%D0%BD%D0%B0-%D0%A1%D0%B5%D0%B3%D0%B0%D0%BB-%D0%B7%D0%B0-%D1%81%D0%B5%D0%BA%D1%81-%D1%82%D0%BE%D1%80%D0%BC%D0%BE%D0%B7%D0%B0-%D1%83-%D0%BD%D0%B0%D1%81/", "text": "\n                    Актрисата и тв водеща Рейчъл Грант е готова да прости на екшън звездата Стивън Сегал, след като го обвини в сексуално посегателство по време на съвместни снимки в България. „Бих искала да му кажа, че му прощавам. Бих искала да вярвам, че мога да му простя”, сподели пред bTV красивата филипинка, която извършва каскади от името на Анджелина Джоли в „Лара Крофт“. Неприятната ситуация се развива през 2002 година, когато актьорът и носителката на титлата „Мис Хавайски тропици“ репетират в София за филма „Излязъл да убива“. „Той се приближи и успя да свали горнището ми. Това беше изключително срамно. После ме свали на леглото. Бях легнала и не можех да избягам… Накрая се разплаках, когато той предложи да ми покаже интимните си части“, разкри през сълзи още Грант. Тя се надява кампании като Time’s Up и #MeToo да помогнат да се сложи край на сексуалния тормоз в брашна.Стивъг Сегал, от своя страна, отхвърля обвиненията на 40-годишната красавица. „Клиентът ни категорично отрича да е имал подобен контакт с г-ца Грант, твърдо отрича всякакво предполагаемо посегателство, както и конкретно посегателство, случило се в София, България през 2002 г..“, заявиха адвокатите му. \n\n\n                    ", "date": "2018.01.21", "title": "Рейчъл Грант прости на Сегал за секс тормоза у нас "}
{"url": "http://www.monitor.bg/a/view/64538-%D0%A4%D0%B8%D1%86%D0%B0%D1%82%D0%B0-%D0%B8%D0%B7%D0%BE%D0%B3%D1%80%D0%B0%D1%84%D0%B8%D1%81%D0%B2%D0%B0-%D1%85%D1%80%D0%B0%D0%BC%D0%B0-%D0%BD%D0%B0-%D0%A1%D0%BA%D1%8A%D0%BF%D0%B8-%D0%BD%D0%B0%D1%81%D0%BB%D0%B5%D0%B4%D0%BD%D0%B8%D1%86%D0%B8/", "text": "\n                     \n\nОбщо четири месеца е строен православния храм в селото-декор на „Скъпи наследници“. Изграждането му ще стане част и от драматургията на сериала на bTV, а първият герой, който ще прекрачи прага му е Ленин. В кожата на щурия русофил, който стреля с еднаква лекота по дини, глигани и постни лафове, скача Филип Аврамов-Фицата. На неговия герой ще се падне честта да изографиса църквата, издадоха за „Монитор“ от продукцията.\n\nИ ако за каузата поредицата Орлин Павлов е висял на екстремна височина на скален масив край своге и е снимал без дубльор, то за дебютантката Даяна Ханджиева имало кофти изненада още в един от първите снимачни дни. Студентката по реклама в НБУ е Катерина, амбициозна лекарка, чиято специализация в САЩ е саботирана от шуробаджанащина и тя се връща в село Бели Вит, за да изпълни завета на дядо си Дочо. „В една от първите си сцени трябваше да прегледам ръката на Орлин Павлов, която беше обгоряла. Беше грим, но въпреки това ми стана лошо. Гади ми се при вида на кръв от дете. Иначе с медицинската терминолгия Google ми помогна, както и епизодите на „Д-р Хаус“, обясни Даяна. След като минала на кастинг за ролята на Катя, тя заминала на студентска бригада в САЩ – не вярвала, че ще я харесат, най-малкото защото тя е на 22, а персонажа й е на прага на 30 г. След месец продуцентите й звъннали да се връща в татковината за снимки. От своята екранна майка Ивана Папазова Даяна вече е научила куп пинизи в актьорския занаят, но е подобрила и кулинарните си умения – в коледните епизоди на „Скъпи наследници“ двете са се развихрили в кухнята и звездата на Пловдивския драматичен театър й е показала как да свива сърмички.\n\nСюжетът на „Скъпи наследници“ се върти около огромна и разкъсвана от раздори фамилия, която заживява на село след смъртта на баща си Дочо Дочев. Негов адвокат събира отчуждените братя, сестри и техните наследници, за да им каже, че могат да си разделят над милион евро, но само ако изкарат година под един покрив в Бели Вит. \n                    ", "date": "2018.01.21", "title": "Фицата изографисва храма на \"Скъпи наследници\""}
{"url": "http://www.monitor.bg/a/view/7674-%D0%94%D1%80%D0%B5%D0%B9%D0%BA-%D0%BF%D0%BE%D1%81%D0%B2%D0%B5%D1%82%D0%B8-%D1%80%D0%B8%D0%BC%D0%B8-%D0%BD%D0%B0-%D0%94%D0%B6%D0%B5%D0%B9-%D0%9B%D0%BE/", "text": "\n                    Рапърът Дрейк възпя забежката си с латино дивата Дженифър Лопес. Псевдонимът на 48-годишната певица ясно се споменава в новия му сингъл Diplomatic Immunity. „През 2010-а загубих своя ореол, а през 2017-а загубих Джей Ло.“, гласи текстът към парчето. Феновете подозират, че въпреки сериозната връзка на изпълнителката на Ain't Your Mama с бейзболната звезда Алекс Родригес, Дрейк още таи надежди да се събере с бившата си муза.За краткия романс на Лопес и Дрейк се заговори в края на 2016 г., когато рапърът посети два от спектаклите й в Лас Вегас. Веднага след това двамата започнаха да споделят свои общи снимки, които издават повече от приятелски отношения. В началото на 2017-а обаче звездата от „Свекървище“ призна за връзката си с Алекс Родригес, след като бяха хванати от папараци в интимна близост в бекстейджа на нейно шоу. \n\n\n                    ", "date": "2018.01.21", "title": "Дрейк посвети рими на Джей Ло"}
{"url": "http://www.monitor.bg/a/view/22506-%D0%A3%D0%B5%D1%81%D1%82%D1%8A%D1%80%D0%BD-%D1%81-%D0%93%D0%BE%D0%BB%D1%8F%D0%BC%D0%B0%D1%82%D0%B0-%D0%BD%D0%B0%D0%B3%D1%80%D0%B0%D0%B4%D0%B0-%D0%BD%D0%B0-%D0%BA%D0%B8%D0%BD%D0%BE%D1%84%D0%B5%D1%81%D1%82-%D0%B2-%D0%9D%D0%BE%D1%80%D0%B2%D0%B5%D0%B3%D0%B8%D1%8F/", "text": "\n                    Българската копродукция „Уестърн“ спечели Голямата награда „Аврора“ в рамките на международния кинофестивал в норвежкия град Тромсьо, предаде ТАСС. Лентата, чиято световна премиера бе по време на филмовия фест в Кан, е заснета в селце на българо-гръцката граница с участието на родни непрофесионални актьори. Филмът разказва за група немски строители, които започват работа на труден обект в затънтен край на България. Чуждата земя събужда у мъжете жажда за приключения, но ги изправя и пред собствените им предразсъдъци и недоверие, предизвикани от езиковата бариера и културните различия. Филмът е копродукция между Германия, България и Австрия. Режисьор е Валеска Гризбах, а от родна страна застават „Чучков брадърс“.От бляскавото събитие в Тромсьо с награди си тръгнаха още китайско-френската копрудукция \"Ангелите носят бяло\" на Вивиан Цюй и \"Войници\", дело на сръбската режисьорка Ивана Младенович. \n\n\n                    ", "date": "2018.01.21", "title": "„Уестърн“ с Голямата награда на кинофест в Норвегия"}
{"url": "http://www.monitor.bg/a/view/67419-%D0%94%D0%B6%D1%8A%D1%81%D1%82%D0%B8%D0%BD-%D0%A2%D0%B8%D0%BC%D0%B1%D1%8A%D1%80%D0%BB%D0%B5%D0%B9%D0%BA-%D0%B8%D1%81%D0%BA%D0%B0-%D0%BC%D0%BD%D0%BE%D0%B3%D0%BE-%D0%B4%D0%B5%D1%86%D0%B0/", "text": "\n                    Поп идолът Джъстин Тимбърлейк се надява в скоро време да се сдобие с цял отбор малчугани от съпругата си – актрисата Джесика Бийл. „Искам да имам възможно най-много деца, ако трябва да съм честен. Никога не съм се чувствал по-значим през целия си живот. Събуждаш се и изведнъж има едно човече, за което си отговорен“, разкри пред интервю за радио Beats 1 той. Изпълнителят на Cry Me A River и звездата от „Денят на влюбените“, които си казаха заветното „да“ през 2012-а, възпитават 2-годишен син – Сайлъс. Веднага след като се появи на бял свят, момченцето се превърна в творческа муза на знаменития си татко. Той неведнъж споделя, че хитът му Can't Stop The Feeling e придобил настоящия си вид благодарение на малкия му наследник.Междувременно носителят на „Грами“ се готви за издаването на нов албум - Man of the Woods, който ще залее пазара на 2 февруари. Другият месец 36-годишният секссимвдол ще оглави и шоуто в полувремето на финала на „Супербоул“. Тимбърлейк ще се разпише с участие в спортното събитие за трети път. Той излезе на стадиона в рамките на полувремето през 2001 г. като част от момчешката група NSYNC и отново през 2004 г., редом до колежката си Джанет Джаксън. Второто му участие предизвика скандал, тъй като тогава той разкъса бюстието на 51-годишната поп икона. \n\n\n                    ", "date": "2018.01.21", "title": "Джъстин Тимбърлейк иска много деца"}
{"url": "http://www.monitor.bg/a/view/45981-%D0%95%D0%B4%D0%BD%D0%B0-%D0%92%D1%80%D0%B0%D0%B6%D0%B4%D0%B0-%D0%B3%D0%B8-%D0%B2%D0%BB%D0%B0%D0%B4%D0%B5%D0%B5/", "text": "Сюзън Сарандън и Джесика Ланг са кино гиганти от класа в обувките на холивудските легенди Бети Дейвис и Джоан Крофърд  \n                     Райън Мърфи е продуцент с нюх на хрътка за психологическите мини в една история, а качествата му на талантлив разказвач с кауза привличат към малкия екран лица от А-групата на киното. Първо беше Джесика Ланг. Носителка на „Оскар“ с афинитет към фотографията и независимите филми, чиито сексапил дори на прага на 70-те е забележим с невъоръжено око. В продължение на четири сезона тя бе пчелата-майка в кошера със социопати на „Зловеща семейна история“. Жонглираше с пороците на пациенти в лудница, пукаше черепите на враговете си като лястовичи яйца във вуду ритуали, грижеше се за осакатени изроди в цирка си. После дългата ръка на Мърфи стигна до Лейди Гага и в пети сезон на хоръра той експлоатира имиджа й на поп чудовище в пресата на вамп нимфоманка между стените на „Хотел“. Кати Бейтс и Анджела Басет също са част от семейството на тв корифея, чието чудовищно въображение и чувство за самоирония му донесоха абонамент за „Еми“ с продукции като „Клуб Веселие“ и „Американска история: Народът срещу О‘Джей Симпсън“. Последната перла в екранната корона на Мърфи е „Вражда“ (Feud), чиито осем епизода вече оставиха облаци от пудра и кичури от разфасовани перуки в ефира на FX. Бутиковата поредица, чиято бг премиера можем да очакваме скоро по Fox, изтупва от нафталина травмите на жените, създали най-знаменитата свада в Холивуд през 40-те – Бети Дейвис и Джоан Крофърд. Супер интелигентната невротичка с безпощаден театрален бекграунд и изказ на пиян янки срещу перхидролената кокетка от големите продукции на MGM. Огненият темперамент на първата пресъздава Сюзън Сарандън, а ролята на Крофърд бележи завръщането на Джесика Ланг в продукциите на Мърфи. Да гледаш такива гиганти от класа в сериал е преживяване, което удря като електрошок мозъчните клетки и те кара да искаш още и още с всяка глътка скоч, с която поливат плановете си за взаимен саботаж. Кой е универсалния дразнител, който може да скара две жени? Мъж, разбира се. Началото на голямата, запълнена с публични унижения и вербални престрелки по таблоидите, пропаст между Крофърд и Дейвис, се нарича Френчът Тоун. Бети се влюбва в него на снимачния сет на Dangerous, филм, който й носи първият „Оскар“.  Прясно разведената Джоан се възползва от статуса си на секссимвол на MGM в своя апогей на популярност и кани Тоун на колегиална вечеря. Нищо в поканата обаче не подсказва, че тя ще го посрещне чисто гола в солариума си, а само няколко месеца по-късно ще стане негова съпруга. Семейната им идилия продължава до 1938 г, когато Бети взима втория си „Оскар“ за Jezebel. В светлината на поредния си професионален триумф Бети не пропуска да опише Крофърд като „куха манекенка с вежди, напомнящи африканска стоножка“. С огромна охота тя пали и фитила на слуховете за сексуалния апетит на Джоан с реплики като „Тя е спала с всеки мъж звезда на MGM, с изключение на кучето Ласи“. Крофърд не й остава длъжна и една от иконичните реплики по адрес на опонентката й, използвани и в сериала, е: „Горката Бети. Изглежда така, сякаш не е имала нито един щастлив ден, или нощ през целия си живот.“   През 1943-та пътищата на свадливите актриси се пресичат в студията на Warner, където започват да се конкурират за едни и същи роли. Крофърд печели „Оскар“ за Mildred Pierce (1945) – филм, в който Дейвис с лекота е отхвърлила главната роля, а след като Холивуд пада в краката на Джоан не си прави труда да й прати дори поздравителна картичка. Жадна за одобрението й по егоистично-извратен начин, Крофърд ще приеме това като кръвна обида и ще я помни до края на дните си. Враждуващите диви на Холивуд предизвикват истинско събитие в индустрията събирайки се за пръв път пред камера във филма Whatever Happened to Baby Jane – история за амортизирани кино звезди, принудени да живеят с пороците си под един покрив. „Вражда“ проследява снимачния процес на Whatever Happened to Baby Jane и всички мини експлозии между характери като Крофърд и Дейвис – от маниакалните им депресии, през надпреварата кой ще прелъсти пръв режисьора на своя страна, до отстраняването на конкуренцията в лицето на сочни и млади блондинки. В основата на целия конфликт още от самото начало прозира тъжния факт, че тези двете си приличат много повече, отколкото биха искали да си признаят, и биха си стиснали ръцете, ако край тях не работеше безмилостна пиар машина за сензации. „В основата на всяка вражда не стои омразата. В основата й винаги стои болката.“, казва Катрин Зита-Джоунс. Скрита под руса перука на холивудско величе, коментиращо спора на Дейвис и Крофърд в документален филм, тя продължава: „Мисля, че двете винаги са отказвали да признаят тайно колко се възхищават една на друга“.Дейвис е в процес на развод и с дъщеря тийнейджър, която я мрази. Кариерата й на Бродуей скърца, а треторазредните роли за жени, прехвърлили 40-те, преливат от пощенската й кутия. Крофърд обикаля по светски събития с основната идея да попие колкото се може повече водка и цинизъм към младите сърнички, по които маститие продуценти точат лиги. Вдовица на създателя на Pepsi, тя е пред банкрут, най-добрият й приятел е испанската й икономка, а трудовата й ангажираност се свежда до поддържане на градината. Доброволното й изгнание приключва с откриването на книгата Whatever Happened to Baby Jane, която предлага за заснемане на Warner, а главната роля дава на легендарния си враг Бети Дейвис. Двете започват да се сработват изненадващо добре, докато продуцента не форсира режисьора да всее разодр между тях с порция пикантни клюки в таблоидите. От там ударите под кръста на снимачен сет не закъсняват и след успеха на филма Бети гордо заявява: „Най-якият ми момент с Джоан бе когато я сритах по едни стълби в Whatever Happened to baby Jane”.„Бет Дейвис ме преследва откакто бях дете.“, казва Сюзън Сарандън пред Variety. „Предлагали ли са ми десетки сценарии за историята й през годините, включително в театъра, но нито един не ме трогна, докато не се появи Райън Мърфи. А той дори нямаше готов сценарий. Разказа ми контекста, в който иска да позиционира тази вражда, нервът, който иска да изкара от героините, и се заразих от ентусиазма му. Бях готова да подпиша моментално договор за участие.“, добавя актрисата. В последствие тя открива доста допирни точки между себе си и Бети, като най-ярката е, че и двете са се чувствали конфузно като холивудски звезди и са виждали себе си по-скоро като бачкатори със спартанска дисциплина. Сарандън работи на терен със спец по диалектите, който изпипва до съвършенство янки произношението й. \n\n\n                    ", "date": "2018.01.21", "title": "Една „Вражда“ ги владее  "}
{"url": "http://www.monitor.bg/a/view/48976-%D0%9C%D0%B0%D0%BA%D0%B5%D0%B4%D0%BE%D0%BD%D0%B8%D1%8F-%D0%B3%D0%BB%D0%B0%D1%81%D1%83%D0%B2%D0%B0-%D0%BD%D0%B0-%D1%80%D0%B5%D1%84%D0%B5%D1%80%D0%B5%D0%BD%D0%B4%D1%83%D0%BC-%D0%B8%D0%BC%D0%B5%D1%82%D0%BE-%D1%81%D0%B8-%D0%A6%D0%B8%D0%BF%D1%80%D0%B0%D1%81-%D0%B8-%D0%97%D0%B0%D0%B5%D0%B2-%D0%BF%D1%80%D0%B5%D0%B3%D0%BE%D0%B2%D0%B0%D1%80%D1%8F%D1%82-%D0%B2-%D0%94%D0%B0%D0%B2%D0%BE%D1%81-%D0%BD%D0%B0-24/", "text": "\n                    “Всичко, което правим, ще бъде подложено на референдум”, каза македонският премиер Зоран Заев. Той изрази увереност, че ще бъде намерено решение за проблема, който Гърция има с конституционното име на Македония.\n\n„Оптимист съм. Смятам, че между две страни, които са приятели и възнамеряват да бъдат още по-близки, ще бъде намерено решение, което да запази постиженията на двете страни и ще бъде от полза за техните граждани”, каза Заев.\n\nПремиерът отбеляза, че за същността на преговорите, предложенията, предоставената рамка, не трябва да се говори публично, за да не се разрушат възможностите за успех в преговорите.\n\n\"Виждате, че процесът е прозрачен. Искаме национален консенсус за вземане на решение и в крайна сметка то ще бъде потвърдено от гражданите на референдум. Убеден съм, че ако сме внимателни, като си даваме сметка и за гръцката страна, ще намерим решение на този въпрос, който ни мъчи от 25 години\", каза Заев.\n\nЩо се отнася до решението на президента на Македония Георге Иванов да наложи вето върху закона за езиците, Заев каза, че всичко, включено в Закона за насърчаване на езиците, е в съответствие с Конституцията на Република Македония. Заев потвърди, че вече е уговорена среща с неговия гръцки колега Алексис Ципрас на 24 януари в Давос.\n                    ", "date": "2018.01.21", "title": "Македония гласува на референдум името си, Ципрас и Заев преговарят в Давос на 24 януари"}
{"url": "http://www.monitor.bg/a/view/60986-%D0%A5%D0%BE%D1%80%D0%B0%D1%82%D0%B0-%D0%BD%D0%B0-%D0%A8%D1%83%D0%BB%D1%86-%D1%80%D0%B5%D1%88%D0%B0%D0%B2%D0%B0%D1%82-%D0%B4%D0%B0%D0%BB%D0%B8-%D0%B4%D0%B0-%D0%BF%D1%80%D0%B0%D0%B2%D1%8F%D1%82-%D0%BA%D0%BE%D0%B0%D0%BB%D0%B8%D1%86%D0%B8%D1%8F-%D1%81-%D0%9C%D0%B5%D1%80%D0%BA%D0%B5%D0%BB/", "text": "\n                    Германските социалдемократи се събраха днес на конгрес, за да решат дали да започнат официални преговори за съставяне на нова голяма коалиция с християндемократическия блок на канцлера Ангела Меркел, предаде Франс прес.\nАгенцията отбелязва, че Германия и цяла Европа са затаили дъх в очакване на решението на Германската социалдемократическа партия (ГСДП).\nВ петък в Париж Меркел и френският президент Еманюел Макрон подчертаха колко е важно Германия да се сдобие с правителство, за да може да се реформира Европейският съюз. Това засили натиска върху ГСДП, за която бъдещето на ЕС е водещ приоритет.\n600-те делегати на конгреса се събраха днес в 11.15 ч. (12.15 ч. българско време) в западния германски град Бон, за да приемат или отхвърлят резултатите от предварителните преговори с Християндемократическия съюз (ХДС) на Меркел и неговия традиционен баварския партньор, Християнсоциалния съюз (ХСС). Предвидено е дебатите да продължат най-малко пет часа.\nАко конгресът даде зелена светлина, ГСДП ще започне официални коалиционни преговори с блока ХДС/ХСС, четири месеца след парламентарните избори в Германия. В противен случай обаче страната ще се окаже в безпрецедентна ситуация, при която Меркел ще трябва да реши дали да състави правителство на малцинството - първото по рода си в германската история и по принцип нестабилен вариант - или да свика крайно рисковани за нея предсрочни избори, отбелязва Франс прес.\n\"Наказана\" на последните избори с рекордно нисък резултат след Втората световна война от 20,5 процента и продължаваща да върви надолу в социологическите проучвания, ГСДП е дълбоко разделена по въпроса за продължаването на голямата коалиция с ХДС/ХСС. Председателят на партията Мартин Шулц и повечето от нейните лидери искат да избегнат правителствена криза в Германия и опасна парализа на Европейския съюз, който се нуждае от ключови реформи.\n\"Днес е ден, в който залогът е голям за ГСДП, за страната и Европа\", обобщи в Туитър Шулц.\nНа самия конгрес той защити решението си да промени първоначалния си курс твърдо против нова голяма коалиция. Имаме план да подобрим Германия и Европа. Оставането в управление е шанс за нас да спрем неолиберализма в ЕС, се аргументира Шулц, цитиран от ДПА.\nЧаст от социалдемократите обаче искат партията да премине в опозиция, тъй като смятат, че тя е загубила от съвместното управление с Меркел, отбелязва Франс прес. ДПА посочва, че против нова голяма коалиция са лявото крило и младежката организация на партията.\nНа конгреса заместник-председателят на ГСДП Малу Драйер, която е и премиер на провинция Райнланд-Пфалц, припомни на делегатите, че Меркел е дала да се разбере, че няма да състави правителство на малцинството. Така че вашето решение се свежда до това дали да започнем преговори за голяма коалиция или да отидем на предсрочни избори, подчерта Драйер, цитирана от Асошиейтед прес.\nДПА посочва, че организациите на ГСДП в четири от 16-те германски провинции, които са представени с общо близо 200 делегати, са подкрепили ясно започването на официални коалиционни преговори. Партийните структури в други четири провинции са се обявили против, но те имат общо само около 45 делегати.\nОстаналите осем провинциални организации са оставили на своите представители на конгреса да гласуват по свое усмотрение.\nМладежкото крило на ГСДП, което е против нова коалиция с ХДС/ХСС, има 80-90 делегати.\n \n                    ", "date": "2018.01.21", "title": "Хората на Шулц решават дали да правят коалиция с Меркел "}
{"url": "http://www.monitor.bg/a/view/14780-%D0%A0%D0%B0%D0%B7%D0%B2%D1%80%D1%8A%D0%B7%D0%BA%D0%B0-%D0%BD%D0%B0-%D0%B7%D0%B0%D0%BB%D0%BE%D0%B6%D0%BD%D0%B8%D1%87%D0%B5%D1%81%D0%BA%D0%B0%D1%82%D0%B0-%D0%B4%D1%80%D0%B0%D0%BC%D0%B0-%D0%B2-%D0%9A%D0%B0%D0%B1%D1%83%D0%BB-%D0%BF%D0%B5%D1%82%D0%B8%D0%BC%D0%B0-%D0%B7%D0%B0%D0%B3%D0%B8%D0%BD%D0%B0%D0%BB%D0%B8/", "text": "\n                    Талибани атакуваха гостите на хотел \"Интерконтинентал\" в афганистанската столица Кабул в събота вечерта и взеха заложници. Драмата приключи в неделя, съобщи говорителят на афганистанското министерство на вътрешните работи Наджиб Даниш. Равносметката според Ройтерс е, че четиримата нападатели са убити. Спасени са 153 души, сред които 41 чужденци. Според временните данни на други агенции жертвите са петима, от които четирима са афганистанци, а един е чужденец, но неговата националност не се съобщава. Ранени са осем души, предаде Франс прес. Атаката продължи 12 часа.Нападателите атакуваха хотела в събота вечерта, малко след 21 ч. местно време и първо предизвикаха експлозия, а после откриха огън по хората в хотела. През цялата нощ, с изключение на два часа между 02,00 и 04,00 часа, е имало интензивна престрелка и експлозии. Към 08,00 часа пет от шестте етажа на хотела бяха прочистени от силите за сигурност. Два часа по-късно беше проверен и покривът на хотела, докато пожарникари се опиваха да се справят с пожар, който нанесе сериозни поражения по сградата.Талибаните поеха отговорност за нападението. Говорителят на талибаните Забибула Муджахид заяви в комюнике, разпространено по електронна поща, че хотелът е бил атакуван от петима талибански бойци.Не за първи път хотелът е атакуван. През юни 2011 г. деветима екстремисти извършиха подобно нападение, което продължи пет часа и загинаха 12 души.\n\n\n                    ", "date": "2018.01.21", "title": "Развръзка на заложническата драма в Кабул - петима загинали"}
{"url": "http://www.monitor.bg/a/view/62499-%D0%92%D1%8A%D0%B2-%D0%92%D0%B5%D0%BD%D0%B5%D1%86%D0%B8%D1%8F-%D1%81%D0%BA%D1%83%D0%B1%D1%8F%D1%82-4-%D1%8F%D0%BF%D0%BE%D0%BD%D1%87%D0%B5%D1%82%D0%B0-%D0%B7%D0%B0-4-%D0%BF%D1%8A%D1%80%D0%B6%D0%BE%D0%BB%D0%B8-1100-%D0%B5%D0%B2%D1%80%D0%BE/", "text": "\n                    Четирима японски студенти платили завчера във Венеция за четири пържоли и чиния с пържена риба... 1100 евро! При това якото „бръснене” се случва не в някое баровско и свръх скъпо заведение, а в най-обикновена кръчма, завряна във вътрешността на иначе прекрасния град, в тясната местна уличка „Фабри”. При това на масата на япончетата нямало нито шампанско, нито отбрани италиански или вносни вина, а само 4 малки бутилки с минерална вода.\n\nВ разказите си за горчивия венециански обяд на четиримата младежи от страната на изгряващото слънце медиите по Апенините посочват, че по същото време къръци почти като тях се оказват и трима техни приятели. Защото групата им била съставена от седем човека, но се разделила за обяд, тъй като първите предпочели да хапнат в затънтената уж народна кръчма, а вторите си избрали малко по-шикозен ресторант на една от централните улици. Там тримата обаче били изпратени също с „тесла”, разбира се малко по-тъпа, тъй като се изръсили за три чинии спагети с миди и по чаша минерална вода 350 евро!\n\nИзглежда младежите се усетили за измамата, защото веднага се оплакали на техния екскурзовод, който бил решил да не им досажда на обяд. Та той прегледал написаните от сервитьорите на ръка хвърчащи сметки, отрязъците от банковия терминал за заплатените с кредитни карти суми и после заедно се отправили към полицейското управление. Там полицаите не повярвали на очите си и се заели с разплитането на случая, а Финансовата гвардия започнала масова проверка на кръчмите из Лагуната...\n\n \n                    ", "date": "2018.01.21", "title": "Във Венеция скубят 4 япончета за 4 пържоли... 1100 евро!"}
{"url": "http://www.monitor.bg/a/view/18433-%D0%90%D0%BC%D0%B5%D1%80%D0%B8%D0%BA%D0%B0%D0%BD%D1%81%D0%BA%D0%B8%D1%8F%D1%82-%D0%BF%D0%BE%D1%81%D0%BB%D0%B0%D0%BD%D0%B8%D0%BA-%D0%B2-%D0%A0%D1%83%D1%81%D0%B8%D1%8F-%D1%81%D0%B5-%D0%BF%D0%BE%D1%82%D0%BE%D0%BF%D0%B8-%D0%B2-%D0%BB%D0%B5%D0%B4%D0%B5%D0%BD%D0%B8-%D0%B2%D0%BE%D0%B4%D0%B8/", "text": "\n                    Американският посланик в Русия Джон Хънтсман участва днес в традиционните къпания за Кръщение Господне.\nЗаедно със семейството си Хънстман посети Воскресенския Ново-Ерусалимски манастир, запозна се с неговата история, а след това отиде на река Истра, където в леда е изрязана дупка за потапяне във водата.\nАмериканският дипломат се появи пред камерите в син хавлиен халат и традиционни руски валенки. Студеното време не го уплаши и Хънтсман, останал по шорти, се потопи три пъти в ледените води, каквато е руската традиция на Богоявление. Примера му последваха и други американски дипломати.\nПред журналисти Хънтсман каза, че това е \"незабравим опит\", \"велика руска традиция\". Изключено е да стана експерт по руските традиции, заяви с усмивка той, но добави, че познаването на традициите помага за връзките между хората.\n                    ", "date": "2018.01.21", "title": "Американският посланик в Русия се потопи в ледени води "}
{"url": "http://www.monitor.bg/a/view/53827-%D0%93%D0%B5%D1%80%D0%BC%D0%B0%D0%BD%D0%B8%D1%8F-%D0%B8-%D0%A4%D1%80%D0%B0%D0%BD%D1%86%D0%B8%D1%8F-%D1%89%D0%B5-%D0%BF%D1%80%D0%B5%D1%80%D0%B0%D0%B7%D0%B3%D0%BB%D0%B5%D0%B6%D0%B4%D0%B0%D1%82-%D0%95%D0%BB%D0%B8%D1%81%D0%B5%D0%B9%D1%81%D0%BA%D0%B8%D1%8F-%D0%B4%D0%BE%D0%B3%D0%BE%D0%B2%D0%BE%D1%80/", "text": "\n                    Германия и Франция искат да засилят сътрудничеството в икономическата, социалната, политическата и технологичната сфера, като осъвременят сключеното преди 55 години между тях двустранно споразумение, известно като Елисейския договор, предаде ДПА.\nГерманският канцлер Ангела Меркел и френският президент Еманюел Макрон обявиха това намерение в съвместно комюнике, публикувано днес.\nДоговорът е подписан на 22 януари 1963 г, между тогавашния германски канцлер Конрад Аденауер и френски президент Шарл де Гол. Документът е символ на края на дългогодишната враждебност между двете страни.\nПарламентите на Германия и Франция призоваха споразумението да бъде осъвременено.\n\"По този начин ние правим така, че да можем да бъдем водени от основополагащата идея на Елисейския договор да обединим нашите граждани и да направим своето сътрудничество ясно за всички\", посочват в изявлението си Меркел и Макрон. Те казват още, че \"нашата цел е да работим за общи позиции по всички важни европейски и международни въпроси\".\n                    ", "date": "2018.01.21", "title": "Германия и Франция ще преразглеждат Елисейския договор "}
{"url": "http://www.monitor.bg/a/view/86883-%D0%90%D1%80%D0%B5%D1%81%D1%82%D1%83%D0%B2%D0%B0%D1%85%D0%B0-%D1%88%D0%B5%D1%81%D1%82%D0%B8%D0%BC%D0%B0-%D0%BF%D1%80%D0%B5%D0%B1%D0%B8%D0%BB%D0%B8-%D0%B6%D0%B8%D1%82%D0%B5%D0%BB-%D0%BD%D0%B0-%D0%A7%D0%B5%D1%80%D0%BD%D0%B0-%D0%B3%D0%BE%D1%80%D0%B0/", "text": "\n                     \n\n \n\nШестима мъже на възраст от 22 до 36 години са задържани по обвинение, че ас проникнали с взлом в жилището на 57-годишен жител на братядаскаловското село Черна гора и са му нанесли зверски побой.\n\nСигналът за тежкия инцидент, при който Делчо Г. бил пребит почти до смърт с метални тръби, а от дома му е била изнесена компютърна техника е получен към 02,40 часа на 20 януари в РУ «Полиция» - Чирпан. Няколко часа по-късно местните криминалисти влезли в дирите на извършителите. Оказало се, че бандата е сформирана от местни роми, повечето от които имат зад гърба си по половин дузина ефективни присъди за аналогични изстъпления.\n\nПри обиските в домовете на биячите са открити задигнатите мобилен телефон, две флаш-памети , захранване за видеокамери , монитор и рутер.\n\nБлизо 1 400 са жителите на Черна гора, почти половината са от ромски произход, повечето никога не са работили и се прехранвали с кражби , коментират местните.От по-нежки престъпления ги спасявал само фактът, че в селото има общежитие към старозагорския затвор, което е добре охранявано.\n                    ", "date": "2018.01.21", "title": "Арестуваха шестима, пребили жител на Черна гора   "}
{"url": "http://www.monitor.bg/a/view/5245-%D0%97%D0%B0%D0%BF%D0%BE%D1%87%D0%B2%D0%B0-%D0%B4%D0%B5%D0%BB%D0%BE%D1%82%D0%BE-%D1%81%D1%80%D0%B5%D1%89%D1%83-%D0%9D%D0%B8%D0%BA%D0%BE%D0%BB%D0%B0%D0%B9-%D0%B8-%D0%94%D0%B5%D1%8F%D0%BD-%D0%B7%D0%B0-%D1%83%D0%B1%D0%B8%D0%B9%D1%81%D1%82%D0%B2%D0%BE%D1%82%D0%BE-%D0%BD%D0%B0-%D1%82%D0%B0%D0%BA%D1%81%D0%B8%D0%BC%D0%B5%D1%82%D1%80%D0%BE%D0%B2-%D1%88%D0%BE%D1%84%D1%8C%D0%BE%D1%80/", "text": "\n                    В Окръжния съд в Русе утре сутринта е насрочено първото заседание по делото за убийството на таксиметровия шофьор Валери Спиридонов, който бе открит мъртъв на 14 март. м.г. в русенското село Николово.\n\nОбвинението на прокуратурата е срещу Николай В. и Деян Цв. и е за грабеж, придружен с убийство. Двете момчета са родени през 1999 г.\n\nВъв фаталния ден, след като употребили наркотици и алкохол, тийнейджърите решили да извършат грабеж. Снабдили се с два ножа и тиксо, за да сломят съпротивата на жертвата, наели таксито на Валери в Русе и поръчали да бъдат откарани в Николово. На почти безлюдна улица заплашили водача да им даде оборота, който бил едва 60 лева. Шофьорът се съпротивлявал и тогава му били нанесени над 10 удара с нож, от които 60-годишният мъж издъхнал. Двете момчета бяха задържани часове след престъплението и бяха оставени за постоянно в ареста.\n\nМакар че вече са навършили пълнолетие, ако бъдат признати за виновни, Николай и Деян могат да получат наказание до 12 години лишаване от свобода, тъй като през март 2017 г. са били 17-годишни.\n                    ", "date": "2018.01.21", "title": "Започва делото срещу Николай и Деян  за убийството на таксиметров шофьор"}
{"url": "http://www.monitor.bg/a/view/25301-%D0%A5%D0%B0%D0%BA%D0%BD%D0%B0%D1%85%D0%B0-%D0%BF%D1%80%D0%BE%D1%84%D0%B8%D0%BB%D0%B0-%D0%B2%D1%8A%D0%B2-%D0%A4%D0%B5%D0%B9%D1%81%D0%B1%D1%83%D0%BA-%D0%BD%D0%B0-%D0%A0%D0%B0%D0%B4%D0%B5%D0%B2/", "text": "\n                    Провокация под формата на статус на турски език се появи вчера около 3 часа след полунощ в профила във Фейсбук на президента Румен Радев, съобщи БЛИЦ.Грубият превод на текста означава „За тези, които се нуждаят от спешна кредитна карта“. Под него имало и линк водещ към турски сайт, а впоследствие се появили и коментари. От „Дондуков“ 2 потвърдиха за неправомерната публикация уж от името на Радев. За случая с хакването на профила били информирани компетентните служби и вече се извършвала проверка.\n\n\n                    ", "date": "2018.01.21", "title": "Хакнаха профила  във Фейсбук на Радев"}
{"url": "http://www.monitor.bg/a/view/42870-%D0%9F%D0%B0%D1%82%D1%80%D0%B8%D0%B0%D1%80%D1%85%D1%8A%D1%82-%D0%B7%D0%B0-%D0%BC%D0%B0%D0%BA%D0%B5%D0%B4%D0%BE%D0%BD%D1%81%D0%BA%D0%B0%D1%82%D0%B0-%D1%86%D1%8A%D1%80%D0%BA%D0%B2%D0%B0-%D0%98%D0%BC%D0%B0%D0%BC%D0%B5-%D0%BA%D0%BE%D0%BD%D1%81%D0%B5%D0%BD%D1%81%D1%83%D1%81-%D0%BF%D0%BE-%D0%B3%D0%BB%D0%B0%D0%B2%D0%BD%D0%B8%D1%82%D0%B5-%D0%B2%D1%8A%D0%BF%D1%80%D0%BE%D1%81%D0%B8/", "text": "\n                    „Имаме консенсус по главните въпроси на бъдещото единство.“ Това заяви патриарх Неофит относно отношенията и сближаването между Българската православна църква (БПЦ) и Македонската православна църква (МПЦ) - Охридска архиепископия. „Предстоят усилени срещи и разговори. Стараем се да се изслушваме с внимание, да поддържаме добрия тон, да се срещаме с архиереите и с хората, от които зависи предвижването на този въпрос. Слава Богу, че имаме консенсус по главните въпроси на бъдещото единство“, подчерта българският патриарх, след като МПЦ-Охридска архиепископия поиска БПЦ да бъде нейна църква майка и да се пребори за нейната автокефалност.\n\nОтносно това дали ще вземе участие в предстоящите чествания на 1000 години от създаването на Охридската архиепископия, патриарх Неофит отговори: „Ще обмислим как да се отбележи тази дата. С Бога напред! Ще се стараем да служим на любовта и мира Христови.“\n\nДнес патриархът присъства на света литургия и благодарствен молебен за имения му ден в Софийската митрополитска катедрала „Света Неделя“.\n                    ", "date": "2018.01.21", "title": "Патриархът за македонската църква: Имаме консенсус по главните въпроси"}
{"url": "http://www.monitor.bg/a/view/29709-%D0%9D%D0%9F%D0%9E%D1%82%D0%B0-%D0%BD%D0%B0-%D0%B7%D0%B0%D0%B4%D0%BA%D1%83%D0%BB%D0%B8%D1%81%D0%B8%D0%B5%D1%82%D0%BE-%D0%BF%D0%BE%D1%81%D1%8F%D0%B3%D0%B0%D1%82-%D0%BA%D1%8A%D0%BC-%D0%BC%D0%B8%D0%BB%D0%B8%D0%BE%D0%BD-%D0%BE%D1%82-%D0%B4%D0%B6%D0%BE%D0%B1%D0%B0-%D0%BD%D0%B8/", "text": "Командира първо бетонира свои къртици в министерствата със закон, след това окупира и гражданския сектор с тях\n                    Въпреки мощния шут от предсрочните парламентарни избори миналата година, с който избирателите ясно показаха, че не ги желаят във властта, грантаджиите от олигархичната формация „Да, България“ се пробват и дори са на път да се доберат до ресурсите на държавната хазна през задния вход. Представители на неколцина сдружения, свързани пряко с явилите се в коалиция партии на проваления правосъден министър Христо Иванов и зеления октопод, през които олигарсите Иво Прокопиев, Цветан Василев, Сашо Дончев и Огнян Донев се пробваха безуспешно да се сдобият със свои хора в парламента, се опитват да окупират звеното към Министерския съвет, чиято работа ще бъде да представлява гражданския сектор в страната и да разпределя парите за него.\n\n\n\n\n\nизточници като т.нар. Норвежки механизъм и чужди спонсорски фондации, като първите суми ще бъдат разпределени още тази година. Според неофициалната информация средствата, заделени за целта от бюджета за 2018 г., са за около 1 млн. лева, но се очаква през следващите години те да се увеличават.\n\nНа прицела на свързаните с олигарсите грантаджии е бъдещият Съвет за развитие на гражданското общество към МС, който трябва да започне да функционира именно тази година. Той ще се състои от 15 членове, като 14 от тях ще са представители на НПО сектора. За справка, неправителствените организации в страната са около 30 000. Именно с цел да бъдат отсети хора, които би трябвало да представляват интересите на всички тях и безпристрастно да казват кои техни проекти да бъдат финансирани и кои не, в първия работен ден на тази година – на 3 януари 2018 г., е създадена работна група към МС, в която влизат 22-ма лидери на сдружения, чиято роля ще бъде да направят правилник за избора и дейността на въпросния съвет. Макар привидно те да са от различни сдружения обаче,\n\n\n\n\n\nа най-малкото общо кратно между тях са именно „Да, България“ и зеленият октопод. Така например сред членовете на въпросната работна група е Атанас Славов, влизащ в нея по линия на НПО-то Институт за пряка демокрация. Никъде обаче не се споменава, че е и в ръководството на „Да, България“, а също и неуспял кандидат-депутат в листите в Стара Загора и София на едноименната коалиция, обединила на едно място все формации, финансирани от задкулисието у нас – партията на проваления правосъден Христо Иванов, известен още като Пинокио, „Зелените“ и ДЕОС. В групата е успял да се намърда и друг виден кандидат-депутат на олигархичната формация – Тома Белев, който впрочем се е шмугнал като лидер на Асоциацията на парковете в България макар само преди няколко седмици, през декември 2017 г., съдът за втори път да постанови, че незаконно се представя за такъв и няма право да заема председателския пост в сдружението. Трета в списъка е съпругата на Белев Веселина Кавръкова, която иначе успява да се вреди под претекста, че е от WWF-България. Компания им прави Павел Антонов от БлуЛинк, онлайн платформата, свързваща всички сдружения, съставляващи зеления октопод, Биляна Гяурова-Вегертседер – наместничката на Христо Иванов начело на БИПИ, чийто брат Ангел Гяуров е в ръководството на „Да, България“, а също и още 5-има души, които реално са от същото обкръжение, но се представят от различни НПО-та. Така например лице, което е било наблюдател на вота миналата година от името на сдружението „Институт за развитие на публичната среда“ на друг виден ръководен кадър на „Да, България“ - Антоанета Цонева, се представя за човек от НПО-то Български дарителски форум. Когато обаче името и ЕГН-то на Красимира Величкова, както се казва въпросния верен кадър, бъде пуснато в системата за фирмено разузнаване ДАКСИ, срещу него изскача и НПО-то Национален младежки форум. В същото време от това НПО в работната група е влязла друга активистка – Илина Мутафчиева.\n\n\n\n\n\nтрима от компанията. Става въпрос за бившата шефка на Държавната агенция за закрила на децата Надя Шабани, която влиза в групата от името на „Български център за нестопанско право“, Любен Панов от същия център и Ива Таралежкова от Форум „Гражданско участие“. Тримата са свързани и през фондация „Проинфо”, а Панов и Шабани отдавна са познати и като ортаци по протестърска линия на Христо Иванов. Черешката на тортата обаче е Александър Кашъмов, който също е в групата от името на сдружението си „Достъп до информация“. На този фон въпросът дали правилата, които работната група ще напише, ще защитят интересите на всички нас като данъкоплатци, тъй като именно от нашия джоб ще идват ресурсите за финансиране на гражданския сектор, е реторичен. Впрочем, ако някой все още се съмнява в намеренията на тази дружинка са безпристрастни или не, то показателно е, че по време на дискусиите един от вече споменатите хора предложил с разпределението на средствата\n\n\n\n\n\nПо-обезпокоителното е, че пътят на НПО-тата на задкулисието към държавната хазна бе прокаран още през 2015 г. При това именно с поправка, инициирана от настоящия сламен лидер на „Да, България“ и тогавашен правосъден министър Христо Иванов. През октомври въпросната година той вкара законопроект, в мотивите към който вписа, че е добре държавата да помисли за насърчаване на НПО сектора с „данъчни и други финансови и икономически облекчения“ и дори с директно финансиране. Въз основа на това сакрално изречение лица, свързани със Сашо Дончев, предлагат по време на дискусиите в парламентарните комисии 3% от подоходния данък на всеки българин директно да се насочва към избрано от него НПО, културна организация и регистрирано у нас вероизповедание. Изменението, което реално щеше да отвори достъпа на конкретни грантаджии до ресурс от около 80 млн. лева, не бе прието, тъй като предизвика небивал скандал, но за сметка на това други текстове, предложени от Пинокио, бяха. Въпросното изменение, с което се създава Съвет към МС, чиято цел ще бъде да разпределя парите, например е било предложено от видния партизанин на Командира и тогавашен председател на транспортната комисия към НС Гроздан Караджов. Прието е с помощта на публичен лобизъм от неправителствени организации, сред които и тази на Шабани и Панов.\n\nВсъщност изникването на името на Командира също далеч не е случайно.\n\n\n\n\n\nкато основите за изпълнението на плана, чрез който продължава да се пробва да диктува дневният ред на обществото и да клати институциите близо две десетилетия след падането си от власт, са положени през 1999-а. Тогава бе приет първият вариант на Закона за държавния служител по изрично настояване на Костов. Като мотив за създаването на текстовете беше даден аргументът, че трябва да се даде такава сигурност на чиновниците, каквато имат събратята им в Гърция. Т.е. независимо кой е на власт, те да не могат да бъдат помръднати. Реалната цел обаче бе въз основа на закона да се направи чистка в държавната администрация, чрез която да се назначат на всякакви нива верни на Костов хора, които да не могат да бъдат помръднати дори след падането му от власт през 2001 г. Така макар въпросната година да бе изритан мощно от гражданите на страната заради повсеместната корупция по време на управлението му,\n\n\n\n\n\nМалко по-късно, пак под негово давление, част от тях се трансформираха в активисти на НПО сектора, като започнаха да създават сдружения, за да може Костов и олигарсите му, от една страна, да влияят на общественото мнение, а от друга – да канализират финансирането по линия на предприсъединителните фондове, а след това и оперативните програми чрез къртиците в държавната администрация. Така реално беше построена паралелна държава, точеща ресурсите на хазната в конкретни насоки през задния вход. Вече споменатите Шабани и Белев впрочем са емблематични примери в тази насока. И двамата бяха на сравнително високо ниво в йерархията на държавната администрация, преди да впият нокти в грантовете. Първата бе начело на ДАЗД, а Белев – на Природен парк Витоша. Друг виден член на работната група – Павел Антонов, пък бе съветник на екоминистъра в служебния кабинет на Марин Райков. Постът в правителството „Райков“ се заемаше от Юлиян Попов – брат на небезизвестния шеф на „Отворено общество-България“ Стефан Попов.\n                    ", "date": "2018.01.21", "title": "НПО-та на задкулисието посягат към милион от джоба ни"}
{"url": "http://www.monitor.bg/a/view/85099-%D0%91%D1%8A%D0%BB%D0%B3%D0%B0%D1%80%D0%B8-%D0%B8-%D0%BC%D0%B0%D0%BA%D0%B5%D0%B4%D0%BE%D0%BD%D1%86%D0%B8-%D0%BE%D1%82%D0%BA%D1%80%D0%B8%D1%85%D0%B0-%D0%BF%D1%8A%D1%80%D0%B2%D0%B8%D1%8F-%D1%86%D1%8F%D0%BB-%D1%81%D0%BA%D0%B5%D0%BB%D0%B5%D1%82-%D0%BD%D0%B0-%D0%BC%D0%B0%D1%81%D1%82%D0%BE%D0%B4%D0%BE%D0%BD%D1%82/", "text": "Досега са намирани само отделни бивни и кости, предстои изваждането на втората половина на находката\n                    Първият цял скелет на мастодонт в света беше открит от смесена палеонтологическа експедиция от български и македонски учени в последните дни на миналата година. Екипът е ръководен от директора на Националния исторически музей в София проф. Николай Спасов. Научните работници тръгнали за находището край Неготино, Македония. Намерението им било да открият там части от скелета на предчовека, които не само да потвърдят неговото съществуване, но и да свидетелстват как точно е изглеждал. Откритите находки са обнадеждаващи, но учените ги пазят в тайна, докато не приключат изследванията и не бъдат публикувани в реномирано научно списание.По време на проучванията обаче те попаднали на първия почти цялостен скелет на мастодонт в света. Досега са били намирани единствено отделни бивни, зъби и други малки частички от скелета на този вид. Българските и македонските изследователи от природонаучния музей в Скопие, обаче успели да изкарат половината от скелета на древното животно. Тази първа част от експедицията е спонсорирана от Българска академия на науките. В началото на 2018 г. предстои втората част от експедицията, която Министерството на културата в Република Македония има намерение да финансира. Задачата й е да изнесе от палеонтологичното находище втората половина от скелета на мастодонта. Проучването на почти цялостния скелет ще даде нови насоки и попълни празноти в проучването на този древен вид и света, в който е живял.Експедицията стартира след като две изненадващи открития - намирането на грекопитека, близо до Атина, Гърция, а по-късно през 2017 г., на зъб от същия този предчовек край Чирпан, България, породиха една неочаквана хипотезата. За възникването на предшественика на човека в земите между Югоизточна Европа и Предна Азия.Ръководителят на международния екип от учени по изследване на грекопитека, проф. Николай Спасов, е решен да намери още по-безспорни доказателства за съществуването на предчовека на Балканите. Мястото на неговите очаквания са край с. Долни Дисан, в района на гр. Неготино по река Вардар в Македония. Там има богато палеонтологично находище на животни от епохата на миоцена. Последните проучвания са показали, че възрастта на останките предполага намирането на кости от предчовека грекопитек, живял преди малко повече от 7 млн. години. Проф. Спасов иска да стигне и по-далеч - да докаже, че възникването на човека е именно в областта между Балканите и Иран, исторически земи на древни култури. И където, както личи от разкопките, навремето са бродили тропически животни.Българските учени работят с македонските си колеги от години и освен останките от древните хоботни - мастодонтите, са попаднали на фосили от жирафи, носорози, антилопи, хиени\"Това са останки от същата тази фауна, която много прилича на днешната африканска. Съществувала е преди малко повече от 7 млн. години на Балканите, когато климатът тук е бил много близък до този в днешната савана на Африка\" казва Николай Спасов. \" И според една от хипотезите корените на днешната саванна африканска фауна трябва да се търсят в този биом, съществувал тогава между Балканите и предна Азия\", допълва той.\n                    ", "date": "2018.01.21", "title": "Българи и македонци откриха първия цял скелет на мастодонт"}
{"url": "http://www.monitor.bg/a/view/7172-%D0%9F%D0%BE%D0%B3%D0%BD%D0%B0%D1%85%D0%B0-%D0%BF%D0%B0%D0%B7%D0%B0%D1%80%D0%B8%D1%82%D0%B5-%D0%B7%D0%B0-%D0%BF%D1%80%D0%B5%D1%81%D0%BD%D0%B8-%D0%BC%D1%80%D1%8A%D0%B2%D0%BA%D0%B8-%D0%BA%D1%80%D0%B0%D0%B9-%D0%9F%D0%BB%D0%BE%D0%B2%D0%B4%D0%B8%D0%B2/", "text": "\n                    Инспектори от областната дирекция по безопасност на храните с полиция са проверили тази събота пазара за месо в Стамболийски, се оплакаха търговци. На тържището от години се предлагат за продажба агнета, кокошки, свине, че дори и телета. Напоследък обаче търговците започнали да колят пред клиенти стоката си, което е тотално забранено от закона. На същото място стопани от близките села продават прясно месо, сланина, домашни суджуци и кървавица и много потребители специално пътуват до пазара, за да заредят фризерите си с уж качествена и не много скъпа мръвка. Луканката примерно върви по 7 лева за килограм, което е в пъти по-евтино от магазините. Закланото на място животно се продава за около 5-6,50 лева за килограм мръвка. Някои от търговците дори мелят директно и кайма пред очите на клиентите. „Провериха ни и написаха сума ти актове. Обясняваха, че било незаконно, защото месото не е изследвано и крие рискове. Писаха актове за по 3 000 лева, а на един колега направо му взеха цялото прасе”, се ожалиха търговци. Друг пазар за животни край Пловдив е в Кричим, където също най-вероятно ще има проверки. \n                    ", "date": "2018.01.21", "title": "Погнаха пазарите за пресни мръвки край Пловдив"}
