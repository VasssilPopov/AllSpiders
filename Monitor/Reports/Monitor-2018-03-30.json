{"url": "http://www.monitor.bg/a/view/43714-%D0%97%D0%B0%D0%BF%D0%BE%D1%87%D0%B2%D0%B0-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%BD%D0%B0-%D0%BA%D0%B0%D0%BC%D0%BF%D0%B0%D0%BD%D0%B8%D1%8F-%D0%9F%D0%BE%D1%85%D0%BE%D0%B4%D1%8A%D1%82-%D0%BD%D0%B0-%D0%BA%D0%BD%D0%B8%D0%B3%D0%B8%D1%82%D0%B5/", "text": "\n                    С честването на Международния ден на детската книга на 2-ри април стартира седмото издание на „Походът на книгите“. Националната кампания ще продължи до 23 април из цялата страна. Официалното начало ще бъде дадено в Столична библиотека от 11.00 часа, като е подготвена и специална празнична програма за малките читатели. Таз годишната кампанията има за фокус ранното детско четене и включва събития, свързани с темата.\n\nПрез 2018 „Походът на книгите“ ще бъде съпътстван от първото издание на Софийския международен литературен фестивал за деца и младежи. Детската публиката ще получи възможността да се срещне с европейски и български писали, поети, художници, както и с илюстратори на книги. Фестивалните събития ще се проведат от 18 до 22 април в Младежки театър „Николай Бинев“.\n\n„Походът на книгите“ ще включва различни инициативи, в които могат да се включат не само деца, а и по-големите. Малчуганите ще могат да изберат любимата си детска книжка по време на националния конкурс „Бисерче вълшебно“. В читалища и библиотеки из страната ще се проведе „Маратон на четенето“. Като част от информационната кампания „Четем заедно, растем заедно“ ще бъде представен представен специален наръчник за родители и учители, насърчаващ детското четене.\n\n \n\n \n\n \n \n\n                    ", "date": "2018.03.30", "title": "Започва национална кампания „Походът на книгите“"}
{"url": "http://www.monitor.bg/a/view/17604-%D0%A0-%D0%9E%D0%B2%D1%87-%D0%BE%D1%82%D0%B8%D0%B2%D0%B0-%D0%BD%D0%B0-%D1%81%D1%8A%D0%B4-%D0%BE%D1%89%D0%B5%D1%82%D0%B8%D0%BB-%D0%B4%D1%8A%D1%80%D0%B6%D0%B0%D0%B2%D0%B0%D1%82%D0%B0-%D1%81-9-%D0%BC%D0%BB%D0%BD-%D0%BB%D0%B2/", "text": "\n                    Софийската градска прокуратура внесе в спецсъда обвинителен акт срещу бившия министър Румен Овчаров за умишлена безстопанственост и за длъжностно престъпление. Това информираха от прокуратурата.\n\nРумен Овчаров е обвинен за това, че в периода от 9 юни 2006 год. до 18 юли 2007 г. като министър на икономиката и енергетиката не е упражнил достатъчно контрол, в резултат на което са последвали значителни щети за \"Мини Бобов дол\" ЕАД в общ размер 8 940 231,47 лева, като престъплението е в особено големи размери и представлява особено тежък случай.\n\nВторото обвинение спрямо Овчаров е за това, че в периода от 31 май 2006 г. до 26 февруари 2007 година превишил властта си и е нарушил служебните си задължения, с цел да набави за частно дружество облага, изразяваща се в осигуряване на възможност за добив на подземни богатства, изключителна държавна собственост, и от това са настъпили немаловажни вредни последици за \"Мини Бобов дол\" ЕАД и българската държава, като случаят е особено тежък.\n\nВ качеството му на министър на икономиката и енергетиката Румен Овчаров бил запознат с влошените финансови показатели на дружеството, поради което извършил смяна на Съвета на директорите. Новоизбраният съвет на директорите предложил три оздравителни плана за дружеството, но и трите били отхвърлени без мотиви от страна на министъра.\n\nПрез пролетта на 2006 г. към дейността на дружеството проявили инвеститорски интерес две частни компании.\n\nВъпреки изискването за провеждане на търг при наличие на повече от един кандидат, Румен Овчаров дал разрешение на \"Мини Бобов дол\" ЕАД да отдаде възмездно под наем за срок от 5 години на \"Ораново\" ЕООД активи, собственост на \"Мини Бобов дол\" ЕАД, при условията на пряко договаряне.\n\nИзвършените две финансови проверки от работни групи към министерство на икономиката и енергетиката констатирали, че вследствие на сключения договор за наем не били постигнати заложените цели и не било постигнато финансово оздравяване на \"Мини Бобов дол\" ЕАД. Дружеството продължавало да работи на загуба и да трупа задължения, тъй като наемната цена дори не покривала амортизационните разходи.\n\nВъпреки че бил запознат с тези констатации, Румен Овчаров умишлено не предприел действия за тяхното отстраняване.\n\nПрез този период Овчаров нарушил служебните си задължения като допуснал да се извършва добив на подземни богатства, изключителна държавна собственост, без проведена процедура за предоставяне на концесия от дружеството наемател, и от това са настъпили немаловажни вредни последици за \"Мини Бобов дол\" ЕАД и българската държава.\n\nРумен Овчаров е с мярка подписка. Ако бъде признат за виновен, той може да получи наказание от три до десет години затвор както и лишаване от право да се заема определена държавна или обществена длъжност и да се упражнява определена професия или дейност.\n                    ", "date": "2018.03.30", "title": "Р. Овч. отива на съд, ощетил държавата с 9 млн. лв."}
{"url": "http://www.monitor.bg/a/view/26105-%D0%9C%D0%B8%D0%BD%D0%B8%D1%81%D1%82%D1%8A%D1%80%D1%8A%D1%82-%D0%BD%D0%B0-%D0%BE%D0%B1%D1%80%D0%B0%D0%B7%D0%BE%D0%B2%D0%B0%D0%BD%D0%B8%D0%B5%D1%82%D0%BE-%D0%9F%D1%80%D0%B5%D0%BF%D0%BE%D0%B4%D0%B0%D0%B2%D0%B0%D1%82%D0%B5%D0%BB%D0%B8%D1%82%D0%B5-%D0%B2-%D1%83%D0%BD%D0%B8%D0%B2%D0%B5%D1%80%D1%81%D0%B8%D1%82%D0%B5%D1%82%D0%B8%D1%82%D0%B5-%D0%BF%D0%BE%D0%BB%D1%83%D1%87%D0%B0%D0%B2%D0%B0%D1%82-%D0%B1%D1%80%D1%83%D1%82%D0%BD%D0%B0-%D0%B7%D0%B0%D0%BF%D0%BB%D0%B0%D1%82%D0%B0-%D0%BE%D1%82-2-800-%D0%BB%D0%B2/", "text": "Академичната автономия била наследство от времето на страха, че може два се върне тоталитарната държава  \n                    \n \n\n \n\n„За да имат бъдеще родните висши учебни заведения трябва да инвестират в младите преподаватели. Тук говорим не само за възнаграждения , а и за други стимули. Защото след няколко години точно днешните млади ще бъдат гръбнака…Нашите изчисления показват, че в момента средната брутна заплата на преподавателите в системата на висшето образование получат брутно 2 800 лв. В тази сума са включени парите за титли, за прослужено време и т.н., като ги махнем излиза че получават брутно по 2 200-2 300 лв. Тези възнаграждения се определят от самите ръководства, не от министерството. В същото време средната брутна заплата на един учител е около 1080-1090 лв…“, заяви министърът на образованието Красимир Вълчев, който изнесе публична лекция на тема „Тенденции и перспективи пред висшето образование в България“ пред преподаватели и студенти от старозагорския Тракийски университет.\n\nТочно 60 минути говори министърът в зала №1 на местната Алма Матер, думите му за брутните възнагражденията дойдоха в отговор на въпрос, зададен от професора по генетика  Лилян Сотиров:“Как да задържа един млад асистент със заплата от 500 лв и стипендия от 450 лв?“.Отговорът предизвика истинска буря сред присъстващите, които не пожелаха да приемат посочените цифри като достоверни.\n\nМинистър Вълчев очерта няколко проблема пред системата на родното висше образование и тенденциите пред него предвид очертаващия се все по-малък броя на завършващи средно образование. Последните проучвания показвали, че близо половината от дипломиралите се у нас висшисти започвали да работят на места, където тапиите не им трябвали. По думите му по-големият проблем е малкият брой кандидатстващи , а не много ВУЗ-ове. При 200 предлагани в началото на 90-те години специалности сега те станали над 300. „Образно казано нямаме  гориво всички да обучават по всичко!“, пошегува се Вълчав и побърза да похвали добрата комуникация на министерството със Съвета на ректорите.Това обаче не означавало че не бива на бъдат правени промени в посока ректорите да бъдат отговорни не само пред избиращите ги, а и пред другите институции.“Само в България и още две страни в Европа имаме толкова затворен модел на академично самоуправление, наследен от времето, когато е имало опасения , че държавата ни може да се върне към тоталитаризма…“, подчерта той в експозето си.\n\nКато неособено ефективна определи системата за акредитация на ВУЗ, министърът на образованието. Повод за това му дали последните резултати, при които 4 университета се оказали с почти еднакви оценки. Това не помагало при вземането на управленческите решения и всъщност ставало дума за „хамалогия и прехвърляне на едни документи“.\n\nОцеляването на отделните висши училища той вижда в създаването на европейски мрежи от университети, които са сред приоритетите на ЕС, но тепърва щели да бъдат обсъждани подробностите.\n\n\n \n                    ", "date": "2018.03.30", "title": "Министърът на образованието:  “Преподавателите в университетите получават брутна заплата от 2 800 лв“     "}
{"url": "http://www.monitor.bg/a/view/69810-%D0%9A%D0%B0%D1%80%D0%B0%D0%BA%D0%B0%D1%87%D0%B0%D0%BD%D0%BE%D0%B2-%D0%90%D1%80%D0%BC%D0%B8%D1%8F%D1%82%D0%B0-%D0%BD%D0%B8-%D0%B5-%D0%B3%D0%BE%D1%82%D0%BE%D0%B2%D0%B0-%D0%B7%D0%B0-%D0%A2%D1%8F%D0%BD%D0%B3%D1%83%D0%BD-1-%D0%B0%D0%BA%D0%BE-%D0%BF%D0%B0%D0%B4%D0%BD%D0%B5-%D1%83-%D0%BD%D0%B0%D1%81/", "text": "\n                    \nАрмията е готова в случай, че Това се разбра от изказване на вицепремиера и военен министър Красимир Каракачанов в Министерски съвет след заседанието на Съвета по сигурност към МС. \"Специализираните химически модули на българската армия са взели необходимите мерки за реакция“, увери министърът. По думите му едва 0,01 % е вероятността при разпадането на станцията, части от нея да попадна у нас. Въпреки това предупреди, ако все пак се случи, хората да не докосват отломките. \"На всеки 89 минути тази станция прелита над територията на България, в продължителност 15-20 секунди\", обясни той и призова да не се внася паника сред населението. Очаква се китайската космическа станция да падне на Земята на 31 март срещу 1 април.\n\n \n\n\n \n                    ", "date": "2018.03.30", "title": "Каракачанов:  Армията ни е готова за „Тянгун 1“, ако падне у нас"}
{"url": "http://www.monitor.bg/a/view/57559-%D0%9E%D1%82%D0%BA%D1%80%D0%B8%D1%85%D0%B0-%D0%BC%D0%B0%D0%B9%D0%BA%D0%B0-%D0%B8-%D1%81%D0%B8%D0%BD-%D0%B2-%D0%B7%D0%B5%D0%BC%D0%BB%D1%8F%D0%BD%D0%BA%D0%B0-%D0%B2-%D0%A8%D1%83%D0%BC%D0%B5%D0%BD/", "text": "Жената не помни откога живеят в изоставения цветарник\n                    75-годишна жена и 50-годишният й син са били открити в землянка до един от централните булеварди на Шумен при почистване на района от храсти. Не е известно от колко време двамата са обитавали изоставено помещение, ползвано някога за цветарник, но социалните служби в града да се мобилизирали и семейството ще бъде настанено в Кризисен център.\n\nТодорка, която казва, че е на 75 или 76 години не може да прецени дали са в землянката от година или повече. Някога живеела с двамата си синове на ул. \"Надежда\". Преди няколко години обаче братята се скарали, и по-малкият разбил главата на 50-годишния днес Румен. Наложило се майка и син да се изнесат от дома си, така попаднали в храсталаците близо до спортна зала \"Плиска\" под старите еврейски гробища. \n\nБърлогата на бездомниците е на много оживено място до жп моста на бул. \"Симеон Велики\" и покрай нея всеки ден минават стотици пешеходци. Никой обаче не забелязвал коптора, защото районът бил обраснал с гъсти храсталаци.\n\nПри разчистване на ниската растителност по северния скат на булеварда работниците от общинското предприятие \"Паркове и обредна дейност\" останали изумени. Щом отрязали няколко храста пред очите им изникнал малък двор, пълен с всякакви битови отпадъци - бутилки, пластмаси, корита. \"Много трудно живеем тук, няма ток, няма вода, за вода ходим до център с тази количка, но и тя се счупи. Носим вода за пиене, за пране няма.\" - разказа пред \"Монитор\" възрастната жена.\n\n\"Общината ще ограничи достъпа до района, по груби изчисления премахването на отпадъците ще струва няколко хиляди лева.\" - коментира пресаташето на кметството Роза Енчева. Майката и синът  ще бъдат настанени в Центъра за временно настаняване на ул. „Шуменска комуна“, докато общината съвместно с Регионалната дирекция „Социално подпомагане“ намерят трайно решение по случая.\n                    ", "date": "2018.03.30", "title": "Откриха майка и син в землянка в Шумен"}
{"url": "http://www.monitor.bg/a/view/28457-%D0%A1-%D0%B1%D0%BB%D0%B8%D0%B7%D0%BE-1000-%D1%81%D0%B2%D0%BE%D0%B1%D0%BE%D0%B4%D0%BD%D0%B8-%D0%BC%D0%B5%D1%81%D1%82%D0%B0-%D1%80%D0%B0%D0%B7%D0%BF%D0%BE%D0%BB%D0%B0%D0%B3%D0%B0%D1%82-%D0%B4%D0%B5%D1%82%D1%81%D0%BA%D0%B8%D1%82%D0%B5-%D1%8F%D1%81%D0%BB%D0%B8-%D0%B2%D1%8A%D0%B2-%D0%92%D0%B0%D1%80%D0%BD%D0%B0/", "text": "\n                    988 свободни места за целодневен прием са обявени във варненските детските ясли за класирането на 31 май. Това съобщиха от дирекция „Здравеопазване“ към Община Варна, които отговарят за яслите. Документите се приемат целогодишно и по електронен път, уточниха оттам. Системата ще бъде затворена за подаване на заявления и корекции от 29 до 31 май, непосредствено преди класирането. Срокът за потвърждаване на приетите деца е до 30 юни. След това хлапетата ще се приемат поетапно по предварително изготвен график. Според публикувания от дирекцията списък, свободните места са най много, 138, в детска ясла №11 „Иглика“, по 100 свободни места има в яслите №2 „Моряче“, №3 „Зайо Байо“ и №13 „Русалка“, по 90 са в „Приказен свят“, „Щурче“ и „Детелина“, 70 са в „Роза“, по 60- в ясли №5 „Чуден свят“ и №14 „Звънче“, 50 свободни места има в „Щастливо детство“ и 40 в ясла №6 „Мечо Пух“.\n                    ", "date": "2018.03.30", "title": "С близо 1000 свободни места разполагат детските ясли във Варна"}
{"url": "http://www.monitor.bg/a/view/10349-%D0%91%D0%BB%D0%B8%D0%B7%D0%BA%D0%B8-%D0%BD%D0%B0-%D0%B7%D0%B0%D1%81%D1%82%D1%80%D0%B5%D0%BB%D1%8F%D0%BD-%D0%BF%D0%B8%D1%82%D0%B0%D1%82-%D0%A6%D0%B0%D1%86%D0%B0%D1%80%D0%BE%D0%B2-%D0%B7%D0%B0-%D0%B5%D0%BA%D1%81%D0%BF%D0%B5%D1%80%D1%82%D0%B8%D0%B7%D0%B0-%D0%BD%D0%B0-%D0%BF%D0%B8%D1%81%D1%82%D0%BE%D0%BB%D0%B5%D1%82%D0%B0-%D0%BD%D0%B0-%D0%BE%D0%B1%D1%89%D0%B8%D0%BD%D0%B0%D1%80/", "text": "\n                    \nДъщерята на застреляния при нелеп инцидент ресторантьор от септемврийското село Виноградец Наско Тонкев-Деница е изпратила писмо до главния прокурор Сотир Цацаров заради съмнения, че случаят с убийството ще бъде потулен. Към писмото са прикрепени над 300 подписа на жители от селото и съседните населени места, които също питат държавен обвинител № 1 какво става с експертизата на оръжието на общинския съветник Лазар Влайков. С пистолета „ Глок“, законно притежаван от бившия общински председател на ситипарламента в Септември, в нощта срещу 1 септември м.г. бе ранен смъртоносно бизнесмена Тонкев, на 47 г., който издъхна на място, а оръжието, според първоначалната версия, се бе оказало в ръцете на 6-годишния племенник на Влайков. Близките на застреляния Тонкев припомнят, че през ноември миналата година наблюдаващият прокурор от Пловдив е дал уверения пред медиите, че най-късно през януари тази година делото ще влезе в съда, но това не се е случило. Затова дъщерята на Тонкев настоява пред главния прокурор Цацаров да проконтролира случая защо се бави. След нелепото убийство на бизнесмена от Виноградец ПП“ГЕРБ“ свали доверието си от тогавашния председател на Общинския съвет Лазар Влайков, а общинската избирателна комисия му прекрати правомощията, но той обжалва и Върховният административен съд го върна като съветник.\n\n \n\n\n\n\n \n                    ", "date": "2018.03.30", "title": "Близки на застрелян питат Цацаров за експертиза на пистолета на общинар"}
{"url": "http://www.monitor.bg/a/view/88180-%D0%92%D0%B4%D0%B8%D0%B3%D0%B0%D1%82-%D0%BF%D1%80%D0%B0%D0%B2%D0%B8%D1%82%D0%B5%D0%BB%D1%81%D1%82%D0%B2%D0%B5%D0%BD%D0%B8%D1%8F-%D0%A4%D0%B0%D0%BB%D0%BA%D0%BE%D0%BD-%D0%B7%D0%B0-%D0%B1%D0%BB%D0%B0%D0%B3%D0%BE%D0%B4%D0%B0%D1%82%D0%BD%D0%B8%D1%8F-%D0%BE%D0%B3%D1%8A%D0%BD/", "text": "Носят го на Велика събота с три специални фенера за 6000 лв.\n                    Благодатният огън ще бъде донесен на Велика събота с правителствения „Фалкон”. Той ще излети в 5,00 часа за Йерусалим с митрополита ни за Западна и Средна Европа Антоний, който ще отпътува за него с двама дякони и неколцина редови свещеници. Това съобщи за „Монитор“ директорът на Дирекцията по вероизповеданията към МС Емил Велинов. Той ще е единственото светско лице, включено в делегацията. В нея няма да има нито един човек от властта. Предвижда се фалконът с благодатния огън на борда да излети обратно за България в 17,00 часа.\n\nОбикновено невещественият пламък в храма над Гроба Господен лумва между 14,10 и 14,40 часа. Веднага щом го вземем, поемаме за летището и се прибираме, за да бъде раздадено от него на представители на всички епархии.\n\nНа свой ред от там ще бъде раздаден на свещениците, за да запалят свещите на вярващите с него при настъпването на Възкресение Христово, поясни Велинов.\n\nПравославната църква вярва, че пламъците се появяват от само себе си по време на молитвите на Йерусалимския патриарх в усамотено място в храма. Смята се, че в първите минути огънят не изгаря при допир.\n\nСамото донасяне на благодатния огън ще стане в специални фенери, всеки от които струва 2000 лв. Светият синод е купил три такива от скандинавска страна. Те са огнеупорни и защитени по такъв начин, че дори да се изпуснат или обърнат, трудно могат да причинят пожар.\n\nПренасянето на невеществения пламък от Йерусалим в България се осъществява вече за четиринадесети път.\n\nПървоначално владиците го носеха в обикновени фенери, а след това във военни.\n\nМеждувременно от Светия синод съобщиха, че на Цветница в неделя патриарх Неофит, който е и Софийски митрополит, ще отслужи света литургия в катедралния храм „Свети Александър Невски“. На Велика събота, от 23,30 часа той ще се помоли при изгасени свещи в олтара на храма, а след това точно в 0,00 часа ще поздрави вярващите с настъпилото Възкресение Христово и ще изнесе от олтара свещ, запалена с благодатния огън от Йерусалим, от който да запалят християните своите вощеници. След това Светейшият ще отслужи света литургия. В неделя от 11,00 часа той ще отслужи света литургия, наречена второ Възкресение, в храма „Света Неделя“.\n                    ", "date": "2018.03.30", "title": "Вдигат правителствения „Фалкон” за благодатния огън"}
{"url": "http://www.monitor.bg/a/view/61532-%D0%9F%D1%80%D0%B5%D0%B4%D0%B8-%D0%92%D0%B5%D0%BB%D0%B8%D0%BA%D0%B4%D0%B5%D0%BD-%D0%90%D0%B3%D0%BD%D0%B5%D1%82%D0%B0-%D0%BE%D1%82-%D0%9C%D0%B0%D0%BA%D0%B5%D0%B4%D0%BE%D0%BD%D0%B8%D1%8F-%D0%BC%D0%B0%D1%81%D0%BE%D0%B2%D0%BE-%D0%B5%D0%BC%D0%B8%D0%B3%D1%80%D0%B8%D1%80%D0%B0%D1%82-%D0%B2-%D0%91%D0%BB%D0%B0%D0%B3%D0%BE%D0%B5%D0%B2%D0%B3%D1%80%D0%B0%D0%B4/", "text": "\n                    Дни преди Великден се забелязва засилен „мигрантски“ поток на агнета, както живо тегло, така и заклани, готови за печене от град Делчево в република Македония до Благоевград. Причината за тази „миграция“ е много по-ниската цена на агнешката мръвка на пазара в Делчево, както и доброто й качество.\n\nДокато на животинския пазар край Благоевград цената на агнетата живо тегло се закова на 6 лева, а на яретата – 5,50 лева, то в Делчево агнетата вървят от 3 до 4 лева на килограм живо тегло. В благоевградските магазини агнешката плешка се предлагаза 13,50лева, а бута 14 лева, докато при съседите ни от Македония заклано и изчистено агне се предлага за 9-10 лева/кг заедно с дреболиите.\n\nДруг бонус за благоевградчани, които им предлагат братята от Македония е, че те по телефона могат да си поръчат агнета, като отиват в уговорения ден и час и си го купуват пресно заклано. Собствениците на квартални магазини и заведения в Благоевград се възползват от ситуацията, като закупуват агнешкото от Делчево и после го предлагат на нашенските завишени цени. Ако яйцата в Благоевград сега се купуват по 23-27 ст., то в Делчево са под 20 ст. Единствено не става ясно, как живите агнета, или мръвката минават през граничния контрол и с какви санитарни документи, коментират експерти.\n\nМакедонския град Делчево отстои само на 45 км от Благоевград и на 25 км от граничния пункт Станке Лисичково. От десетилетия хората от двете страни на границата си разменят взаимни посещения, популярни напоследък с наименованието шопинг туризъм. Докато нашенци редовно ходят в Делчево при тамошните зъболекари, които почти всички са завършили в София, за да лекуват зъбите си на ½ по-ниски цени от тукашните, то братята от Македония си купуват от Благоевград съвременните телефони, таблети или лаптопи на поне 3 пъти по-евтини цени от тамошните.\n\nАко по-евтините телефони в благоевградските магазини се предлагат за 130-150 лева, то в Делчево цените тръгват от 200 евро нагоре. В Делчево домати и краставици сега се предлагат за около 1 лев, а качествената домашна „Жолта“ ракия върви по 5 лева за литър. Друго улеаснение за нашенеца е, че навсякъде се пазарува в левове.\n                    ", "date": "2018.03.30", "title": "Преди Великден: Агнета от Македония масово „емигрират“ в Благоевград"}
{"url": "http://www.monitor.bg/a/view/6952-%D0%91%D0%B8%D0%B2%D1%88-%D0%B4%D0%BE%D1%86%D0%B5%D0%BD%D1%82-%D0%BE%D1%82-%D0%A1%D0%A3-%D0%B6%D0%B8%D0%B2%D1%8F%D0%BB%D0%B0-%D1%81-%D1%80%D0%B0%D0%B7%D0%BB%D0%B0%D0%B3%D0%B0%D1%89%D0%B8%D1%8F-%D1%81%D0%B5-%D1%82%D1%80%D1%83%D0%BF-%D0%BD%D0%B0-%D1%81%D1%8A%D0%BF%D1%80%D1%83%D0%B3%D0%B0-%D1%81%D0%B8/", "text": "\n                    Доцент по физиология на растенията в Софийския университет живее в пълна мизерия. 86-годишната Николина Ковачева дели един апартамент с куче, коте и разлагащия се труп на своя съпруг. Съседи разказват, че от апартамента на жената се носи непоносима миризма.\n\nБлок 58 в столичния квартал \"Гео Милев\" е дом за мнозина и затвор за Николина. Почти цяло десетилетие 86-годишната жена не е излизала от дома си, информира \"Bulgaria ON AIR\".\n\nДо съвсем скоро живеела със съпруга и сина си. Но двамата умират, а тя остава сама. След това идва и сигналът за тежка миризма на мърша, която се носи от апартамента на доцент Ковачева.\n\nПолицаите се натъкват на смразяваща гледка - до ваната лежи труп на мъж, който се разлага. Оказва се, че това е починалият преди три седмици съпруг на Николина. А до него стояло кучето. Съседката Ралица извела животното от банята и проверила стаята на Николина. Лекарят, който се отзовал на повикването, установил, че жената е с деменция.\n\nСъс съпруга си осиновяват момче - Ивайло, което от години имал проблеми с наркотиците, а преди 2 месеца издъхва на операционната маса.\n\nОт полицията обясняват на Ралица, че още в понеделник са потърсили социалните. Те обаче не реагирали, твърдят униформените. Могат да настанят жената в дом за възрастни, но първо трябва да бъде прeгледана от лекар.\n\nНиколина обаче отказва категорично, което връзва ръцете на социалните.\n                    ", "date": "2018.03.30", "title": "Бивш доцент от СУ живяла с разлагащия се труп на съпруга си"}
{"url": "http://www.monitor.bg/a/view/46682-%D0%91%D0%B8%D0%B2%D1%88-%D0%B3%D0%B0%D1%80%D0%B4-%D0%BD%D0%B0-%D0%9E%D1%87%D0%B8%D1%82%D0%B5-%D1%80%D0%B0%D0%B7%D0%B1%D1%80%D0%B0-%D1%87%D0%B5-%D0%B5-%D0%B8%D0%B7%D0%B4%D0%B8%D1%80%D0%B2%D0%B0%D0%BD-%D0%BE%D1%82-%D0%A4%D0%B5%D0%B9%D1%81%D0%B1%D1%83%D0%BA/", "text": "Коце Бащата заплашва потребители в социалната мрежа\n                    Бившият охранител на несебърския бос Димитър Желязков – Константин Вълчев, по прякор Коце Бащата или още познат като Мамута е един от издирваните от МВР опасни престъпници, които са на свобода. Припомняме, че МВР разпространи снимки във \"Фейсбук\" на 57 престъпници, които се издирват. Броят на качените фотоси всеки ден нараства, а от „Национална полиция“ се заканиха, че това ще продължи, за да знаят хората с кого живеят, кой техния съсед и с кого пазаруват в един магазин.\nПодобно на случая с издирвания от СДВР Красимир Тончев от четвъртък, който завърза разговор с граждани под снимката си, Коце Бащата също не остана длъжен на потребителите, които не спестиха една и две обиди към него. Страшилището заплаши един от потребителите с гневното: „Кой ши бийш ве спермооо?“. 37-годишният мъж е гравитирал известно време около Митьо Очите и е с богата криминална история. Работел като гард в различни заведения. Бащата е разследван за рекет и продажба на дрога.\nСДВР също излязоха с коментар на страницата си във Фейсбук по случая с Красимир Тончев: „Много добре г-н Тончев знае, че е осъден и че трябва да си излежи наказанието и затова е извън България. Затова е даден за издирване на Интерпол. Колегите които го издирват от Тополовград също му имат телефона. Повечето, които са публикувани се укриват извън България , а там се издирват от служители от България а от служители на съответната държава“, казват администраторите на страницата на столичната полиция.\nВ петък от МВР дадоха и друго обяснение за инициативата си в социалната мрежа. Всичко станало заради убиеца от Нови Искър, който изтреби цяло семейство, докато е бил издирван.\nТова заяви за Нова тв шефът на сектор „Издирване” в Главна дирекция “Национална полиция” Ивайло Димитров. Общо 1 119 са издирваните лица, като 149 са открити през миналата година. Качвайки снимките на издирваните в социалните мрежи, полицията цели да ги открие по-лесно дори чрез хора, които са имали досег до тях. С оглед на това идеята е да се визуализират тези лица и да се приемат в известност.\nЕдин от издирваните Красимир Тончев сам се свърза с МВР, като остави телефонния си номер под поста на полицията. „Свързахме се с това лице на посочения от него телефон. Лицето заяви, че пребивава на територията на Германия и ще се върне в страната след два месеца“, посочи Ивайло Димитров.\n„Искаме да установим къде са пропуските, за да си отстраняваме в бъдеще“, допълни шефът на сектор „Издирване“. Той коментира още, че полицията има информация и за братя Галеви. „Братя Галеви са извън пределите на страната, разполагаме с информация къде се намират, може би“, подчерта експертът, като допълни, че данните се проверяват.\n                    ", "date": "2018.03.30", "title": "Бивш гард на Очите разбра, че е издирван от „Фейсбук“"}
{"url": "http://www.monitor.bg/a/view/16385-%D0%A2%D1%80%D1%8A%D0%BC%D0%BF-%D0%90%D0%BA%D0%BE-%D0%A0%D1%83%D1%81%D0%B8%D1%8F-%D0%B8%D1%81%D0%BA%D0%B0-%D0%BD%D0%BE%D0%B2%D0%B0-%D0%BD%D0%B0%D0%B4%D0%BF%D1%80%D0%B5%D0%B2%D0%B0%D1%80%D0%B0-%D0%B2%D1%8A%D0%B2-%D0%B2%D1%8A%D0%BE%D1%80%D1%8A%D0%B6%D0%B0%D0%B2%D0%B0%D0%BD%D0%B5%D1%82%D0%BE-%D1%82%D0%BE%D0%B2%D0%B0-%D0%BC%D0%BE%D0%B6%D0%B5-%D0%B4%D0%B0-%D1%81%D0%B5-%D1%83%D1%80%D0%B5%D0%B4%D0%B8/", "text": "\n                    „Ако Русия иска нова надпревара във въоръжаването – това може да се уреди, но ще я спечеля аз”. Това е заявил американският президент Доналд Тръмп по време на телефонен разговор с руския си колега Владимир Путин, твърди Ен Би Си.\n\nСпоред източниците на телевизията Тръмп възнамерява да се срещне с Путин, за да обсъдят именно тази тема.\n\nМеждувременно Тръмп заяви, че САЩ ще сложат край на военното си присъствие в Сирия „много скоро“, противопоставяйки се на държавния си секретар и на този по отбраната, според които американските войски трябва да останат в арабската държава в обозримо бъдеще. Декларацията на Тръмп е поредният случай, в който той публично уронва престижа и противоречи на своя екип за външна политика, отбелязва „Политико“.\n\nВ изказването си държавният глава се похвали, че САЩ печелят битката си с терористичната групировка „Ислямска държава“ и се зарече, че щом битката свърши, американските войски ще напуснат Сирия.\n\nПентагонът призна присъствието на 2000 военнослужещи в Сирия, много от които Специални сили, работещи в тясно сътрудничество с кюрди и арабски милиции срещи „Ислямска държава“, която през последната година загуби почти цялата територия, която беше превзела в страната.\n\nДиректорът на ЦРУ Майк Помпео, с когото Тръмп смени Рекс Тилърсън и стана и съветник по въпросите за националната сигурност, също е изказвал мнение, че САЩ имат интереси в Сирия, които се простират извън военната победа над „Ислямска държава“.\n                    ", "date": "2018.03.30", "title": "Тръмп: Ако Русия иска нова надпревара във въоръжаването – това може да се уреди"}
{"url": "http://www.monitor.bg/a/view/61499-%D0%A5%D0%BE%D1%80%D0%BE%D1%81%D0%BA%D0%BE%D0%BF-%D0%B7%D0%B0-30-%D0%BC%D0%B0%D1%80%D1%82-%D0%BF%D0%B5%D1%82%D1%8A%D0%BA/", "text": "\n                    \n\n\nСега е момента да промените излъчване и визия, да направите впечатение, да привлечете нови съюзници и клиенти. Днес полезните вещества и мисли лесно се усвояват. Следвайте съветите на тези, които винаги са ви помагали. Планирайте да се сближите тази вечер с хора, които ще бъдат полезни за бъдещето и личните ви инициативи. Не може да си първосигнален и да очакваш да те приемат в престижна среда без намек за лично излъчване и елегантност. Заемете се със себе си, идете на фризьор, работата да почака.\n\n\n\n\n\n\n\n\n\n\n\n \n\n\n\nЕдин от най-силните дни за родените в третата декада, особено ако са вещи в новите модни тенденции и изисквания на обществото. Тази вечер може да блеснете на червения килим. Не се затваряйте у дома, разходете новия си тоалет, търсете нови връзки и не се задоволявайте с малко. Много хора ще копират от вас поведение и държание. Телецът разбира от мода и често диктува новостите. И ако ви остане време свършете и някоя работа. Оглеждайте се за нещо различно. Планирайте делова вечеря, преговаряйте.\n\n\n\n\n\n\n\n\n\n\n \n\n\n\nДнес действате разсеяно или тези, на които смятате да се опрете не са в час с изискванията на момента. Родените в третата декада може да се подхлъзнат на динената кора на предоверяването. Възникват проблеми, които до вечерта трябва да се решат. В последния момент ще получите нова информация позволяваща да реагирате изпреварващо и в следващите дни да диктувате правилата. Не бързайте да правите комантари и разкрития. До обед намерете време за себе си. Никъде на отивайте неглиже. Важното отлагайте за вечерта.\n\n\n\n\n\n\n\n\n\n\n \n\n\n\nНе пропускайте в този ден да видите свят и той вас. Тествайте нов козметичен продукт, променете прическа и визия. Нововъведенията и промените, които правите и на работното място ще привлекат нови клиенти. Тази вечер е добре да се разберете по важни делови въпроси. Утре конкуренцията ще излезе с нови виждания и нов подход и дано с днешните си инициативи и действия да я изпреварите. Не планирайте за уикенда тежки физически натоварвания, иде Цветница. Почивайте сред свои цветя и на свой терен.\n\n\n\n\n\n\n\n\n\n\n \n\n\n\nДен на полезните продукти и делови срещи. Енергия, кръв и полезни вещества прекрасно циркулират в организма ни. И насрочените разговори ще тръгнат в благоприятна за бъдещето ви посока. Ще се появи стар проблем, но ако покажете стабилност и не нервничите нещата ще се уредят. До утре ще се похвалите с придобивка и шанс да влезете в нова среда не само в бизнеса, но и в личните връзки. Не се изолирайте, покажете се с целия си лъвски бляък на престижни мероприятия. Трудно е да засенчиш царствения Лъв.\n\n\n\n\n\n\n\n\n\n\n \n\n\n\nДен на голямата реклама за това, което правите и творите, за личните ви дарби и дизайнерски талант. Очаквайте поръчки и предложения. Хората на модата и изкуството са във вихъра на приближаващата Цветница. Организирайте тържества и купони, станете част от пролетното оживление на пазара и се рекламирайте по всички възможни начини. Ще продадете дори и непродоваемото преди. Тествайте нов продукт, идете на масаж, бъдете цветни и неотразими. Вечерта Луната напуска вашия знак.\n\n\n\n\n\n\n\n\n\n\n \n\n\n\nДнес съдбата завърта своето колело, оставя на втори план служебната амбиция и внася оживление в отношенията. Облечете нещо свежо и модерно, освежете се с посещение в център за разкрасяване. Сега е момента да разходите новите дрехи и да блеснете с излъчване. Вечерта се включете в пролетни купони и чествания. Утре е Лазаровден, празник за душата, цветята и красотата. Станете и тръгнете напред, бъдете неотразими, вдигнете глава от вечното тичане по задачи. Магичен ден. И най-неприятните проблеми бързо ще се решат.\n\n\n\n\n\n\n\n\n\n\n \n\n\n\nДенят се свързва с пръстена и колелото. Наближават празници, които може и да ви оженят независимо на каква възраст сте или се чувствате. Постарайте се да изглеждате добре, купете нови дрехи, променете прическа и грим. Ден на полезните продукти, на полезните съвети и предписания. Тази вечер с лекота може да се освободите от неприятностите и мислите, които отдавна ви измъчват и терзаят. Давайте го по-лежерно, радвайте се на света, използвайте максимално всеки шанс за работа или близост.\n\n\n\n\n\n\n\n\n\n\n \n\n\n\nДен на трансформации, които стават трудно, но с които ще трябва да се справите, да ги предизвикате, приемете и продължите напред. Родените в третата декада са в по-трудна позиция. Ще получите нова информация помагаща да отворите вратата на страха и да видите какво се крие зад нея. До вечерта може да се справите поне с един проблем и утре да продължите в нова среда. Колелото на съдбата се завърта, променя виждания и посоки. Нищо не става по лесния начин, но промените не могат да се спрат.\n\n\n\n\n\n\n\n\n\n\n \n\n\n\nИ пред вас се отварят неподозирани възможности, които няма да се повторят скоро. Родените в третата декада ще получат шанс за професионална и творческа изява. Не отклонявайте покани, рекламирайте се, търсете начин да представите творбите и продуктите на труда си. Може да осъществите перспективни връзки и да влезете в подходяща среда. Първото впечатление е от особено значение. Никъде не отивайте неглиже и без нужната подготовка. Този ден може да ви направи с една идея по известни и търсени.\n\n\n\n\n\n\n\n\n\n\n \n\n\n\nПоработете над личната си визия и излъчване. Извадете новите дрехи, бъдете различни, привлечете вниманието. Ще отворите нова страница в общуванията и начина си на живот. Чакат ви чудесни цветни празници. През деня свършете и някоя работа, правете предложения и чакайте такива. Тази вечер ще завърти колелото на живота ви и от утре може да работите и действате различно, в по добра среда, сред хора които ви разбират и ценят. Не се свивайте и ораничавайте независимо колко ви е свил и ограничил живота.\n\n\n\n\n\n\n\n\n\n\n \n\n\n\nРодените в третата декада срещат стена от неразбиране и противопоставяне. Децата са неуправляеми, половинката мисли само за себе си и не е склонна да помага. И на работното място ще ви стоварват чужда отговорност. Съветът е да задействате основното си рибешко оръжие, да се „изхлузите” като риба от вечните ангажименти и отговорности и да помислите за себе си. Идете на козметик, посетете център за разкрасяване, днес полезните продукти лесно се усвояват. Усвоете и ново поведение и ще привлечете вниманието.\n\n\n\n\n\n\n\n\n\n\n\n\nЛичната ви година е осмица. Ще постигнете много, ще се похвалите с професионална и лична победа и може да влезете в нова бизнес среда. Чакайте повишение. Уредете нова работа, започнете нова дейност и бъдете готови да оберете плодовете на дълги години старание през 2019г. Последните два месеца на 2018 г. ще са особено плодотворни.\n\nРодените днес притежават моден, дегустаторски и диетологичен талант. С някакво шесто чувство ще надушват тенденциите и ще водят в класациите. В началото на живота си ще бъдат прекалено доверчиви и открити, но с годните ще се научат да защитават таланта, работата и творбите си. Ще бъдат ексцентрични в чувствата.\n\nЗаченатите днес ще живеят дълго, но ще са тотално зависими от обстоятелствата. Почти нищо няма да зависи от тях, вятърът на съдбата ще ги отвее в далечни краища.\n\n                    ", "date": "2018.03.30", "title": "Хороскоп за 30 март – петък"}
{"url": "http://www.monitor.bg/a/view/56143-%D0%9F%D1%80%D0%B5%D1%81%D0%BB%D0%B0%D0%B2%D0%B0-%D1%87%D0%B0%D0%BA%D0%B0-%D0%BC%D0%BE%D0%BC%D0%B8%D1%87%D0%B5/", "text": "\n                    Преслава е бременна в четвърти месец. Звездата и любимият й Павел очакват момиченце. Певицата кара изключително тежка бременност и това налага да отменя постоянно участията си. Изпълнителката прекарвала повече време в тоалетната, която преди обикновено използваше за офис за бели наслади, а днес, за да повръща, пише Блиц.\n\nПреди дни Преси отказала участие в култова столична чалготека, като причина за това било силно неразположение. Певицата развила параноя, че може да се случи нещо лошо с бебето,затова се пазела много.\n\n„Все пак с Павел хавана последния влак. Толкова години търсеше мъж, който да й направи дете. А и не е първа младост“, шушукат завистливи колежки. Преслава упорито криеше връзката си с бившия на Златка Райкова Павел Лазаров, докато не го представи публично през октомври миналата година.\n\nПетя от Добрич отричаше, че чака дете от бизнесмена, но миналата седмица призна за щастливото събитие. \"Затегнете коланите! Бебе на борда\", обяви Преслава в Инстаграм, качвайки снимка от колата си. На кадъра певицата е облякла тениска с надпис AC/DC. Тя добави хаштаговете #бременност и #бременна жена.\n \n                    ", "date": "2018.03.30", "title": "Преслава чака момиче"}
{"url": "http://www.monitor.bg/a/view/89632-%D0%94%D0%B0%D0%BD%D0%B0%D0%B8%D0%BB-%D0%A1%D1%82%D0%B0%D0%BD%D0%BE%D0%B5%D0%B2-%D0%B8%D0%B7%D0%BB%D0%B8%D0%B7%D0%B0-%D0%B7%D0%B0-%D1%81%D0%B2%D0%B5%D1%82%D0%BE%D0%B2%D0%BD%D0%B0-%D1%82%D0%B8%D1%82%D0%BB%D0%B0-%D0%BD%D0%B0-%D0%B3%D0%B0%D0%BB%D0%B0-%D0%B2%D0%B5%D1%87%D0%B5%D1%80-%D0%B2-%D0%A1%D0%BE%D1%84%D0%B8%D1%8F/", "text": "\n                    \nБългаринът Данаил Станоев ще спори за световната титла на WBC CISBB (на славянските народи) в първата по рода си гала вечер на професионалния и аматьорския бокс. Тя ще се проведе на 21 април в зала „Овергаз Арена“ в София. Специален гост и супервайзер на събитието ще бъде президентът на организацията и член на УС на WBC Владимир Николаевич Ляптев.\n\nЗа пояса Станоев, чийто мениджър е Венцислав Георгиев, ще боксира срещу Евгений Алейник от Беларус в кат. до 59 кг в 12 рунда по 3 минути. При успех, българинът не само ще запише 11-ата си победа в кариерата, но ще си направи и добър подарък за 30-ия си рожден ден, който ще отпразнува 10 дни по-рано.\n\nСтаноев е многократен държавен шампион по кикбокс и муай тай, в професионалния бокс е от 2014 година. Той има баланс от 10 победи и 3 загуби и е носител на пояса на профипромоутърите от Англия за 2016 година, което го изведе на водещи позиции в ранглистите и му даде шансове да атакува титли от ранга на световен шампион на WBC CISBB (на славянски народи).\n\nОсвен мача за титлата, в гала вечерта ще бъдат включени още 6 рейтингови срещи на професионалисти, две от които ще се играят в 6 рунда, а останалите 4 - в 4 рунда. Зрителите в зала „Овергаз Арена“ ще видят и два мача на аматьори. За участие в тях организаторите обмислят да поканят водещите ни национали Даниел Асенов (52 кг) и Петър Белберов (+91), които с успех играят в WSB профисериите на AIBA.\n\nПървата по рода си гала вечер на професионалисти и аматьори у нас се организира от Българския професионален боксов съюз с президент Никола Николов и с дейното участие и подкрепа на президента на БФБокс Красимир Инински – ръководител на българския бокс.\n\nПовече подробности за събитието ще бъдат дадени на пресконференция след Великден, а в навечерието на галата ще има и специална среща с участниците в нея.\n\n\n \n                    ", "date": "2018.03.30", "title": "Данаил Станоев излиза за световна титла на гала вечер в София"}
{"url": "http://www.monitor.bg/a/view/22581-%D0%9F%D0%B8%D1%88%D0%BC%D0%B0%D0%BD-%D1%81%D0%BA%D1%83%D0%BB%D0%BF%D1%82%D0%BE%D1%80-%D0%B8%D0%B7%D0%B2%D0%B0%D1%8F-%D0%B2%D1%82%D0%BE%D1%80%D0%B8-%D0%B1%D1%8E%D1%81%D1%82-%D0%BD%D0%B0-%D0%A0%D0%BE%D0%BD%D0%B0%D0%BB%D0%B4%D0%BE/", "text": "Сега изглеждам по-добре, въздъхна футболистът\n                    \nПишман скулпторът Емануел Сантос получи втори шанс да изработи бюст на звездата на световния футбол Кристиано Роналдо. Първото творение на 41-годишния артист можеше да бъде окачествено като пълно недоразумение, коментира американското списание „Bleacher Report“. Нещо повече. Изданието осигури средства, за да направи Сантос втория си опит, тъй като бюстът на Кристиано, който вече година се мъдри на входа на летището в Мадейра – родното място на футболиста, е по-скоро гротеска. На всичко отгоре според повечето анкетирани пътници, сходство между бронзовото произведение и оригинала изобщо нямало.\n\nСамият Сантос пък прие критиките с голяма доза раздвоение. След като първата горчилка от критиките отмина, той коментира: „Е, все пак имаше някаква полза. Ако не бях направил първия вариант на бюста, сега никой нямаше да говори за мен.“\n\nМеждувременно Джорджина - приятелката на Кристиано Роналдо, даде откровено интервю, в което говори за детството си, за пътя, който е изминала преди да заживее в Мадрид и началото на връзката си с португалската звезда.\n\n„Баща ми е от Аржентина, а майка ми от Мурсия. Заминали за Буенос Айрес със сестра ми, която е родена в Жирона, за да я запознаят с роднините на татко. Решили да останат известно време и съм се родила аз. Татко опитал да убеди мама да останат да живеят там, но тя не пожелала. Така сме се върнали в Испания. Аз съм била на годинка“, разказва Джорджина, която отказа обаче да сподели с какво се занимава баща ѝ, като заяви, че предпочита да не се навлиза дотолкова в личното ѝ пространство.\n\n„На пет години започнах да ходя на класически балет. Преустанових заниманията на 17 години, каза още тя. Исках да уча в университет, но знаех, че преди това трябва да работя, защото исках да ида в Мадрид. Работила съм като камериерка, а когато си събрах пари, успях да замина за Мадрид на 19 години сама. Честно казано не съм изпитвала страх“.\n\nДжорджина се върна назад и в началото на връзката си с Кристиано: „В началото всичко беше добре, докато не се появиха снимките от Париж. Пресата ме преследваше. Криех се, но те ме търсеха в магазина. Също така звъняха в работата ми, като се представяха за клиенти. Започнах да се чувствам много неудобно и така напуснах“.\n\n\n \n                    ", "date": "2018.03.30", "title": "Пишман скулптор извая втори бюст на Роналдо"}
{"url": "http://www.monitor.bg/a/view/88995-%D0%A8%D0%B5%D1%84%D0%BA%D0%B0-%D0%BD%D0%B0-%D0%A7%D0%B5%D0%BB%D1%81%D0%B8-5%D0%B0-%D0%BF%D0%BE-%D0%B2%D0%BB%D0%B8%D1%8F%D0%BD%D0%B8%D0%B5-%D0%B2-%D1%81%D0%BF%D0%BE%D1%80%D1%82%D0%B0/", "text": "\n                    \nДиректорката на футболния „Челси“ Марина Грановская зае петото място в списъка на най-влиятелните жени в световния спорт, според класацията на списание „Форбс“. Съветничката на Роман Абрамович, която работи в структурите на олигарха от 1997 г. насам, в последните години на практика управлява еднолично един от най-мощните клубове на планетата. Тя се явява и главното свързващо звено между Абрамович и останалите директори на клуба и се занимава с всички футболни въпроси – от назначаването на треньора, до продължаването на всички договори на футболистите.\n\n„Грановска държи реалната власт в „Челси.“ Тя не държи да бъде известна, но на всички е ясно, че тя е главният човек“, писа по този повод в. Evening Standard след назначаването й на поста през 2014 г.\n\nПървото място в класацията заема генералният секретар на ФИФА Фатма Самура от Сенегал. Сред действащите спортистки в първата десетка е тенисистката Каролин Вожнячки, която заема 8-ата позиция.\n\n \n\n\n \n                    ", "date": "2018.03.30", "title": "Шефка на „Челси“ 5-а по влияние в спорта"}
{"url": "http://www.monitor.bg/a/view/26811-%D0%A1%D0%90%D0%A9-%D0%BF%D0%BE%D0%BB%D1%83%D0%B4%D1%8F-%D0%BF%D0%BE-%D0%98%D0%B1%D1%80%D0%B0%D1%85%D0%B8%D0%BC%D0%BE%D0%B2%D0%B8%D1%87/", "text": "Ветеранът прибира 10 пъти по-малко от \"Юнайтед\", но печели от реклами\n                    \nНовото попълнение на „Лос Анджелис Галакси“ Златан Ибрахимович бе посрещнат като истински крал в САЩ. Тълпа от възторжени привърженици го чакаше на летището в американския град и въпреки късния час превърнаха първия му ден на американска земя в празник. На слизане от самолета Ибрахимович бе изненадан с песни и възторжени възгласи, които той посрещна в отлично настроение. Нападателят раздаде куп автографи и се снима с всички очакващи го привърженици. „Галакси“ се погрижи за истерията сред феновете, подгрявайки идването му с изработката на редица артикули и сътвори еуфория покрай новата си супер-придобивка с хаштага „#zLAtan“ посредством игра на думи с името на Ибрахимович и инициалите на Лос Анджелис – L.A.\n\nС идването си в „Галакси“ Ибрахимович прие предизвикателство номер девет в кариерата си, а САЩ е седма страна като дестинация в професионален план. „Щастлив съм да играя в най-силния тим в щатите. Чувствам се добре. Това е добре и за мен. Имам много очаквания. Ще дам най-доброто от себе си. Нуждая се да играя“, каза Ибра, който не скри разочарованието си от отпадането от Шампионската лига с „Манчестър Юнайтед“, което се превърна и в основна причина да си тръгне от Англия.\n\nПреди седмица Ибра разтрогна по взаимно съгласие договора си с английския гранд и пое към „Галакси“. Според медийните информации нападателят ще получава поне 10 пъти по-малко от периода си в „Юнайтед“, тъй като таванът на заплатите в Мейджър Сокър Лийг не позволява основното възнаграждение на Ибра да бъде космическо. Източници на Sports Illustrated твърдят, че шведският голаджия е подписал договор до края на 2019 година, според който ще заработва по 1,5 милиона долара на година. На „Олд Трафорд” таранът се разписваше за възнаграждение между 15 и 20 млн. евро. Със сигурност обаче шведът ще изкара много повече пари от спонсорски договори.\n\n\n \n                    ", "date": "2018.03.30", "title": "В САЩ полудяха по Ибрахимович"}
{"url": "http://www.monitor.bg/a/view/39500-%D0%9A%D0%BE%D0%BB%D0%B0-%D0%B8-19-%D0%BF%D0%BE-5000-%D0%BB%D0%B2-%D0%B2%D1%8A%D0%B2-%D0%92%D1%82%D0%BE%D1%80%D0%B8-%D1%88%D0%B0%D0%BD%D1%81-%D0%B7%D0%B0-%D0%A6%D0%B2%D0%B5%D1%82%D0%BD%D0%B8%D1%86%D0%B0/", "text": "\n                    \nБългарският спортен тотализатор пуска допълнителни награди за \"Втори шанс\" за тираж №26 на Цветница. За играта \"5 от 35\" ще има 19 печалби по 5000 лв., а в \"6 от 49\" - лек автомобил, плюс 2 по 15 000 лева. Техните собственици ще бъдат изтеглени чрез жребий между номерата на фишовете, пуснати за тиража. Общата сума за допълнителните печалби ще надхвърли 330 000 лева. По данни на Националния статистически институт над 400 000 българи носят имена на цветя. Те са най-многобройната група, която празнува имен ден.\n\nВ четвъртъчния тираж №25 най-голямата печалба дойде от играта \"Тото Джокер\". Късметлия, играл с 4 комбинации за \"5 от 35\" и 35 за \"джокера\" за 9 лв. ще прибере 21 952 лева. Той е уцелил единствената тройка за 21 497,20 лева и 12 двойки по 37,90.\n\nВ \"5 от 35\" пък паднаха 4 пети;и по 11 748,30 лева - по 2 в двете тегления. Една от тях обаче беше \"гарнирана\" със 7 тройки по 3,40 и още четворка от I теглене за 56,00 и 2 тройки по 3,10 лв. Така събра сумата от 11 834,30 лева.\n\nДо неделя джакпотът в \"6 от 49\" ще мине 2 860 000 лв. с очакваните нови постъпления от над 75 000. В \"5/50 - 1/12 Зодиак\" си стоят непроменящите се 3 млн. лева, в \"6 от 42\" ще се съберат към 485 000, а в \"Рожден ден\" - към 20 000.\n\nТото печалби, тираж №25\n\n\"6 от 49\": Числа - (1, 3, 4, 17, 35, 46); 6 - няма, 5 - 10 по 2109,50 лв., 4 - по 48,70 лв., 3 - по 3,40 лв.; ДЖАКПОТ: 2 786 077,13лв.\n\n\"6 от 42\": Числа - (6, 11, 18, 33, 40, 41); 6 - няма, 5 - 5 по 1811,10 лв., 4 - по 24,30 лв., 3 - по 2,40 лв.; ДЖАКПОТ: 465 362,59лв.\n\n\"5 от 35\": I теглене - (13, 15, 19, 27, 31); 5 - 2 по 11 748,30 лв., 4 - по 56,00 лв., 3 - по 3,10 лв.; II теглене - (19, 22, 27, 31, 35); 5 - 2 по 11 748,30 лв., 4 - по 66,80 лв., 3 - по 3,40 лв.\n\n\"5/50 - 1/12 Зодиак\": Числа - (16, 26, 30, 39, 43); Зодия 2 - Телец; 5+1 - няма, 5 - няма, 4+1 - 1 от 5000,00 лв., 4 - 3 по 500,00 лв., 3+1 - 13 по 100,00 лв., 3 - 125 по 10,00 лв., 2+1 - по 5,00 лв., 1+1 - по 1,50 лв., 2 - по 0,80 лв., 0+1 - по 1,00 лв.; ДЖАКПОТ: 3 000 000,00 лв.\n\nТото Джокер: Позиции - (4, 5, 8); Цифри - (6, 0, 7); 3 - 1 от 21 497,20 лв., 2 - 567 по 37,90 лв.; ДЖАКПОТ: 0,00 лв.\n\n\"5 от 35\": I теглене - (13, 15, 19, 27, 31); 5 - 2 по 11 748,30 лв., 4 - по 56,00 лв., 3 - по 3,10 лв.; II теглене - (19, 22, 27, 31, 35); 5 - 2 по 11 748,30 лв., 4 - по 66,80 лв., 3 - по 3,40 лв.\n\n\"Рожен ден\": Година 98, месец 05, дата 27, ден 5; I група - няма, II - няма, III - няма, IV - 1 от 247,80 лв., V - 5 по 49,60 лв., VI - 7 по 28,30 лв., VII - 6 по 41,30 лв., VIII - 17 по 11,70 лв, IX - по 6,50 лв., X - по 4,00 лв., XI - по 4,10 лв., XII - по 1,80 лв., XIII - по 2,30 лв., XIV - по 1,10 лв., XV - по 1,10 лв.; ДЖАКПОТ: 14 821,24 лв.\n\n\n \n                    ", "date": "2018.03.30", "title": "Кола и 19 по 5000 лв. във \"Втори шанс\" за Цветница"}
{"url": "http://www.monitor.bg/a/view/43925-%D0%97%D0%B8%D0%B4%D0%B0%D0%BD-%D1%81%D0%BA%D1%80%D0%B8-%D0%A0%D0%BE%D0%BD%D0%B0%D0%BB%D0%B4%D0%BE-%D0%B7%D0%B0-%D0%AE%D0%B2%D0%B5/", "text": "\n                    Звездата на „Реал“ (Мадрид) Кристиано Роналдо ще получи почивка в предстоящото гостуване от 30-ия кръг на испанското първенство на застрашения от изпадане Лас Палмас, като най-вероятната причина за остсътвието на нападателя е предстоящия сблъсък с „Ювентус“ от четвъртфиналите на Шампионската лига. Треньорът на „белите“ Зинедин Зидан иска да запази португалеца за мача на 3 април, който се очертава като един от най-трудните за сезона.\n\nРоналдо се завърна в Мадрид в четвъртък и поднови тренировки с тима след ангажименти с националния отбор в контролите срещу Египет на 23 март (2:1) и Холандия на 26 март (0:3). „Реал“ няма шансове да защити титлата си в Ла Лига, тъй като изостава на трето място с цели 15 точки зад лидера „Барселона“ девет мача преди края на кампанията и Зидан предпочита да вложи всички усилия в европейските клубни турнири..\n\nВ същото време наставникът изрази желание да продължи работата си и през следващия сезон в тима. Бъдещето на специалиста в испанския гранд е неясно заради колебливия сезон на „белите“.\n                    ", "date": "2018.03.30", "title": "Зидан скри Роналдо за „Юве“"}
{"url": "http://www.monitor.bg/a/view/5410-%D0%9C%D0%B5%D1%81%D0%B8-%D0%BD%D1%8F%D0%BC%D0%B0-%D0%B4%D0%B0-%D1%81%D0%BF%D0%B5%D1%87%D0%B5%D0%BB%D0%B8-%D0%BF%D0%BE%D0%B2%D0%B5%D1%87%D0%B5-%D0%97%D0%BB%D0%B0%D1%82%D0%BD%D0%B8-%D1%82%D0%BE%D0%BF%D0%BA%D0%B8/", "text": "\n                    \nВ испанските медии се появи интересна публикация, провокирана от YouTube симулатор. GardieFIFA прогнозира кои ще бъдат следващите кавалери на „Златната топка“, основавайки се на разработка въз основа на качествата на футболистите и перспективите за тяхното развитие. Любопитното е, че симулацията на FIFA 2018 показва, че Лионел Меси няма да спечели повече най-ценния индивидуален трофей, а ерата „Меси и Кристиано“ се счита, яе ще завърши през 2019 година, когато португалецът би трябвало да завоюва рекордната си Шеста.\n\nПрез 2020 година очакванията са Роберт Левандовски да стъпи на най-високия индивидуален връх. Година по-късно ще дойде времето на Неймар, който се очаква да постигне големи успехи с „Пари Сен Жермен“ и Бразилия. През 2022 и 2023 година „Атлетико Мадрид“ ще има свой носител на наградата: Антоан Гризман. Мауро Икарди пък ще облече екипа на „Реал\" (Мадрид) и ще блесне през 2024-а, изпреварвайки абсолютно всички. Габриел Жезус, Антонио Санабрия, Анхел Корея, Оскар Кардосo и младата надежда на „Манчестър Юнайтед“ Аксел Туансебе също ще се възкачат на трона.\n\n\n \n                    ", "date": "2018.03.30", "title": "Меси няма да спечели  повече „Златни топки“"}
{"url": "http://www.monitor.bg/a/view/44245-%D0%97%D0%B0%D1%81%D0%B0%D0%B4%D0%B8%D1%85%D0%B0-%D0%B4%D1%80%D1%8A%D0%B2%D1%87%D0%B5%D1%82%D0%B0-%D0%B7%D0%B0-95-%D0%B3-%D0%BD%D0%B0-%D0%91%D0%9E%D0%9A/", "text": "\n                    \nЗасаждане на дръвчета в двора на НСА бе част от активностите, с които Българският олимпийски комитет отбеляза своята 95-годишнина днес. В Заседателната зала на Академията пък се проведе Кръгла маса на тема „Олимпийско възпитание в образователната система“. Сред официалните гости бяха Белчо Горанов – генерален секретар на БОК, ректорът на НСА проф. Пенчо Гешев, Росица Иванова - началник на Регионално управление на образованието (РУО) - София регион, Асен Марков – главен секретар на ММС, олимпийски, световни и европейски шампиони и медалисти.\n\nБелчо Горанов поздрави присъстващите и говори за ролята на БОК както за изграждането на спортното и олимпийско движение в страната, така и за утвърждаването на олимпийските идеали като морални принципи на физическото възпитание и спорта.\n\nС особен интерес бе изслушана вдъхновената лекция на проф. Лозан Митев на тема „95 години БОК и неговия принос за развитие на спорта в България\".\n\nНай-емоционално обаче бе изпълнението на „Одата на спорта“ на Кубертен на две ученички от 55-о столично училище, което е сред най-активните в голямото семейство на олимпийските клубове.\n\n\n \n                    ", "date": "2018.03.30", "title": "Засадиха дръвчета за 95 г. на БОК"}
{"url": "http://www.monitor.bg/a/view/52610-%D0%9F%D0%B0%D1%80%D1%82%D0%B8%D0%B7%D0%B0%D0%BD-%D1%81%D0%B5-%D0%BF%D1%80%D0%B8%D1%86%D0%B5%D0%BB%D0%B8-%D0%B2-%D0%9D%D0%B5%D0%B4%D0%B5%D0%BB%D0%B5%D0%B2/", "text": "\n                    Сръбският гранд „Партизан“ набеляза нападателят на „Ботев“ (Пловдив) Тодор Неделев. През зимата се заговори за интереса от страна на „гробарите“ към звездата на „канарчетата“, но тогава играяът пожела да довърши сезона си в Пловдив. Сърбите обаче не са прекратили разговорите си по привличането на родния талант, като според местните медии „черно-белите“ са готови да осигурят заплата на Неделев по-голяма и от тази, която той взимаше в „Майнц“.\n\nЗа подписа на офанзивния играч се бори и ръководство на ЦСКА-София, които правят всичко по силите си, за да привлекат една от големите звезди на Първа лига. В офанзивата за играча са включени футболисти на „червените“, фенове и приятели, които не спират да мътят главата на национала.\n\nПрез миналата седмица Бодуров и компания дори закараха халфа на среща с фенклуба в Разград, където запалянковците го призоваха да облече „червената“ фланелка. Неделев има договор с пловдивчани до края на първенството, след като те успяха да си го върнат за постоянно от „Майнц“.\n                    ", "date": "2018.03.30", "title": "„Партизан“ се прицели в Неделев"}
{"url": "http://www.monitor.bg/a/view/66947-%D0%91%D0%BB%D0%B0%D0%B3%D0%BE-%D0%A2%D1%80%D1%8A%D0%B3%D0%BD%D0%B0%D1%85-%D1%81%D0%B8-%D0%BE%D1%82-%D0%BD%D0%B0%D1%86%D0%B8%D0%BE%D0%BD%D0%B0%D0%BB%D0%BD%D0%B8%D1%8F-%D0%B7%D0%B0%D1%89%D0%BE%D1%82%D0%BE-%D0%BC%D0%B5-%D0%B8%D0%B7%D0%BB%D1%8A%D0%B3%D0%B0%D1%85%D0%B0/", "text": "\n                    \nБившият национал Благой Георгиев сподели причината, поради която се отказа от представителния тим на България. Полузащитникът записа 50 мача с националната фланелка между 2004 и 2011 година, а в интервю за sportal.bg се върна към последния си двубой за лъвовете““ срещу Украйна, когато игра под ръководството на Михаил Мадански.\n\n„Приключих с националния отбор заради неща, които не ми харесаха. За да съм по-конкретен, когато дойде Мадански за двата мача на събранието говори, че ще бъдем 2-3 човека гръбнака на отбора, а след два часа на тренировката беше на съвсем друго мнение и взе съвсем друго решение. Това действие не мисля, че може да го вземе сам човек. Някой го е посъветвал и му го е казал. След тренировката си събрах багажа и си тръгнах. Винаги съм знаел от кого е бил посъветван Мадански, но нито съм обиден на някого, нито нищо. Така е станало. Все пак има Бог и той съди всички. Каквото са направили, минало е и си е за тяхна сметка\", каза бившият капитан на „Славия“ и допълни, че между него и боса на „белите“ Венцеслав Стефанов няма никакъв проблем.\n\n\n \n                    ", "date": "2018.03.30", "title": "Благо: Тръгнах си от  националния, защото ме излъгаха"}
{"url": "http://www.monitor.bg/a/view/21556-%D0%93%D1%80%D0%B0%D1%86%D0%B8%D0%B8%D1%82%D0%B5-%D0%BD%D0%B8-%D1%82%D1%80%D1%8A%D0%B3%D0%BD%D0%B0%D1%85%D0%B0-%D1%83%D0%B4%D0%B0%D1%80%D0%BD%D0%BE-%D0%B2-%D0%BC%D0%BD%D0%BE%D0%B3%D0%BE%D0%B1%D0%BE%D1%8F/", "text": " Елена Бинева отново ще играе с травма за ансамбъла\n                    \nМного добре започна представянето на българките в индивидуалната надпревара на Световната купа по художествена гимнастика в зала „Арена Армеец“ в София. Боряна Калейн зае второто място със сбор от 35,800 точки след първите две изпълнения на първите два от общо трите потока, а Катрин Тасева е четвърта с 34,850 точки. Водачка в класирането преди последните 19 състезателки е рускинята Екатерина Селезньова с 37,800, а третото място заема израелката Линой Ашрам с 34,850 т.\n\nКалейн допусна леки неточности в изпълнението си на обръч, за което получи оценка от 17,200 т. След това обаче възпитаничката на Мариана Памукова беше далеч по-убедителна на топка, където получи 18,600. Тасева пък направи силен обръч със 17,900, но на топка допусна сериозна грешка в края на съчетанието и в крайна сметка получи 16,950.\n\n\n\nСлед нашите играят рускинята Александра Солдатова, която е сред фаворитките за отличията, а също и представителките на Беларус Салос и Сушчинская, и украинката Николченко.\n\nВ събота от 14 ч. състезателките ще играят на бухалки и лента от многобоя.\n\nТази вечер ансамблите ще изпълнят съчетанията си на 5 обръча, а утре ще излязат на 3 топки и 2 въжета, за да определят медалистките в многобоя. В неделя от 15 ч. са финалите на отделните уреди както в индивидуалното, така и при ансамблите.\n\nВ лагера на нашите Елена Бинева отново изправи всички „на нокти“. Тя получи болки в десния глезен, който поддаде на последната подиумна тренировка преди старта на турнира. Бинева веднага е била прегледана от д-р Иван Василев в клиниката на комплекс „Царско село“ и са й направени необходимите медицински манипулации. Днес сутринта тя тренира нормално и не се наложи да влиза резерва на нейно място.\n\nТова е поредното състезание, което Ели играе с контузия. Още на първото по-сериозно изпитание за новия ансамбъл преди година в Пезаро (Ит) тя бе със счупена костица на дясната ръка, а при следващия старт бе с температура.\n\nТурнирът за Световната купа в София бе официално открит от спортния министър Красен Кралев в присъствието на патрона на турнира Йорданка Фандъкова, министъра на туризма Николина Ангелкова, както и на техническия делегат на ФИГ Наталия Кузмина.\n\n\n \n                    ", "date": "2018.03.30", "title": "Грациите ни тръгнаха ударно в многобоя"}
{"url": "http://www.monitor.bg/a/view/23636-%D0%A1%D0%B0%D1%88%D0%B0-%D0%97%D0%B2%D0%B5%D1%80%D0%B5%D0%B2-%D0%B8%D0%B7%D0%BC%D0%B5%D1%81%D1%82%D0%B8-%D0%93%D1%80%D0%B8%D1%88%D0%BE-%D0%BE%D1%82-%D1%82%D0%BE%D0%BF-4-%D0%BD%D0%B0-%D1%81%D0%B2%D0%B5%D1%82%D0%B0/", "text": "\n                    \nПървата ракета на Германия Александър Зверев измести Григор Димитров от четвъртото място в световната ранглиста на сингъл на Асоциацията на професионалистите тенисисти (АТР). Това стана, след като 21-годишният Зверев победи с 6:4, 6:4 хърватина Борна Чорич на 1/4-финала на турнира \"Мастърс 1000\" в Майми и се класира за полуфиналите. С този успех той събра 4658 точки за класацията на АТР, а Димитров, който отпадна в третия кръг след загуба от Жереми Шарди (Фр), остана с 4635.\n\nНай-неприятното в ситуацията е, че най-добрият ни тенисист може да се озове и извън петицата. Причината е, че на същия турнир аржентинецът Хуан Мартин дел Потро при победа над американеца Джон Иснър в другия 1/4-финал събираше 4700 точки и праща и него, и Зверев с по една позиция назад. Мачът е тази вечер.\n\nЗверев, поставен под №4 в основната схема, имаше до този двубой баланс от 2-0 победи срещу Чорич. Това обаче не го подведе нито за миг. \"Срещу него трябва да спечелиш всяка точка. Това и направих тази вечер\", коментира след мача етническият руснак, чиято фамилия, в която е и брат му Миша (също немски тенисист) се мести в Германия през 1991 г. Досега той има две титли от турнири \"Мастърс 1000\".\n\nНа полуфинала Саша Зверев излиза срещу Пабло Кареньо Буста. Испанецът стигна до тази фаза доста по-трудно в решаващия си мач, в който надигра с 6:4, 5:7, 7:6(7) Кевин Андерсън от ЮАР. Буста ще гони в тази среща дебютен финал в турнир от тази категория.\n\n\n \n                    ", "date": "2018.03.30", "title": "Саша Зверев измести Гришо от топ 4 на света"}
{"url": "http://www.monitor.bg/a/view/3667-%D0%95%D0%BA%D0%B0%D1%82%D0%B5%D1%80%D0%B8%D0%BD%D0%B0-%D0%93%D0%B5%D0%BD%D0%BE%D0%B2%D0%B0-%D0%B0%D1%83%D1%82-%D0%BE%D1%82-%D0%91%D0%9D%D0%A22/", "text": "\n                    Директорът на „ Свят и региони“ Екатерина Генова е освободена от длъжността си, научи „Монитор“. Причините за отстраняването й от обществената телевизия все още не са известни. „Скъпи колеги, благодаря на всички, които повярвахте в професионалната кауза БНТ2 и работихте за нея! Горда съм с това, което постигнахме заедно и което остава в биографията на БНТ и на всеки от нас. Искрено ви желая да имате шанс и занапред да работите като екип, водени от професионални мотиви и критерии в името на зрителите! От днес съм освободена от ангажиментите си към БНТ, причините са неизвестни“, написа Генова в колегиалната група на работещите в националната телевизия във Фейсбук. Тя подчерта, че няма да е „съучастник в предстоящите мъгляви промени“, които според слуховете целят преустановяването на регионалните новини в БНТ2 и изместването на фокуса на канала към културно-образователни теми.\n\nОт „Сан Стефано“ 29 потвърдиха пред „Монитор“, че договорът на Генова е прекратен. Отказаха коментар обаче за промените, които се очаква да влязат в сила още от понеделник (2 април). Ако се готви пълна смяна на тематиката, това може да се случи само след мотивирано искане за промяна на лиценза на канала.\n\nСред измененията в програмата на БНТ пък са отпадането на предаванията „Плюс това“ и „Шоуто на канала“.\n                    ", "date": "2018.03.30", "title": "Екатерина Генова аут от БНТ2"}
{"url": "http://www.monitor.bg/a/view/72301-%D0%A0%D0%BE%D1%81%D0%B5%D0%BD-%D0%9F%D0%BB%D0%B5%D0%B2%D0%BD%D0%B5%D0%BB%D0%B8%D0%B5%D0%B2-%D0%B8-%D0%94%D0%B5%D1%81%D0%B8-%D0%91%D0%B0%D0%BD%D0%BE%D0%B2%D0%B0-%D1%81%D0%B5-%D1%81%D0%B3%D0%BE%D0%B4%D0%B8%D1%85%D0%B0/", "text": "\n                    Президентът Росен Плевнелиев и доскорошната водеща на прогнозата за времето в ефира на Нова тв Деси Банова се сгодиха. Това разкри чаровната блондинка, като обясни, че предложението за брак се случило по време на пътешествие на влюбените до Виена преди няколко месеца. „Искам да запазя подробностите за себе си“, обясни все пак Банова пред Нова.\n\nТя е категорична, че иска да вдигне голяма сватба и да каже заветното „да“ на избраника си пред възможно най-много приятели. Въпреки това с Плевнелиев ще пазят сватбата си далеч от медийното пространство. „Годежът не беше изненада за най-близките, тъй като той още от началото заяви сериозните си намерения\", каза още Деси.\n\nВръзката между нея и бившия държавен глава стана обществено достояние миналия ноември. Тогава двамата обясниха, ме искрата помежду им е пламнала близо половин година по-рано. За Банова Плевнелиев казва, че е неговата „сродна душа“ и счита връзката си с нея за подадена от съдбата ръка. Тя пък го определя като „страшно искрен, интелигентен и с огромно сърце“. „От самото начало имахме честен подход към всички. Нашите близки и приятели, бившите ни партньори и децата ни разбраха. Давахме си сметка колко е важно да бъдем коректни. На никого нищо лошо не сме направили, свободни сме и имаме пълното право да се обичаме.“, смята Плевнелиев.\n                    ", "date": "2018.03.30", "title": "Росен Плевнелиев и Деси Банова се сгодиха"}
{"url": "http://www.monitor.bg/a/view/37312-%D0%93%D0%BE%D1%80%D0%B0%D0%BD-%D0%91%D1%80%D0%B5%D0%B3%D0%BE%D0%B2%D0%B8%D1%87-%D1%81%D0%B5-%D0%BA%D1%80%D1%8A%D1%81%D1%82%D0%B8%D0%BB-%D0%B2-%D0%91%D1%8A%D0%BB%D0%B3%D0%B0%D1%80%D0%B8%D1%8F/", "text": "\n                    Майсторът на балканската музика Горан Брегович получил свидетелство за Свето Кръщение от Българската Патриаршия. Това се случило още преди година и половина – на 25 септември 2016 г., но стана обществено достояние едва сега. Идейният двигател на „Биело дугме“ се кръстил в софийската църква „Света Неделя“, а повод за това станала молба на негова добра приятелка да стане кръстник на детето й.\n\nИнтересен факт е, че като дете той е бил посветен в християнството цели два пъти – веднъж в православна църква, впоследствие и в католическа. За това обаче липсва какъвто и да е документ.\n\nСамо след две седмици Брегович ще акостира отново на роден терен. Поредната му визита у нас е свързана с представянето на новия му спектакъл „Три писма от Сараево“. На концерта си в зала „Арена Армеец“ на 13 април той ще зарадва българските си фенове и със специален подарък Three Letters Live CD, което включва въздействащи лайв изпълнения от едноименното шоу. Дискът ще бъде раздаван напълно безплатно в деня на самото събитие след предоставен билет при влизане в залата.\n\nБилети за спектакъла на Горан Брегович с “Оркестър за сватби и погребения” и симфоничен оркестър могат да бъдат намерени на цени от 35 до 55 лв. в мрежата на Eventim.\n\n \n                    ", "date": "2018.03.30", "title": "Горан Брегович се кръстил в България"}
{"url": "http://www.monitor.bg/a/view/71957-%D0%96%D0%B0%D0%BD%D0%B0-%D0%9A%D0%B0%D1%80%D0%B0%D0%B8%D0%B2%D0%B0%D0%BD%D0%BE%D0%B2%D0%B0-%D0%BE%D0%B3%D0%BB%D0%B0%D0%B2%D0%B8-%D1%80%D0%B0%D0%B1%D0%BE%D1%82%D0%BD%D0%B0-%D0%B3%D1%80%D1%83%D0%BF%D0%B0-%D0%B7%D0%B0-%D0%BF%D1%80%D0%BE%D0%BC%D0%B5%D0%BD%D0%B8-%D0%B2-%D0%97%D0%B0%D0%BA%D0%BE%D0%BD%D0%B0-%D0%B7%D0%B0-%D0%BA%D0%B8%D0%BD%D0%BE%D1%82%D0%BE/", "text": "Предложенията за оптимизиране трябва да са готови до 30 юни\n                    Министърът на културата Боил Банов назначи работна група, която да 30 юни трябва да предложи промени за оптимизиране на сега действащия Закон за филмовата индустрия. Банов ще изпълнява лично контрол по изпълнението на поставената задача.\n\nНачело на работната група е новият директор на Националния филмов център Жана Караиванова. В състава й са експерти от културното ведомство – Ваня Райнова от продуцентска компания „Портокал“, Катя Тричкова от „Контраст Филмс“, Филип Тодоров от „Уотърфронт Филм“. При необходимост за обсъжданията могат да бъдат привличани и външни експерти, както и представители на други държавни институции, казва се в заповедта.\n\nДесетки филмови дейци в свои публични изявления и официални писма до институциите настояват за спешни промени в закона. Сред исканията им е производството на по-голям брой български филми да бъде подкрепено от държавата (поне 15 годишно), както и обективен и прозрачен начин за излъчване на членовете на комисиите - действащи и некомпрометирани професионалисти, които ще имат думата за оценка и мнение кои проекти да бъдат субсидирани.\n\n\n \n                    ", "date": "2018.03.30", "title": "Жана Караиванова оглави работна група за промени в Закона за киното"}
{"url": "http://www.monitor.bg/a/view/47375-%D0%9A%D1%80%D1%8A%D1%81%D1%82%D1%8E-%D0%9B%D0%B0%D1%84%D0%B0%D0%B7%D0%B0%D0%BD%D0%BE%D0%B2-%D1%81%D1%82%D0%B0%D0%BD%D0%B0-%D0%B4%D1%8F%D0%B4%D0%BE-%D0%BD%D0%B0-%D0%BC%D0%BE%D0%BC%D0%B8%D1%87%D0%B5%D0%BD%D1%86%D0%B5/", "text": "Малката Елица се роди вчера, кръстена е на майка си\n                    Големият ни комедиен актьор Кръстю Лафазанов гушна второ внуче. Дъщерята на звездата от „Столичани в повече“ Елица дари съпруга си Радостин с дъщеричка в четвъртък. „Изказваме горещата си благодарност за грижите за майката и бебчето към екипа на д-р Веселин Дяволов и д-р Мариана Цанкова от \"Майчин дом\", към екипа на д-р Мария Деновска и д-р Валентина Мазнейкова от \"Света София\", написа съпругата на Лафазанов – актрисата Елена Начева в своя блог. Пред „Монитор“ екранният професор Тазобедрев от „Комиците“ също\n\n \n\n\n\n \n\nкато добави, че е щастлив, че вече се радва на двама внуци – едно момче и едно момиче. Баткото се роди в средата на 2016 г. и носи името на своя дядо. Грижите за него пък помогнали на Лафазанов да се подготви за ролята му на Добрия старец в лентата на Мария Веселинова - „Smart Коледа”. Клапата на детския филм щракна още преди две години. Дата за премиерата му обаче все още не е обявена. „Изкуствено е постигната тази моя фигура, не съм напълнял толкова много. Костюмът също е доста дебел, така че си представете на фона на запалена камина и 35 градуса навън, колко ни беше забавно!”, коментира актьорът по повод летните снимки на продукцията.\n\nМеждувременно Лафазанов е ангажиран и с „Комиците и приятели“, чиито епизоди се завърнаха в ефира на bTV в края на февруари. Сред изненадите в новия сезон е и\n\n \n\n\n\n \n\n„Не е еднократен ангажимент. Заснехме вече част от сцените, предстои да работим още“, разкри на прага на старта на предаването пред „Монитор“ най-възрастната активно играеща актриса в света.\n                    ", "date": "2018.03.30", "title": "Кръстю Лафазанов стана дядо на момиченце"}
{"url": "http://www.monitor.bg/a/view/65516-%D0%A5%D0%BE%D1%80%D0%BE%D1%81%D0%BA%D0%BE%D0%BF-%D0%B7%D0%B0-31-%D0%BC%D0%B0%D1%80%D1%82-%D1%81%D1%8A%D0%B1%D0%BE%D1%82%D0%B0/", "text": "\n                    \n\n\nЛазаровден. Излезте навън, празнувайте, заредете се от усмивките на хората наоколо. Денят ще е тежък за изпадналите в изолация. Нужно ви е разбиране и любов. Посетете приятел в нужда. Всичко предприето ще тръгне успешно. Добре е да се прочистите от отровите в тялото и в душата. Диетата е препоръчителна. Някой ще бъде оставен и на любовна диета. Венера напуска вашия знак и може да ви остави „на сухо”. За сметка на това утре Слънцето ще бъде в съвпад с Меркурий в Овен, а този аспект ще стимулира ума и егото ви.\n\n\n\nЧудесен празничен и цветен ден. Венера навлиза в знака на трона си Телеца и ни облъчва с чувственост и любов. Лазаровден, момите шарят с очи и търсят мъжа на живота си. Символиката на деня е свързана и с тръбача, който свири за сбор. На маса ще се говорят сериозни неща, а сериозното в насрочените делови срещи ще се обръща на майтап. И независимо от двояките сигнали можете да постигнете много. От всяка осъществена днес среща и връзка ще вземете не само радости и сладости, но ще имате и материални облаги.\n\n\n\nДнес няма маловажни неща. Всеки разговор и среща ще са от значение и ще ви изпълват с оптимизъм. Пътувайте, съберете се с приятели и близки, не отклонявайте покани и се движете в центъра на събитията. Тръбачът съдба свири сбор, събира единомишленици, хора с взаимни чувства, разбирания и амбиции. Полезно е всяко физическо натоварване. Добре е да се спазва и диета, шлаката лесно се изхвърля. И на сърцето ще ви олекне, ще се почувствате на мястото си, ще се радвате на взаимност и признание.\n\n\n\nОчертават с трудности при пътувания, несбъднати срещи и желания. Някой ще си поплаче, ако нещата не се развият така както би искал. Това пълнолуние ще ви зареди с меланхолия, ще отприщи спомени, ще ви постави пред невъзможен избор и може да се отрази неблагоприятно на здравето ви. Не вдигайте тежко, не казвайте тежки думи и точно на тези празници не се разделяйте с никого. Не оставайте сами, бъдете сред близки и приятели, не позволявайте на меланхолията да обезцвети този цветен и слънчев ден.\n\n\n\nПредприетото днес ще ви донесе удовлетворение и радост. Пътувайте, организирайте срещи на родата, съберете приятелите и децата, отворете дома си за лазаруващите, които ще ви пожелаят от сърце здраве, успехи и любов. От днес Венера ви гледа в пречупващ аспект от знака на Телеца. Това ще придаде доста меркантилна окраска на любовните ви отношения. Ще трябва да се изръсите за престижен и скъп подарък. Претенциите към вас ще се увеличат, а и вие ще обръщате повече внимание на ползата от връзката, а не толкова на чувствата.\n\n\n\nОт днес Венера ще ви гледа в брилянтен аспект от знака на Телеца. До един месец може да се обзаведете с нова емоционална връзка, и то добре подплатена материално. Лазаровден е, очите шарят, всеки се стреми да покаже и да даде най-доброто от себе си. Очертават се пътувания, съвместни инициативи и семейни сбирки. По някакъв неведом начин ще попаднете на точното място и ще намерите това, което търсите. Ще почувствате и усетите някакъв особен призив. Тръгнете в тази посока и животът ще ви предложи нещо добро.\n\n\n\nЛуната от Везни образува тежки кармични аспекти в този уикенд. Това пълнолуние ще предизвика размествания в добре подредената ви вселена, ще ви раздели с един и ще ви срещне с друг. Пригответе се за рокади в следващите дни и на работното място. Не се претоварвайте с тежки физически дейности и не прекалявайте във фитнеса. Сетивата са изострени до краен предел. Не употребявайте силни парфюми и не казвайте силни думи, от които ще ви се иска после да се откажете. Радвайте се с радостта на близките.\n\n\n\nОт днес планетата на любовта Венера ще ви гледа в позиция от знака на Телеца. Ще се наложи в близките дни да направите тежък избор в любовта, да обърнете гръб на един и да бъдете с друг. Дайте си сметка за истинските ценности в живота. Не изпускайте от погледа си тези, които наистина обичате и желаете. Провокациите ще идват от желанието да се изпитат всякакви удоволствия. Сетивата са напрегнати до краен предел. Тази вечер и лунатиците са на покрива. Пълнолунието превъзбужда, контролирайте се максимално.\n\n\n\nДнес красотата разцъфва във всичките си форми и детайли. Венера навлиза в знака на трона си Телеца, наоколо ври и кипи от емоционално и любовно вдъхновение. И точно в такъв момент за вас ще се отвори повече работа, ще получите покани и ангажименти, от които в бъдеще ще изкарате добри пари и ще ви предложат изгодни оферти. Дано материалното не затъмни желанието и стремежа да се порадвате на красотата наоколо, но разбира се без да пропускате и добрата възможност за печалба сега и в бъдеще.\n\n\n\nКазано е, че любовта ще спаси света, и точно днес планетата на любовта Венера навлиза в знака на своето господство Телеца. Този аспект ще ви донесе много късмет във връзките и много любов, които ще са ви нужни в натегнатата обстановка, която създават Марс и Сатурн във вашия знак. До три дни не са изключени конфликти и кризисни ситуации не само във вашия живот, но и в отношенията на много хора. Съветът е да не пътувате към рискови дестинации, да смирите претенциите си и да обгрижвате повече близките си.\n\n\n\nСилни фактори ще ви налагат отговорности и ангажименти, които ще ви отдалечават от местата, на които ви се иска да бъдете. Ще се налага да правите компромиси в чувствата и в любовта. Венера вече ви гледа в нехармоничен аспект от Телеца. В такъв момент чувствата се прецеждат през фината цедка на ползата. Тези, които не ви ценят достатъчно, ще поемат друг ангажимент, независимо че са ви обещали присъствие и щастливи моменти заедно. Денят ще бъде проверка на истински важните за бъдещето ви връзки.\n\n\n\nНе пропускайте срещи и възможности за контакти. Всичко предприето ще ви донесе радост и любов, ще разчисти пътя пред вас и ще постави на нова и по-стабилна основа връзките ви. Радвайте се на празника, но при увеличен контрол на чувствата. Пълнолунието превъзбужда. Може да отблъснете някого не само с действия и думи, но и със силен парфюм или неподходяща визия. Сетивата са изострени до крайност, реагира се остро на променящата се среда. Не се оглеждайте дълго в огледало, отварят се тунели към други светове.\n\n\n\nЛичната ви година е деветка. Ориентирайте се към приключване не само на работни проекти и служебни отговорности, но и на връзки, които са си „изпели песента” и вече не ви носят удовлетворение и радост. От средата на ноември нови шансове ще изплуват на хоризонта и през 2019 г. ще завладеете нови позиции, ще намерите нова работа и може да се обзаведете с нова любовна връзка.\n\nРодените на това пълнолуние ще имат многотия и пълнота в живота си, ще се радват на късмет и придобивки. Проблемът в живота им идва от оформящия се съвпад на Марс и Сатурн, който може да им даде засилена агресивност и първосигнална реакция. Ще се ориентират към рискови спортове.\n\nЗаченатите днес няма да загубят връзката си с отвъдното. Често ще изпитват някаква необяснима тъга по нещо загубено. Ще бъдат пазени от неведоми сили и ще оцеляват при критични обстоятелства.\n\n\n \n                    ", "date": "2018.03.30", "title": "Хороскоп за 31 март, събота"}
{"url": "http://www.monitor.bg/a/view/17652-%D0%92%D0%BE%D0%BB%D1%84%D0%B3%D0%B0%D0%BD%D0%B3-%D0%A8%D0%BE%D0%B9%D0%B1%D0%BB%D0%B5-%D1%81%D0%B5-%D0%BD%D0%B0%D0%B4%D1%8F%D0%B2%D0%B0-%D0%92%D0%B5%D0%BB%D0%B8%D0%BA%D0%BE%D0%B1%D1%80%D0%B8%D1%82%D0%B0%D0%BD%D0%B8%D1%8F-%D0%B4%D0%B0-%D1%80%D0%B0%D0%B7%D0%BC%D0%B8%D1%81%D0%BB%D0%B8-%D0%B7%D0%B0-%D0%BD%D0%B0%D0%BF%D1%83%D1%81%D0%BA%D0%B0%D0%BD%D0%B5%D1%82%D0%BE-%D0%BD%D0%B0-%D0%95%D0%A1-%D0%BF%D0%BE%D0%BA%D1%80%D0%B0%D0%B9-%D1%81%D0%BB%D1%83%D1%87%D0%B0%D1%8F-%D0%A1%D0%BA%D1%80%D0%B8%D0%BF%D0%B0%D0%BB/", "text": "\n                    \nБившият германски финансов министър Волфганг Шойбле заяви, че се надява\n\nВеликобритания да премисли решението да напусне Европейския съюз след изразената от ЕС подкрепа за Лондон около случая \"Скрипал\", предаде ДПА.\n\n\"Неизменно продължавам да се надявам британците да останат в ЕС\", каза Шойбле в коментар за днешните вестници на медийна група \"Функе\", допълвайки, че с надява също британците да видят \"колко хубаво е да не си сам в света\".\n\nНякои страни от ЕС, включително Германия и Франция, наред със САЩ и НАТО, изгониха тази седмица общо над 140 руски дипломати след отравянето в началото на месеца на бившия руски шпионин Сергей Скрипал и дъщеря му в британския град Солсбъри.\n\nШойбле, който в момента е председател на Бундестага, се оттегли от министерския пост миналата година, но остава висша фигура в Християндемократическия съюз на канцлера Ангела Меркел.\n\nВчера Обединеното кралство отбеляза началото на годината, която остава до раздялата. Въпросът продължава да предизвиква разделение сред британците, разногласия за формата на бъдещите си отношения имат и Лондон и Брюксел.\n\n\n \n                    ", "date": "2018.03.30", "title": "Германия се надява Великобритания да размисли за напускането на ЕС покрай случая „Скрипал”"}
{"url": "http://www.monitor.bg/a/view/44415-%D0%9D%D0%BE%D0%B2-%D0%BA%D1%80%D1%8A%D0%B3-%D0%B2-%D0%BF%D1%80%D0%B5%D0%B3%D0%BE%D0%B2%D0%BE%D1%80%D0%B8%D1%82%D0%B5-%D0%B7%D0%B0-%D0%B8%D0%BC%D0%B5%D1%82%D0%BE-%D0%BD%D0%B0-%D0%9C%D0%B0%D0%BA%D0%B5%D0%B4%D0%BE%D0%BD%D0%B8%D1%8F/", "text": "\n                    Външните министри на Гърция и Македония Никос Кодзиас и Никола Димитров ще започнат днес във Виена нов кръг преговори за името на Македония с посредничеството на специалния пратеник на ООН Матю Нимиц. Очаква се срещата да определи по-нататъшния курс на преговорите по дългогодишния спор, отбелязва електронното издание на в. \"Катимерини\".\n\n Към момента разговорите са зациклили около настояването на Атина Македония да промени конституцията си, така че да се премахнат всякакви иредентистки претенции.\n\nГръцкият премиер Алексис Ципрас заяви в сряда, че правителството му не иска просто \"някакво решение\", а такова, което ще устои на изпита на времето и ще \"защити нашата история и нашето наследство, а същевременно ще премахне всякакъв иредентизъм от другата страна\".\n\n Македонският външен министър Никола Димитров отбеляза наскоро в интервю, че на предишната му среща с Кодзиас е бил отбелязан напредък, но че Гърция трябва да направи компромис по въпроса за идентичността. Целта на Скопие е да бъде постигнато решение, което ще гарантира \"македонската идентичност\" и ще запази достойнството на страната и народа й, поясни той.\n\n Двете страни спорят от 25 години за името \"Македония\", което според Атина крие в себе си териториални претенции към едноименната гръцка област.\n                    ", "date": "2018.03.30", "title": "Нов кръг в преговорите за името на Македония"}
{"url": "http://www.monitor.bg/a/view/73993-%D0%98%D0%B7%D0%B3%D0%BE%D1%80%D0%B5%D0%BB%D0%B8%D1%8F%D1%82-%D0%BC%D0%BE%D0%BB-%D0%B2-%D0%9A%D0%B5%D0%BC%D0%B5%D1%80%D0%BE%D0%B2%D0%BE-%D0%B8%D0%B7%D0%B4%D0%B8%D0%B3%D0%BD%D0%B0%D1%82-%D0%BD%D0%B5%D0%B7%D0%B0%D0%BA%D0%BE%D0%BD%D0%BD%D0%BE/", "text": "\n                    Изгорелият в неделя мол „Зимна вишня“ в Кемерово е бил издигнат самоволно, без необходимото разрешително за строителство, се казва в съобщение на Следствения комитет на Русия. Въпреки това местните  надзорни органи не са спрели изграждането на търговския център и не са предприели никакви мерки по отношение на нарушителите, посочват медиите.\n\n          В тази връзка бе задържана началничката на държавния строителен надзор на Кемеровска област Танзилия Комкова, която е заподозряна в злоупотреба с правомощия. „По версия на следствието, Комкова не е предприела необходимите мерки за спиране от експлоатация на самоволно издигнатото здание на търговско-развлекателния комплекс „Зимна вишня“, което е довело до смъртта на посетителите на мола“, се казва в заявлението. Шефката на строителната инспекция ще бъде проверена и за корупция. При пожара в неделя загинаха 64 души, 41 от които деца. По-рано, в рамките на наказателното дело по случая, бяха повдигнати обвинение срещу други петима фигуранти, които са в ареста. Зад решетките се оказаха управителката на мола Надежда Судденок, техническият директор на компанията „Кемеровски сладкарски комбинат\" Георгий Соболев, ръководителят на фирмата, разработила и внедрила системата за безопасност на „Зимна вишня“, Игор Полозиненко, отговорникът за пожарната сигнализация на мола  Александър Никитин и охранителят, изключил системата за оповестяване по време на пожара, Сергей Антюшин.\n\n          Междувременно в Кемерово продължава опознаването на тленните останки на жертвите на огнения ад. В някои от случаите се налага провеждането на генетическа експертиза, тъй като телата са силно обезобразени от огъня, посочват медиите.\n                    ", "date": "2018.03.30", "title": " Изгорелият мол в Кемерово издигнат незаконно "}
{"url": "http://www.monitor.bg/a/view/21591-%D0%92-%D0%9C%D0%BE%D1%81%D0%BA%D0%B2%D0%B0-%D0%B5%D0%B2%D0%B0%D0%BA%D1%83%D0%B8%D1%80%D0%B0%D1%82-%D0%BA%D1%80%D1%83%D0%BF%D0%B5%D0%BD-%D1%82%D1%8A%D1%80%D0%B3%D0%BE%D0%B2%D1%81%D0%BA%D0%B8-%D1%86%D0%B5%D0%BD%D1%82%D1%8A%D1%80/", "text": "\n                    В московския мол „РИО“ в петък по обяд започна евакуация на служителите и посетителите, информира „Национальная служба новостей“, позовавайки се на очевидци. От публикувани в интернат видео кадри става ясно, че в търговския център е сработила системата за оповестяване при пожар. Все още липсва официална информация от компетентните органи за причината за евакуацията.\n\n          Ден преди това бе съобщено, че по подобен начин са били изведени хората от търговския център „РИО“ в град Тула. По данни на в. „Комсомолска правда“, в моловете се провеждат учения. По-рано от руското Министерство по извънредните ситуации анонсираха масови проверки на търговско-развлекателните центрове в цялата страна заради трагедията в Кемерово, където при пожар в мола „Зимна вишня“ загинаха 64 души, 41 от които деца. Проверките ще продължат до 16 април, уточниха от ведомството.\n                    ", "date": "2018.03.30", "title": "В Москва евакуират крупен търговски център "}
{"url": "http://www.monitor.bg/a/view/81958-%D0%91%D0%B5%D0%BB%D0%B3%D0%B8%D1%8F-%D0%BE%D1%80%D1%8F%D0%B7%D0%B0-%D0%BF%D0%B0%D1%80%D0%B8%D1%82%D0%B5-%D0%BD%D0%B0-%D0%BF%D1%80%D0%B8%D0%BD%D1%86-%D0%9B%D0%BE%D1%80%D0%B0%D0%BD-%D0%B7%D0%B0-%D1%81%D0%B8%D1%81%D1%82%D0%B5%D0%BC%D0%BD%D0%BE-%D0%BD%D0%B0%D1%80%D1%83%D1%88%D0%B0%D0%B2%D0%B0%D0%BD%D0%B5-%D0%BD%D0%B0-%D0%BF%D1%80%D0%BE%D1%82%D0%BE%D0%BA%D0%BE%D0%BB%D0%B0/", "text": "\n                    Белгийският парламент реши да намали с 15 процента за срок от една година издръжката на малкия брат на крал Филип - принц Лоран, съобщиха местни медии.\n\nОтбелязва се, че решението е взето, въпреки изпратеното до депутатите писмо от принца часове преди гласуването. В писмото си Лоран коментира, че срещу него се действа \"с ярост\", както и че се дава оценка на цялостното му съществуване. Той отбелязва, че още от детска възраст е посветил живота си на краля и държавата. Принцът добавя, че не е имал възможност да работи като останалите граждани, за да бъде самостоятелен.\n\nРешението на парламента е по предложение на правителството, заради постоянно неспазване на протокола от страна на принца. Лоран губи еднократно 46 хиляди евро от 308-те хиляди евро годишна издръжка от държавния бюджет.\n\nДопитване до общественото мнение наскоро показа, че мнозинството белгийци (51 на сто) биха подкрепили подобна мярка и дори пълното прекратяване на издръжката на Лоран. Принцът е наказан заради участие в събитие на посолството на Китай в Брюксел, което е трябвало да бъде съгласувано с белгийското министерство на външните работи. Лоран не се е допитал до правителството в този случай и се появил с военна униформа на събитието – отбелязването на 90-годишнината на Китайската народна армия. Според протокола представителите на монархията трябва да съгласуват с изпълнителната власт срещите си с чуждестранни дипломати и обществени личности. Преди това премиерът на Белгия Шарл Мишел е предупредил принца за необходимостта от специално разрешение при каквато и да било дипломатическа дейност от негова страна. Принцът е можел да иде в посолството като частно лице, но тогава няма право да носи официална военна униформа. 54-годишният Лоран обаче не само не е послушал премиера, но дори е публикувал снимки от въпросното посещение.\n\nТова съвсем не е първото провинение на принца в областта на „несанкционираната дипломация“ - горе-долу по същия начин той се е срещал с премиера на Шри Ланка в Брюксел, а преди това е ходил на посещение в Либия при вече покойния Муамар Кадафи.\n                    ", "date": "2018.03.30", "title": "Белгия оряза парите на принц Лоран за системно нарушаване на протокола"}
{"url": "http://www.monitor.bg/a/view/64093-%D0%A1%D0%BC%D1%8A%D1%80%D1%82-%D0%BE%D1%82-%D1%8F%D0%B4%D1%80%D0%B5%D0%BD-%D0%B2%D0%B7%D1%80%D0%B8%D0%B2-%D0%B7%D0%B0-%D0%B2%D1%81%D0%B5%D0%BA%D0%B8-%D0%B6%D0%B5%D0%BB%D0%B0%D0%B5%D1%89/", "text": "\n                    Представители на нетърговската организация \"Аутрайдър фаундейшън\" са създали портал, с помощта на който всеки потребител може да види последствията от ядрен взрив при различни условия, пише в. „Дейли Мейл“.\n\nИнтераиктивната карта позволява на желаещите да дадат данни за своето местоположение и да посочат избраната от тях атомна бомба от съответния падащ списък. Посетителите на портала могат да заложат на два вида детонации - на земята и във въздуха.\n\nКогато бъдат въведени всички необходими сведения, порталът дава точна информация за радиуса на поражението, за взривната вълна, за радиацията и температурата в епицентъра на събитията. Освен това алгоритмите на сайта определят потенциалното количество на загиналите и пострадалите след взрива.\n                    ", "date": "2018.03.30", "title": "Смърт от ядрен взрив за всеки желаещ"}
{"url": "http://www.monitor.bg/a/view/26508-%D0%A4%D0%B8%D0%BB%D0%B8%D0%BF%D0%B8%D0%BD%D1%86%D0%B8%D1%82%D0%B5-%D1%81-%D0%B8%D1%81%D1%82%D0%B8%D0%BD%D1%81%D0%BA%D0%B8-%D0%A0%D0%B0%D0%B7%D0%BF%D0%B5%D1%82%D0%B8-%D0%BF%D0%B5%D1%82%D1%8A%D0%BA-%D0%A1%D0%9D%D0%98%D0%9C%D0%9A%D0%98/", "text": "\n                    \nДълбоко вярващи се оставят да ги разпънат на кръст, други се самобичуват до кръв, демонстрирайки разкаяние за греховете си: филипинците отбелязват Разпети петък с традиционните кръвопролитни сцени, свидетелстващи за религиозния плам на местните католици, които са голям дял от населението, предаде АФП.\n\nВсяка година редица села организират два дни преди Великден подобни представления в знак, че тачат спомена за един от най-вълнуващите моменти на Христовите страдания. Разиграваните сцени привличат хиляди вярващи и туристи с почти карнавалната си атмосфера, благоприятстваща впрочем и бизнеса.\n\n\n\nТази година най-малко трима души са били приковани с гвоздеи на кръстове, издигнати в някои села северно от Манила. Осемсантиметровите пирони са проболи ръцете и нозете на каещите се. Последните обаче прекарват в това положение само по няколко минути, и то застанали на малко стъпало, поемащо тежестта на тялото им. После слизат от кръста, за да получат медицинска помощ.\n\nДруго запомнящо се зрелище е процесията, участниците в която, разголени до кръста, бичуват гърбовете си до кръв пред тълпата зрители, които си правят селфита.\n\n\n\n\n\nФилипинската църква осъжда тези практики, като изтъква, че Исус Христос вече е преживял тези страдания за благото на хората и няма никаква причина да се повтарят подобни неща.\n\nЖертвите, изисквани от католиците по време на постите и Страстната седмица, трябва да се изразяват в добри дела в помощ на бедните и онеправданите, заяви за АФП Рой Белън, говорител на Манилската архиепархия.\n\n\n \n                    ", "date": "2018.03.30", "title": "Филипинците с истински Разпети петък (СНИМКИ)"}
{"url": "http://www.monitor.bg/a/view/28389-%D0%A0%D1%83%D0%BC%D1%8A%D0%BD%D1%81%D0%BA%D0%B8-%D0%A2%D0%98%D0%A0-%D1%81-%D1%86%D0%B8%D0%B3%D0%B0%D1%80%D0%B8-%D1%81%D0%B5-%D0%BE%D0%B1%D1%8A%D1%80%D0%BD%D0%B0-%D0%BA%D1%80%D0%B0%D0%B9-%D0%92%D0%B0%D1%80%D0%BD%D0%B0-%D0%B8-%D1%81%D0%BC%D0%B0%D1%87%D0%BA%D0%B0-2-%D0%B0%D0%B2%D1%82%D0%BE%D0%BC%D0%BE%D0%B1%D0%B8%D0%BB%D0%B0/", "text": "\n                    Тежкотоварен камион „Волво“ с румънска регистрация, пълен с цигари, се преобърна във врненското село Кичево и като катастрофата по чудо се размина без човешки жертви. Сигналът за пътното-транспорното произшествие е подаден в 5 часа сутринта. Водачът на тежкото возило е загубил контрол и камионът се е обърнал встрани от пътя, върху два леки автомобила. Те били паркирани в непосредствена близост до къщи, които не са засегнати. Едно от щастливите обстоятелства е, че инцидентът е станал около 3,30 часа след полунощ, казаха от ОД на МВР-Варна. При катастрофата е пострадал леко само румънския водач на ТИР-а, който е с контузни наранявания. Няма други пострадали при инцидента, категорични са разследващите, които работят по версията за заспиване на водача зад волана. Премазани от тежестта на камиона са двете леки коли на семейството, което живее в къщата, на чиято ограда се е подпряла обърнатата тежкотоварна машина. Единият автомобил бил нов и за първи път оставен пред входа на дома. Точно той е по-тежко пострадал, като същевременно е предпазил от разрушаване самата сграда на къщата, в която било цемейството на стопаните. И колите, и имота на пострадалите жители на Кичево, са застраховани, стана яно вчера при огледа на местопроизшествието. На мястото вчера рано сутринта пристигнаха от Румъния и двама китайци, които са собственици на превозваните с катастрофиралия ТИР цигари, марка „Regina“. Малко по-късно, след като огледаха ситуацията, те напуснаха селото. Засегнатото семейство пък все още обмисляло дали да заведе дело за нанесените щети, обясниха от местното кметство. От полицията във Варна добавиха само, че продължават работата по изясняване на причините и обстоятелствата, довели до тежкия пътен инцидент.\n                    ", "date": "2018.03.30", "title": "Румънски ТИР с цигари се обърна край Варна и смачка 2 автомобила "}
{"url": "http://www.monitor.bg/a/view/4876-15%D0%B3%D0%BE%D0%B4%D0%B8%D1%88%D0%BD%D0%B0-%D1%80%D0%B0%D0%B7%D0%B8%D0%B3%D1%80%D0%B0%D0%B2%D0%B0-%D0%BF%D0%BE%D0%BB%D0%B8%D1%86%D0%B8%D1%8F%D1%82%D0%B0-%D1%87%D0%B5-%D0%B5-%D0%B8%D0%B7%D0%BD%D0%B0%D1%81%D0%B8%D0%BB%D0%B5%D0%BD%D0%B0-%D1%81%D0%BF%D0%B0%D0%BB%D0%B0-%D1%81-%D0%BF%D1%80%D0%B8%D1%8F%D1%82%D0%B5%D0%BB%D1%8F-%D1%81%D0%B8/", "text": "\n                    15-годишна от пловдивското село Чоба разигра полицията, като излъга родителите си, че е пребита и изнасилена, за да прикрие факта, че доброволно е спала с приятеля си. Момичето обяснило опашатата си лъжа, заради която няколко поредни дни бяха ангажирани и полиция, и прокуратура, че и съд, с огромния си страх от родителите си.\n\nНе е ясно кога тинейджърката е решила да преспи с гаджето си, тъй като и самата тя не се сещала. Тази седмица тя решила да признае на майка си и баща си, като преиначи истината, за да се предпази от гнева им. Таткото веднага отърчал в полицията и подал жалба, че щерка му е изнасилена. Стартирало разследване и било образувано досъдебно производство в районната прокуратура в Пловдив. Този четвъртък малката била разпитана в районния съд и пред съдия тя вече признала какво се е случило в действителност. Тинейджърката се отрекла от първите си показания, че била пребита и изнасилена. Казала пред съдия, че изнасилване не е имало и че половият акт бил доброволен. Родителите й пък обяснили на съдията, че вече са се свързали с родителите на момчето и дори са уговорили кога ще оженят младите съобразно ромските традиции.\n                    ", "date": "2018.03.30", "title": "15-годишна разиграва полицията, че е изнасилена, спала с приятеля си"}
{"url": "http://www.monitor.bg/a/view/31970-1000-%D0%BB%D0%B2-%D0%B3%D0%BB%D0%BE%D0%B1%D0%B0-%D0%B7%D0%B0-%D0%BC%D1%8A%D0%B6-%D0%BD%D0%B5-%D0%B4%D0%B0%D0%BB-%D0%B4%D0%B0-%D0%BC%D1%83-%D0%BF%D1%80%D0%BE%D0%B4%D0%B0%D0%B4%D0%B0%D1%82-%D1%82%D0%B5%D0%BB%D0%B5%D0%B2%D0%B8%D0%B7%D0%BE%D1%80%D0%B0/", "text": "Русенецът дължал 9547 лева на банка\n                    Глоба в размер на 1000 лева получи русенец, който попречил на съдебен изпълнител да влезе в дома му и да проведе търг за телевизора. Русенският районен съд реши да освободи от наказателна отговорност мъжа и му наложи административно наказание.\n\nЧовекът имал дълг към банка в размер на 9547 лева. Срещал затруднения при връщането му, затова по искане на финансовата институция било образувано дело при русенски частен съдебен изпълнител. От кантората изготвили покана за доброволно изпълнение. Посочена била и дата за опис на движими вещи в случай че парите не бъдат върнати.\n\nИ тъй като това не станало, на 12 януари 2016 г. помощник на частния съдебен изпълнител направил опис в дома в присъствието на близка на длъжника, която живеела на същия адрес. Мъжът не бил по това време вкъщи.\n\nЗа 4 октомври бил насрочен явен търг с устно наддаване за описаните вещи, сред които бил и телевизорът с марка „NEO“, FULL HD, 32 инча. За него се явили двама кандидати. Търгът обаче не се състоял, тъй като длъжникът не допуснал да се влезе в дома му дори и след като на адреса дошли и полицейски служители.\n\nЗаконът у нас предвижда затвор до 3 години или глоба от 500 до 2000 лева, ако се пречи на орган на властта да изпълни задълженията си.\n                    ", "date": "2018.03.30", "title": "1000 лв. глоба за мъж, не дал  да му продадат телевизора"}
{"url": "http://www.monitor.bg/a/view/67107-%D0%9C%D1%83%D0%BB%D0%B5-%D0%BF%D1%80%D0%BE%D0%BF%D1%8F-%D0%B7%D0%B0%D0%BB%D0%BE%D0%B2%D0%B8%D1%85%D0%B0-%D0%B0%D0%BB%D0%BE%D0%B8%D0%B7%D0%BC%D0%B0%D0%BC%D0%BD%D0%B8%D1%86%D0%B8-%D0%BD%D0%B0-%D0%94%D1%83%D0%BD%D0%B0%D0%B2-%D0%BC%D0%BE%D1%81%D1%82/", "text": "\n                    Муле пропя, заловиха ало-измамници на Дунав мост\n\n \n\nХристо Христов\n\n \n\nДвама изпечени ало-измамници, издирвани за три последователни удара на територията на Стара Загора в началото на годината, при които са били отнети близо 20 бона са задържани на Дунав мост при влизането им в страната от Румъния.Арестуването на двамата , които се оказали на по 41 и 31 години жители на Горна оряховица станало възможно след като „пропял“ нает от тях за „муле“ 64-годишен старозагорец.\n\nВъзрастният заралия бил хванат на 28 март  при спецакция на полицаи от Града на липите и Велико Търново край стражишкото село Кавлак. От него били иззети 24 544 лв, отнети чрез измама от 82-годишна бургазлийка същия ден.\n\n„Куриерът“ , който признал че получава 10 процента от пренасяната сума издал мястото и часа на предстоящата среща с „работодателите“ си, след което последвало устройването на капан при изхода на Русе.\n\nПри претърсването на ползвания от измамниците лек автомобил ас иззети 17 800 лв, множество и мобилни телефони и стотици СИМ-карти, част от които на румънски мобилен оператор.\n\nНа „румънците“ е наложена с прокурорско разпореждане 72-часова мярка „задържане под стража“, очаква се от съда да бъде поискано постоянна оставяне зад решетките на  41-годишния „тартор“ Васил Паскалев .\n\nТова са първите задържани от началото на годината извършители на телефонни измами на територията на Старозагорска област. Над 20 са случаите на „изгорели“ възрастни мъже и жени, сумата на отнетите пари надхвърля 120 бона.\n\nМеждувременно трима извършители на серия от телефонни измами на територията на Казанлък през пролетта на м.г. сключиха споразумения с наблюдаващите досъдебните дела прокурори и получиха ефективни присъди.\n\n22  месеца ще прекара зад решетките 34-годишният Пламен Златев от Горна Оряховица;11месеца   компания в килията ще му прави 25-годишният жител на русенското градче Ветово Янко Янакиев, а 2 години „на топло“ ще бъде 68-годишният габровлия Стоян Данев.\n\nЗлатев и Данев бяха задържани след сигнал от 21 април м.г. за измама спрямо 79-годишната Г. Ж. и 89-годишната Д. Н.от Казанлък, които мошениците заблудили , че са полицаи и участват в спецакция за залавянето на телефонни измамници.\n\nТри седмици по-късно при влизане от Румъния в България е бил спипан и укрилият се в северната съседка Пламен Златев.\n\nТройката е осъществила измами спрямо пет казанлъчанки, от които прибрала 72 бона.Всеки от групата имал „тясна специализация“:Данев бил „муле“; Златев действал в ролята на координатор, а най-младият Янакиев навъртал телефоните от Букурещ и „омайвал“ жертвите.\n\n \n                    ", "date": "2018.03.30", "title": "Муле пропя, заловиха ало-измамници на Дунав мост    "}
{"url": "http://www.monitor.bg/a/view/77139-%D0%A1%D0%BF%D0%B8%D0%BF%D0%B0%D1%85%D0%B0-%D1%81%D1%82%D0%B0%D1%80%D0%BE%D0%B7%D0%B0%D0%B3%D0%BE%D1%80%D0%B5%D1%86-%D1%80%D0%B0%D0%B7%D0%B1%D0%B8%D0%BB-15-%D1%82%D0%B0%D0%BA%D1%81%D0%B8%D1%82%D0%B0-%D0%B7%D0%B0%D1%80%D0%B0%D0%B4%D0%B8-%D0%B6%D1%8A%D0%BB%D1%82%D0%B8-%D0%BC%D0%BE%D0%BD%D0%B5%D1%82%D0%B8/", "text": "\n                     \n\n20-годишен старозагорец е задържан по обвинение, че е разбил стъклата на дузина лекотоварни автомобила, за да задигне от купетата монетниците им.\n\nКриминално проявеният и вече осъден веднъж условно за кражби и противозаконно отнемане на МПС Наньо П. бил спипан от криминалистите след поредна жалба за изтарашено жълто возило.\n\nМладият мъж е действал във времето от 23 февруари до 19 март, като почти всяка вечер предприемал „походи“ по тъмните улици въоръжен с щанга. Той разбивал с металния прът страничните стъкла на колите , след което преджобвал вътрешността за забравени вещи и пари.По предварителни данни задигнатите пари са в рамките на около 110 лв, само смяната на потрошеното стъкло далеч надхвърля стойността на откраднатото, коментират таксиметровите шофьори.Силуетът на среднощния обирджия е бил засечен от охранителна видеокамера, а записът е бил пуснат в социалните мрежи. При задържането му са намерени няколко от пластмасовите монетници и щангата.\n\nЗапознати коментират, че Наньо П. е наркозависим, похищенията извършвал за да се намери пари за поредната доза дрога.\n\nОбирите са извършени в рамките на изпитателния срок от наложената му условна присъда.\n\n \n                    ", "date": "2018.03.30", "title": "Спипаха старозагорец, разбил 15 таксита заради жълти монети    "}
{"url": "http://www.monitor.bg/a/view/89157-%D0%A8%D0%B5%D1%84%D1%8A%D1%82-%D0%BD%D0%B0-%D0%B1%D0%BE%D0%BB%D0%BD%D0%B8%D1%86%D0%B0%D1%82%D0%B0-%D0%B2-%D0%9A%D0%B0%D1%80%D0%BB%D0%BE%D0%B2%D0%BE-%D1%88%D0%BE%D1%84%D0%B8%D1%80%D0%B0-%D1%81-22-%D0%BF%D1%80%D0%BE%D0%BC%D0%B8%D0%BB%D0%B0/", "text": "\n                    Шефът на МБАЛ „Киро Попов” в Карлово д-р Христо Пелев се озова в ареста, след като по чиста случайност бе пипнат да шофира с 2,2 промила алкохол в кръвта. Той правил маневри на паркинг в градчето, когато ударил чужда кола и собственичката й повикала полиция.\n\nТова се случило в сряда около 19 часа на паркинг в централната градска част в Карлово. 60-годишният лекар и управител на карловската болница шофирал джипа си „Субару”, когато на заден ход помлял друг паркиран автомобил. Започнал да прави маневри и не преценил добре дистанцията. Собственичката на задраната кола случайно видяла какво се случва на паркинга, научи Агенция Монитор. Тя вървяла към паркираното си возило, когато забелязала, че при маневра друг шофьор задира отзад автомобила й и се обадила на 112.  Д-р Пелев бил изпробван с дрегер алкотест, който показал 2,2 промила в издишания от него въздух. Медикът на момента бил арестуван за 24 часа, въпреки че от леката катастрофа имало само материални щети.\n\nСрещу д-р Христо Пелев е образувано бързо производство по чл. 343 б, ал. 1 за управление на автомобил в пияно състояние, съобщиха от районната прокуратура в Карлово.\n                    ", "date": "2018.03.30", "title": "Шефът на болницата в Карлово шофира с 2,2 промила"}
{"url": "http://www.monitor.bg/a/view/74818-6-%D0%B3%D0%BE%D0%B4%D0%B8%D0%BD%D0%B8-%D0%B7%D0%B0%D1%82%D0%B2%D0%BE%D1%80-%D0%B7%D0%B0-%D0%BD%D0%B0%D1%81%D0%B8%D0%BB%D0%BD%D0%B8%D1%86%D0%B8%D1%82%D0%B5-%D0%BD%D0%B0-%D0%BC%D0%B0%D0%BB%D0%BA%D0%B8%D1%8F-%D0%95%D1%86%D0%B8/", "text": "\n                    ВКС окончателно постанови 6 години затвор за Александър Донов и Патрик Първев, причинили тежка телесна повреда на малолетния Христо Татеосян. Решението е окончателно.\n\nТе ще трябват да платят и 60 000 лева обезщетение на майката на момченцето, предава БТА. \n\nПрокуратурата твърди, че на 20 юли 2015 г. те затворили детето в шкаф.\n\nХристо бил поверен на грижите им, защото майката Невена Велинска, която е цигуларка, често пътувала. Тя плащала по 1200 лв. , за да гледат детето й.\n\n \n                    ", "date": "2018.03.30", "title": "6 години затвор за насилниците на малкия Еци"}
{"url": "http://www.monitor.bg/a/view/6450-%D0%90%D0%B4%D0%B2%D0%BE%D0%BA%D0%B0%D1%82-%D0%BF%D0%BE%D0%B8%D1%81%D0%BA%D0%B0-%D0%B0%D1%80%D0%B5%D1%81%D1%82-%D0%B7%D0%B0-%D0%BA%D0%BB%D0%B8%D0%B5%D0%BD%D1%82%D0%B0-%D1%81%D0%B8-%D1%81%D1%82%D1%80%D0%B0%D1%85%D1%83%D0%B2%D0%B0-%D1%81%D0%B5-%D0%BE%D1%82-%D0%BE%D1%82%D0%BC%D1%8A%D1%89%D0%B5%D0%BD%D0%B8%D0%B5/", "text": "\n                    Адвокатът на обвинения в умишленото убийство на софийския бизнесмен Венцислав Младенов Марин Боюклиев, поиска клиентът му да остане зад решетките. Това се случи по време на мярката за неотклонение на Марин и на баща му Севдалин в окръжния съд в Пловдив. Юристът Борислав Мазнев се обоснова пред съдия Веселина Евстатиева, че искането му е с оглед на безопасността на Марин Боюклиев. Адвокатът дори намекна, че има реална опасност клиентът му да се сблъска с отмъщение от страна на близки на жертвата.\n\nЗа разлика от адвокат Мазнев, колегата му адвокат Илиян Илчев първо уточни, че прокуратурата и полицията са свършили голям обем работа по разследването и че за жалост той се бил запознал със случилото се първо от медиите. Както и че дадените от съда 40 минути преди началото на мярката за неотклонение на клиента му Севдалин Боюклиев, са недостатъчни да изчете всички материали по делото. По думите му пред съда след разговор със Севдалин двамата решили „да не правят изявления за истината по делото”. Скандалът между Боюклиеви и жертвата е бил провокиран от неуредени финансови отношения. „Единият е наливал пари, а другият безразборно ги е харчел”, каза Илчев извън съдебната зала.\n\nПрокурор Анна Викова поиска от съдебния състав да остави и двамата обвиняеми зад решетките, тъй като не само имало опасност да се укрият и да извършат ново престъпление, но и защото им е повдигнато обвинение за тежко престъпление, което се наказва от закона със затвор от 10 до 20 години. Съдът удовлетвори искането на прокуратурата и остави под стража бащата и сина Боюклиеви. Определението не е окончателно и може да бъде обжалвано.\n\nТялото на Венцислав Младенов от София бе открито, натъпкано в бидон и увито в найлони и завеса, в река Чепеларска над село Косово, след като синът Марин признал къде с баща му са захвърлили трупа. Венцислав е издъхнал от тежка черепно-мозъчна травма, тъй като бил удрян в главата с тъпата част на брадва.\n\n \n                    ", "date": "2018.03.30", "title": "Адвокат поиска арест за клиента си, страхува се от отмъщение"}
{"url": "http://www.monitor.bg/a/view/85144-%D0%9E%D0%B1%D0%B2%D0%B8%D0%BD%D0%B5%D0%BD%D0%B8%D1%8F%D1%82-%D0%B2-%D1%82%D0%B5%D1%80%D0%BE%D1%80%D0%B8%D0%B7%D1%8A%D0%BC-%D0%97%D0%B0%D1%85%D1%80%D0%B8-%D0%B2%D0%B5%D1%87%D0%B5-%D0%B8%D1%81%D0%BA%D0%B0-%D0%B4%D0%B0-%D0%B1%D1%8A%D0%B4%D0%B5-%D0%B5%D0%BA%D1%81%D1%82%D1%80%D0%B0%D0%B4%D0%B8%D1%80%D0%B0%D0%BD-%D0%B2-%D0%9C%D0%B0%D1%80%D0%BE%D0%BA%D0%BE/", "text": "\n                    Мароканецът Науфел Захри, който е издирван от страната си за членство в Ислямска държава и тероризъм вече е съгласен да бъде екстрадиран в Кралство Мароко. Хасковският окръжен съд остави в петък за постоянно в ареста 35-годишния мъж. Захри беше задържан на 13 януари т.г., след като премина незаконно границата през браздата край село Сладун. Беше оставен в ареста от хасковския съд за 40 дни, но срокът изтече и това наложи отново да се гледа мярка за неотклонение.\n\nПреди месец Захри заяви, че не иска да бъде екстрадиран, но вече е променил мнението си. ът заяви: “Ако може да ми помогнете с нещо”. В родината му го грози наказание от от 5 до 20 г. затвор, с възможност до 30 г., но без смъртно наказание. Както писахме многократно Захри е обявен за международно издирване от Интерпол–Рабат във връзка с извършване на терористична дейност и членство в терористична организация ИДИЛ. Съгласно предоставената от Интерпол информация, мъжът е издирван за “лоялно членство в терористична организация ИДИЛ, като е работил към принадлежащата в Ислямска държава служба “Механизация към Главна дирекция – Военни лагери” в град Ал – Маядин, област Дер – Алзор, Сирия. В изпълнение на тази дейност мъжът се е придвижвал в Сирия, носейки колан с експлозиви, ръчни гранати, огнестрелно оръжие и боеприпаси”, смята обвинението.\n\nЗахри е участвал в банда за извършване на терористични актове, провеждал е обучения и е набирал средства за провеждането на атентати. При залавянето му с група от 27 нелегални мигранти в мароканеца бяха открити фалшив сирийски паспорт, фалшива испанска лична карта и още 4 подправени документа.\n                    ", "date": "2018.03.30", "title": "Обвиненият в тероризъм Захри вече иска да бъде екстрадиран в Мароко"}
{"url": "http://www.monitor.bg/a/view/71417-%D0%9E%D1%81%D1%82%D0%B0%D0%B2%D0%B8%D1%85%D0%B0-%D0%B2-%D0%B0%D1%80%D0%B5%D1%81%D1%82%D0%B0-%D1%81%D0%B8%D0%BD-%D1%83%D0%B1%D0%B8%D0%BB-%D0%B1%D0%B0%D1%89%D0%B0-%D1%81%D0%B8-%D1%81-%D0%B4%D1%8A%D1%80%D0%B2%D0%B5%D0%BD-%D0%BA%D0%BE%D0%BB/", "text": "Пазарджишкият Окръжен съд остави в ареста обвинения, че е убил баща си с дървен кол, Иван Иванов от септемврийското село Варвара. Въпреки че Иванов заяви пред магистратите, че не е ударил възрастния си родител и че ако го оставят в килията няма кой да се грижи за животните, съдията по делото прие мотивите на прокурора Васил Малинов, че има опасност обвиняемият да се укрие и постанови мярката\"задържане под стража\" да остане в сила. Освен това в съдебната зала стана ясно, че Иван Иванов е бил осъждан досега два пъти за домашно насилие и неспазване на ограничителна заповед и дори се заканвал да убие и майка си и сестра си. Семейната трагедия, завършила с убийството на бащата С.Д., на 77 години, стана на 28 март в дома им в село Варвара, където бе възникнала разпра между родителите и наследника им. 52-годишният мъж системно злоупотребявал с алкохол и проявявал агресивно поведение към тях. Рано сутринта в сряда скандалът се разразил отново, като Иван Иванов се спречкал първо с майка си, а после и с баща си. В резултат на солидно употребения алкохол, мъжът взел дървен прът и ударил с него 77-годишния си баща С.Д. в областта на главата. В резултат на удара възрастният мъж починал на място.", "date": "2018.03.30", "title": "Оставиха в ареста син, убил баща си с дървен кол"}
{"url": "http://www.monitor.bg/a/view/64511-%D0%97%D0%B0%D0%B4%D1%8A%D1%80%D0%B6%D0%B0%D1%85%D0%B0-%D0%92%D0%B5%D0%BD%D1%86%D0%B8-%D0%A7%D0%B8%D0%BA%D0%B0%D0%B3%D0%BE%D1%82%D0%BE-%D0%B2-%D0%93%D0%B5%D1%80%D0%BC%D0%B0%D0%BD%D0%B8%D1%8F/", "text": "\n                    Обявеният за издирване преди повече от две години Венцислав Ангелов, известен като Венци Чикагото, който е осъден на лишаване от свобода, е задържан в Германия. Това съобщиха от Окръжната прокуратурата в Русе, която била уведомена днес /30 март/ от дирекция „Международно оперативно сътрудничество“ при МВР.\n\nВенци Ангелов се издирва от 23 октомври 2015 година. Той е осъден на три и половина години затвор за приготовление към разпространение на наркотици.\n\nРусенската окръжна прокуратура е предприела необходимите действия по екстрадирането му в България.\n\n \n                    ", "date": "2018.03.30", "title": "Задържаха Венци Чикагото в Германия"}
{"url": "http://www.monitor.bg/a/view/58062-%D0%90%D0%BF%D0%B5%D0%BB%D0%B0%D1%82%D0%B8%D0%B2%D0%B5%D0%BD-%D1%81%D1%8A%D0%B4-%D0%BF%D0%BE%D1%82%D0%B2%D1%8A%D1%80%D0%B4%D0%B8-1-%D0%B3-%D0%B7%D0%B0%D1%82%D0%B2%D0%BE%D1%80-%D0%B7%D0%B0-%D0%90%D1%85%D0%BC%D0%B5%D0%B4-%D0%9C%D1%83%D1%81%D0%B0/", "text": "\n                    Пловдивският апелативен съд потвърди присъдата от 1 г. затвор за Ахмед Муса, дадена му от пазарджишките магистрати. Муса е признат за виновен в членуване в група с антидемократическа насоченост, за разпространение на радикален ислям и за проповядване на омраза на религиозна основа. От останалите 12 имами апелативният съд оправда напълно Юсуф Горелски, на другите бяха намалени глобите със суми от 500 до 1000 лева. Апелативният съд не уважи искането на прокуратурата за изменения на мярката за неотклонение на Ахмед Муса, който в момента е на свобода с парична гаранция. Съдът постанови още всички подсъдими, с изключение на оправдания Юсуф Горелски, да заплатят по 1095 лева на Пловдивския апелативен съд и по 683 лева - на Пазарджишкия. Адвокатите на Ахмед Муса заявиха, че ще обжалват пред ВКС. Нито един от 13-те имами не се появи в залата за прочитането на присъдата. Дойдоха само двама защитници на Муса. Съдебният процес стартира на 6 октомври 2010 г. При първото разглеждане на делото Апелативният съд наложи на Муса общо наказание 2 г. затвор. С отменително решение на ВКС делото беше върнато за ново разглеждане. Давностният срок по делото изтича на 6 април 2018 г.\n                    ", "date": "2018.03.30", "title": "Апелативен съд потвърди  1 г. затвор за Ахмед Муса "}
{"url": "http://www.monitor.bg/a/view/61957-%D0%95%D0%B4%D0%BD%D0%B0-%D0%BF%D0%B5%D1%82%D0%B0-%D1%80%D1%8A%D1%81%D1%82-%D0%BD%D0%B0-%D0%BE%D0%B1%D0%BE%D1%80%D0%BE%D1%82%D0%B0-%D0%B2-%D0%98%D0%9A%D0%A2-%D1%81%D0%B5%D0%BA%D1%82%D0%BE%D1%80%D0%B0/", "text": "\n                    Оборотът в услугите в сектора на информационните и комуникационни технологии (ИКТ) в България се е увеличил с над 300% за последните 7 години, като през 2017 г. увеличението е с 18% на годишна база.Това е заявил зам.-министърът на икономиката Лъчезар Борисов, който откри Cloud and Blockchain Forum 2018.\n\nПо думите на Борисов, секторът на ИКТ в България отчита положителни тенденции и е един от най-бързо развиващите се в икономиката на страната. „В него са заети над 50 хил. души, а броят им нараства с около 7% спрямо съответния период на предходната година“, е подчертал той, цитиран от ресорното ведомство.\n\nЗам.-министър посочи, че иновациите и степента на интеграция на дигиталните технологии в производствените процеси стават все по-определящи за конкурентоспособността на предприятията.\n\nБорисов е допълнил, че от изключителна важност е да се идентифицират всички връзки между дигиталната и традиционната индустрия, защото именно те са основата на дигиталната трансформация на икономиката и са ключов макроикономически фактор за по-бързото развитие и конкурентоспособност на страната ни. По думите му развитието и приложението на блокчейн и клауд технологиите в икономиката са един от примерите за това, които ще променят обществото. „Очаква се те да окажат въздействие върху цифровите услуги и да променят из основи бизнес моделите в широк кръг от области, като например здравеопазването, застраховането, финансите и други\", е завършил той.\n                    ", "date": "2018.03.30", "title": "Една пета ръст на оборота в ИКТ сектора "}
{"url": "http://www.monitor.bg/a/view/86105-%D0%A1%D0%B2%D0%B5%D1%82%D0%BE%D0%B4%D0%B8%D0%BE%D0%B4%D0%BD%D0%B8-%D0%BB%D0%B0%D0%BC%D0%BF%D0%B8-%D1%89%D0%B5-%D0%BE%D1%81%D0%B2%D0%B5%D1%82%D1%8F%D0%B2%D0%B0%D1%82-%D0%94%D1%83%D0%BD%D0%B0%D0%B2-%D0%BC%D0%BE%D1%81%D1%82/", "text": "\n                    Пътната агенция стартира обществена поръчка за монтаж на ново светодиодно осветление (LED) на Дунав мост при Русе.\n\nЗа по-добра видимост при пътуване по съоръжението ще бъде премахнато старото осветление и ще бъдат монтирани 106 бр. нови енергоефективни осветителни тела, съобщиха от Агенция „Пътна инфраструктура“. Индикативната стойност на поръчката е близо 117 хил. лв. без ДДС. Средствата са осигурени от бюджета на АПИ.\n                    ", "date": "2018.03.30", "title": "Светодиодни лампи ще осветяват Дунав мост "}
{"url": "http://www.monitor.bg/a/view/11885-%D0%9F%D0%B5%D1%82-%D0%BA%D0%BE%D0%BC%D0%BF%D0%B0%D0%BD%D0%B8%D0%B8-%D1%81-%D0%B8%D0%BD%D1%82%D0%B5%D1%80%D0%B5%D1%81-%D0%B7%D0%B0-%D0%B1%D0%B8%D0%B7%D0%BD%D0%B5%D1%81-%D0%B2-%D0%A0%D1%83%D1%81%D0%B5/", "text": "\n                    Пет компании са подали инвестиционни запитвания от началото на годината за индустриални терени в Русе и областта, съобщи министърът на икономиката Емил Караниколов по време на парламентарния контрол вчера.\n\nТри от тях са германски - от автомобилната, опаковъчната и печатарската индустрии и от производството на асансьори и ескалатори. Четвърта компания е от Кипър и е от хранителната индустрия. Последното инвестиционно запитване за Русе е от началото на март от българското представителство на шведска автомобилна компания. Ръководството на зоната е предложило конкретни терени на инвеститорите.\n\nКараниколов припомни, че сега голяма част от територията на зоната не се извършват дейност, свързани с внос и износ на стоки и предоставяне на услуги от и за чужбина, каза министърът. В миналото Свободната зона в крайдунавския град е осигурявала валутни приходи на държавата с дейността си. С решение на правителството статутът на зоната се променя за терените, които към момента не се използват, напомни министърът. Имотите в активите на зоната са близо 142 декара и те запазват статута си на свободна зона, за останалите имоти - собственост на зоната, този статут отпада. С извеждането на терени от границата на зоната се цели привличане на инвестиции в града, допълни министърът. От министерството изискват от ръководството на зоната да сключва сделки за терени само след поети ангажименти към държавата за инвестиции и нови работни места.\n                    ", "date": "2018.03.30", "title": "Пет компании с интерес за бизнес в Русе "}
{"url": "http://www.monitor.bg/a/view/16382-%D0%97%D0%B5%D0%BC%D0%B5%D0%B4%D0%B5%D0%BB%D1%81%D0%BA%D0%B0%D1%82%D0%B0-%D0%BA%D0%BE%D0%BC%D0%B8%D1%81%D0%B8%D1%8F-%D0%BE%D1%82%D1%85%D0%B2%D1%8A%D1%80%D0%BB%D0%B8-%D0%B7%D0%B0%D0%BA%D0%BE%D0%BD%D0%BE%D0%BF%D1%80%D0%BE%D0%B5%D0%BA%D1%82%D0%B0-%D0%B7%D0%B0-%D0%B3%D0%BE%D1%80%D0%B8%D0%B2%D0%B0%D1%82%D0%B0/", "text": "Според един от вносителите му Емил Димитров вече се търсят компромисни решения\n                    На извънредно заседание днес комисията отхвърли на първо четене с 9 гласа „против“ и също толкава „въздържали се“ законопроектът за горивата, предизвикал недоволството на много браншови организации в страната. Нито един депутат не подкрепи внесените текстове. Преди това те не бяха приети и от комисията по икономика. Документът е получил отрицателни становища от три министерства - финансовото, икономическото и земеделското.\n\nВ сряда фермери се заканиха да организират протести срещу включването им в обхвата на Законопроекта за административното регулиране на икономическите дейности, свързани с нефт и продукти от нефтен произход. Той бе внесен от 31 народни представители от всички политически сили представени в парламента и подкрепен от Българската петролна и газова асоциация.\n\nВносителят Емил Димитров - Ревизоро днес обясни пред депутатите в земеделската комисия целта на закона - намаляване на контрабандата с горива в страната, която, по думите му, се шири в страната вече 20 години и нанася огромни щети на бюджета. Той припомни как от 6-7 години се правят опити да се прокара подобни нормативни промени и призна, че не само земеделците са против тях, а и транспортният и строителният бранш. „Убеден съм, че земеделците ползват качествени легални горива, със сертификат, за да повредят скъпата техника, която са закупили“, каза депутатът. Според него проблемите може да дойдат при придвижването на горивата от цистерните на фермерите до полето. „Когато това става по черни пътища между нивите няма проблем. Има обаче европейски изисквания при транспортирането на горива и опасни вещества по останалите пътища и превозните средства използвани за тази цел трябва да отговарят на редица изисквания“, поясни той и добави, че се търси възможност текстовете да се редактират по начин, който да не пречи на дейността на фермерите. По думите му промените целят още резервоарите с горива да отговорят на противопожарните правила за безопасност. Димитров съобщи и за насрочената за понеделник нова среща при премиера Бойко Борисов, на която ще бъдат обсъждани спорните моменти в законопроекта.\n\nЯвор Гечев от Националния съюз на земеделските кооперации в България, предупреди, че приемането на закона в първоначалния му вариант носи риск от затваряне 90% на обектите, където фермерите си държат закупеното от тях гориво с платен акциз и ДДС.\n\n„Не бива да бъдем третирани като бензиностанции“, каза още той.\n\nПредседателят на Националната асоциация на зърнопроизводителите Костадин Костадинов отново поиска фермерите да бъдат изключени от законопроекта. Той обясни как стопаните ще трябва да инвестират десетки хиляди за нивомери и вкарване в регулация на обектите, където са цистерните им с гориво, което може да ги доведе до фалит. По думите му за момента няма голямо сближаване на позициите на вносителите и фермерите.\n\nСпоред министъра на земеделието Румен Порожанов и Фонд „Земеделие“ и министерството имат много информация относно използваното от селските стопани гориво. „Има нормативи, които можем да актуализираме още веднъж, за използваните количества за различните земеделски култури и животни. Можем да направим алгоритъм за всеки фермер какво базово количество при неговата дейност следва да потребява и да се гледат разликите. Тези надолу се виждат при заявяване на акциза за възстановяване. Тогава трябва да се види откъде си е купувал другото гориво, което разходвал“, обясни министърът. По думите му браншът подкрепя въвеждането на драстични санкции за нарушителите, включващо и отнемане на имущество.\n                    ", "date": "2018.03.30", "title": "Земеделската комисия отхвърли  законопроекта за горивата"}
{"url": "http://www.monitor.bg/a/view/31099-%D0%A3%D1%82%D1%80%D0%B5-%D1%89%D0%B5-%D0%B5-%D0%BD%D0%B0%D0%B9%D1%82%D0%BE%D0%BF%D0%BB%D0%B8%D1%8F%D1%82-%D0%B4%D0%B5%D0%BD-%D0%B7%D0%B0-%D0%BC%D0%B0%D1%80%D1%82-%D0%BD%D0%B0-%D0%A6%D0%B2%D0%B5%D1%82%D0%BD%D0%B8%D1%86%D0%B0-%D0%B2%D0%B0%D0%BB%D0%B5%D0%B6%D0%B8/", "text": "\n                    Започналото повишение на температурите ще продължи Днес ще имаме максимални температури от 18 до 23 градуса. По-ниски ще са температурите само по Черноморието. Утре ще е най-топлият ден за март, най-студеният за март беше първи март, а най-топлият ще е последният. Утре ще се усили южният вятър. Това каза синоптикът Красимир Стоев в сутрешния блок на БНТ.\n\nВ неделя топлата въздушна маса ще се оттегли, така че температурите ще се понижат с от 5 до 7 градуса. Тогава ще има краткотрайни, в отделни райони интензивни гръмотевични валежи, допълни той.\n\nВ понеделник ще настъпи разкъсване на облачността. На 5-и отново ще имаме температури до 25 градуса. По време на Великден времето ще е динамично, ще има слънчеви часове, но и валежи в следобедните часове. Относително ще се понижат температурите около Великден, каза още синоптикът.\n                    ", "date": "2018.03.30", "title": "Утре ще е най-топлият ден за март, на Цветница - валежи"}
{"url": "http://www.monitor.bg/a/view/54378-%D0%9D%D1%8F%D0%BC%D0%B0-%D0%B4%D0%B0-%D0%B3%D0%BE%D0%BD%D0%B8%D0%BC-%D1%80%D1%83%D1%81%D0%BA%D0%B8-%D0%B4%D0%B8%D0%BF%D0%BB%D0%BE%D0%BC%D0%B0%D1%82%D0%B8-%D0%BF%D0%BE%D1%81%D0%BB%D0%B0%D0%BD%D0%B8%D0%BA-%D0%9A%D0%BE%D1%86%D0%B5%D0%B2-%D1%81%D0%B5-%D0%B2%D1%80%D1%8A%D1%89%D0%B0-%D0%B2-%D0%9C%D0%BE%D1%81%D0%BA%D0%B2%D0%B0-%D1%81%D0%BB%D0%B5%D0%B4-%D0%92%D0%B5%D0%BB%D0%B8%D0%BA%D0%B4%D0%B5%D0%BD/", "text": "Борисов:Подкрепяме Великобритания, но трябва да запазим канала за комуникация с Русия\n                    \n\n\n\n\n\n\n\n\n\n\n\n\n\n\n                    ", "date": "2018.03.30", "title": "Няма да гоним руски дипломати, посланик Коцев се връща в Москва след Великден"}
{"url": "http://www.monitor.bg/a/view/83611-o%D0%BF%D0%B5%D1%80%D0%B0%D1%82%D0%B8%D0%B2%D0%B5%D0%BD-%D1%89%D0%B0%D0%B1-%D1%81%D0%BB%D0%B5%D0%B4%D0%B8-%D0%BF%D0%B0%D0%B4%D0%B0%D0%BD%D0%B5%D1%82%D0%BE-%D0%BD%D0%B0-%D0%BA%D0%B8%D1%82%D0%B0%D0%B9%D1%81%D0%BA%D0%B0%D1%82%D0%B0-%D0%BA%D0%BE%D1%81%D0%BC%D0%B8%D1%87%D0%B5%D1%81%D0%BA%D0%B0-%D1%81%D1%82%D0%B0%D0%BD%D1%86%D0%B8%D1%8F/", "text": "\n                    Оперативен щаб във Висшето Военноморско училище „Никола Вапцаров“ във Варна ше проследява падането на китайската космическа станция „Тянгун-1”, части от която се очаква да се приземят между 42-ия и 43-ия паралел. Станцията е дълга 12 метра и тежи 8,5 тона.\n\nТя е изведена в орбита през септември 2011 г., от 2013 г. полетът е в непилотиран режим, а през 2016 година връзката с нея е загубена. В оперативната група за наблюдението от Варна са включени астрономи, учени и военни специалисти. Според цитирани от тях данни, станцията пада със скорост от 7,7 километра в секунда, но тя ще се забави след навлизането в атмосферата.\n\nКогато това стане, може да предизвика огнен дъжд, като при разпадането е възможно отломките да паднат на територията на Испания, Франция, Италия, Черна гора, Сърбия, България и Македония, твърдят и други учени по света, цитирани от авторитетни информационни агенции. Над България се очаква това да стане на 1 април сутринта, коментират учените.\n\nПреподаватели и студенти ще наблюдават ежедневно движението на китайската станция от Планетариума на Морското училище във Варна и ще информират за подробности и евентуални опасности. А опасност наистина има, защото на борда си станцията носи силно токсични вещества, като едно от тях е химизин, наричан още хидразин. Той се използва в ракетното гориво и се смята, че причинява рак. Веществото е безцветно, течно като олио, с много силно реактивна база. Симптомите на краткотрайно излагане на високи нива на хидразин включват дразнене на очите, носа и гърлото, замайване, главоболие, гадене, припадъци, дори и кома.\n                    ", "date": "2018.03.30", "title": "Oперативен щаб следи падането на китайската космическа станция"}
{"url": "http://www.monitor.bg/a/view/33158-%D0%97%D0%B0%D0%BF%D0%BE%D1%87%D0%B2%D0%B0-%D0%BE%D0%B1%D1%80%D0%B0%D0%B1%D0%BE%D1%82%D0%BA%D0%B0%D1%82%D0%B0-%D0%BF%D1%80%D0%BE%D1%82%D0%B8%D0%B2-%D0%BA%D1%8A%D1%80%D0%BB%D0%B5%D0%B6%D0%B8-%D0%BA%D1%80%D0%B0%D0%B9-%D0%BC%D0%BE%D1%80%D0%B5%D1%82%D0%BE/", "text": "\n                    Започва първата за годината обработка против кърлежи на терени с обществено значение на територията на община Варна, съобщи Антоанета Тончева, директор на ОП „Дезинфекция, дезинсекция и дератизация“. В парковете обработките ще се извършват в късните вечерни или ранните утринни часове, когато посещаемостта е слаба. Всички третирания ще се провеждат при подходящи климатични условия.\n\nДворовете на детските и учебни заведения ще се третират след предварително уведомяване на директор или друго отговорно лице. Използваните биоциди са предназначени за битова употреба, микрокапсулирани и с ниска токсичност, обясни д-р Тончева. Третираните площи ще се обозначават с предупредителни табели. Процедурите ще се извършват в районите по график като на 2 и 3 април ще се обработват площите в Морската градина, на 3 април - Зоопарка, на следващия ден - Аспарухов парк, а на 5 април – парковете в „Младост“ и „Владиславово“. От 10 до 24 април е обработката на дворовете на детските заведения, а от 25 до 30 април - дворовете на учебните заведения в града.\n                    ", "date": "2018.03.30", "title": "Започва обработката против кърлежи край морето "}
{"url": "http://www.monitor.bg/a/view/87784-40-%D0%BF%D0%BE%D0%B5%D0%B2%D1%82%D0%B8%D0%BD%D0%BE-%D0%B7%D0%B0-%D0%B1%D1%8A%D0%BB%D0%B3%D0%B0%D1%80%D0%B8-%D0%B2-%D0%BD%D0%B0%D0%B9%D0%B4%D0%BE%D0%B1%D1%80%D0%B8%D1%82%D0%B5-%D1%88%D0%B2%D0%B5%D0%B9%D1%86%D0%B0%D1%80%D1%81%D0%BA%D0%B8-%D0%BA%D0%BE%D0%BB%D0%B5%D0%B6%D0%B8-%D0%BF%D0%BE-%D1%82%D1%83%D1%80%D0%B8%D0%B7%D1%8A%D0%BC/", "text": "\n                    Четири от най-добрите колежи по туризъм и хотелски мениджмънт в Швейцария, обединени в Swiss Education Group (SEG), организират серия от семинари у нас „Обучение в Швейцария – път към успешна кариера в хотелиерството и туризма“. Събитията се организират съвместно с агенцията за образование „Скай Лайнс“, според които тази година SEG предоставя възможност на българските студенти да кандидатстват за стипендии до 40 % от таксите за обучение и настаняване. Подробностите ще бъдат уточнени на семинарите у нас в София, Пловдив, Варна и Бургас. Там Swiss Hotel Management School (SHMS), Hotel Institute Montreux (HIM), IHTTI School of Hotel Management and Design и Cesar Ritz Colleges/Culinary Arts Academy представят своите програми, които обединяват швейцарските традиции и опит в хотелиерството със съвременните тенденции в мениджмънта. Колежите от Swiss Education Group предлагат широка гама бакалавърски и магистърски програми в сферата на хотелиерството, туризма, събитийния мениджмънт, бизнеса и кулинарното изкуство. Програмите се преподават на английски език и включват две платени работни практики в Швейцария или в чужбина. Четирите швейцарски колежа се радват на сътрудничество с много реномирани световни хотелски вериги и се гордеят с факта, че над 89% от завършилите техни студенти стават мениджъри на отдели или собственици на бизнес в рамките на 5 години след дипломирането си. Два пъти годишно колежите организират международно кариерно изложение, по време на което студентите се запознават лично с бизнес лидери и известни предприемачи от над 120 водещи международни туристически компании като Radisson, Hilton, Star Woods, Kempinski, Best Western, Holiday Inn, Hyatt; Fairmont; Accor Group; Mövenpick, Ritz-Carlton, Marriot и Shangri-La и др. Концепцията на SEG e да предложи не просто работа, а партньорство за цял живот на завършващите студенти, за да изградят своята кариера за години напред, казват още от SEG.\n                    ", "date": "2018.03.30", "title": "40% по-евтино за българи в най-добрите швейцарски колежи по туризъм "}
{"url": "http://www.monitor.bg/a/view/55341-%D0%A1-%D0%B5%D0%B4%D0%BD%D0%B0-%D0%BF%D0%B5%D1%82%D0%B0-%D1%81%D0%B5-%D1%83%D0%B2%D0%B5%D0%BB%D0%B8%D1%87%D0%B0%D0%B2%D0%B0-%D0%B6%D0%B0%D0%BB%D0%B1%D0%B8%D1%82%D0%B5-%D0%B4%D0%BE-%D0%BE%D0%B1%D1%89%D0%B5%D1%81%D1%82%D0%B2%D0%B5%D0%BD%D0%B8%D1%8F-%D0%B7%D0%B0%D1%89%D0%B8%D1%82%D0%BD%D0%B8%D0%BA/", "text": "Вече се състезаваме сами със себе си, отчете Мая Манолова\n                    Броят на жалбите до омбусдмана през 2017 г. спрямо година по-рано е нараснал с 20% и те са 12 635, отчете на брифинг в парламента Мая Манолова. Общественият защитник внесе в Народното събрание Годишния доклад на институцията за 2017-та година.\n\nПрез 2017 г. 34 908 души са се обърнали за помощ и съдействие към институцията. 22 369 са приети и консултирани в приемната на омбудсмана. \"Вече сме в ситуация, в която се състезаваме сами със себе си\", коментира тя, отбелязвайки, че 2016-та също е била година на засилена работа. По думите й докладът е близо 400 страници и екипът й вече се състезава само със себе си по дейност.\n\nПрез миналата година 12 539 жалби са приключени и са отправени над 1 800 препоръки до различни институции, като всяка втора препоръка на омбудсмана е изпълнена, посочи Манолова.\n\nПреобладават жалбите срещу монополните дружества срещу ВиК, ЕРП-та, топлофикации, газоснабдителни дружества - 3060 жалби. Следващите по брой са свързани със защита на социални права на гражданите, неплатени заплати, случаи на трудова експлоатация, проблеми с пенсионирането, социална подкрепа. На трето място са жалбите, свързани с изпълнителното производство, които намаляват след успешната ни законодателна намеса през миналата година срещу частните съдебни изпълнители и техните свръхправомощия.\n\nПрез 2017 г. от институцията на омбудсмана са били в 97 населени места по конкретни проблеми на граждани. Имаме десет законодателни инициативи, завършили с решения, предприети от българския парламент, отчете още Манолова.\n\nСледващата голяма цел пред институцията е да бъдат подготвени и приети по възможност до края на годината законови правила, които да подкрепят хората, които изнемогват под бремето на дългова криза чрез приемането на закон за частния фалит, коментира омбудсманът. Все по-трудно гражданите плащат сметките си към банки, към фирми за бързи кредити, към лизингови компании, включително и битовите си сметки, коментира тя. Жалбите, свързани със свръхзадължеността на българите, са се увеличили през 2017 г. и те са 1 752.\n\nКато друго предизвикателство тя посочи работата по законови предложения, които ограничават свръхпривилегиите на банките особено в съдебна фаза.\n                    ", "date": "2018.03.30", "title": "С една пета се увеличава  жалбите до обществения защитник"}
{"url": "http://www.monitor.bg/a/view/25911-%D0%9F%D1%83%D1%81%D0%BD%D0%B0%D1%85%D0%B0-%D0%B4%D0%BE%D1%81%D0%B8%D0%B5%D1%82%D0%BE-%D0%BD%D0%B0-%D0%AE%D0%BB%D0%B8%D1%8F-%D0%9A%D1%80%D1%8A%D1%81%D1%82%D0%B5%D0%B2%D0%B0/", "text": "\n                    Документите, открити в досието на световноизвестния философ, психолог, лингвист и изследовател Юлия Кръстева пусна комисията по досиетата. В началото на седмицата от звеното съобщиха, че Кръстева, която от повече от половин век живее във Франция, е работила като агент и секретен сътрудник под псевдонима „Сабина“ за Първо главно управление на ДС – външното разузнаване на комунистическите тайни служби.\n\nСамата тя отрече да е сътрудничила на Държавна сигурност в декларация до френския седмичник Обс, в която коментира като „не само смешно и невярно, но и оклеветяващо“ това твърдение и допълва, че някой иска да й навреди. В отговор от комисията публикуваха цялото досие, наброяващо 195 страници. В него няма написани от Кръстева документи, но има кореспонденция между нея и семейството й, както и справки от водещи офицери от ДС за срещи с нея и със сестра й Иванка, а също и преразкази на думи, чийто автор се твърди,че е тя. Според документите Кръстева е регистрирана на 19 юни 1971 г.\n\nПостановление от 5 май 1973 година, подписано от старши лейтенант Иван Божиков, предлага закриване на разработка \"Сабина\", \"тъй като въпреки положените усилия от агент Любомиров да я активира резултати не са се получили\". В справка от ноември 1984 година се посочва, че тя е давала устна информация за български емигранти, както и за дейността на прогресивни арабски организации и промаоистки групи. Подчертава се, че получените данни не са интересни, а Кръстева показва недисциплинираност, като не се явява на срещите или ги отменя. Заради големия интерес към файловете вчера следобед имаше проблем с достъпа до сайта на комисията по досиетата, защото се срина.\n                    ", "date": "2018.03.30", "title": "Пуснаха досието на Юлия Кръстева "}
