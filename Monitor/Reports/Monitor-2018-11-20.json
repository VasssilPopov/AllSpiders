{"url": "https://www.monitor.bg/bg/a/view/topobshtinite-pribrali-33-mln-lv-ot-patenten-danyk-150207", "text": "Четирите най-големи общини у нас са прибрали за последните три години близо 33 млн. лв. от патентен данък. Най-много средства в общинската хазна са вкарали дребните търговци и занаятчии в София, следвани от Бургас, Пловдив и Варна, сочи справка на „Монитор“. От 2016 г. до края на септември тази година в София са платени 28,9 млн. лв. патенти. Размерът на данъка се определя от Столичния общински съвет в зависимост от това в кой район се извършва дадената дейност. Например фризьорките в топцентъра на града плащат годишен налог 840 лв., а в покрайнините на столицата сумата е 258 лв. Разликата в цените се наблюдава и при другите разкрасителни дейности – козметика, маникюр и педикюр. Часовникарите и стъкларите например плащат фиксиран данък независимо в коя част на града работят. В наредбата на общината е заложено най-висок данък на плащат компаньонките и гадателите, съответно по 6440 и 5600 лв. годишно. Събраните пари в другите големи общини са в пъти по-малко от тези в столицата. В Бургас от 2016 г. приходите от патентен данък са 1,8 млн. лв. В другия морски град - Варна сумата е 777 хил. лв., като най-много пари са дали търговците на дребно с обекти до 100 кв.м - 325 хил. лв. Второто перо, от което общината във Варна събира най-много пари са фризьорските и бръснарските услуги – 86,3 хил. лв. В Пловдив са събрани над 1,4 млн. лв. Най-големи суми през трите години също са платили търговците на дребно, чиито обекти са до 100 кв. метра. Така например през 2016 г. за такъв тип търговия са платени патентни данъци в размер на 217 хил. лв. Година по-късно търговията на дребно отново държи рекорд по платен патентен данък – 198 хил. лв. Тенденцията се запазва и през първите 9 месеца на 2018 г., когато дребните търговци са броили на общинските данъчни 128,4 хил. лв. За разлика от тях търговци, които стопанисват и отдават под наем различни спортни игри, като примерно фитнеси, боулинг и кегелбан, както и билярд не са платили нито лев за патентни данъци на община Пловдив. Най-малките суми са дошли от стрелбища – 75 лева за 2016 г. За същата година ателиетата за химическо чистене в Пловдив са платили едва 220 лв. патентен данък. През 2017 г. фризьорските и бръснарски салони са броили над 35 хил. лв., а през първите 9 месеца на тази година същият патентен данък е 25 300 лв. Други 15 103 лева патентен данък за 2018 г. до момента са платили шивачи, кожухари и плетачи. Майсторите, които ремонтират часовници, са броили за 2018 г. на община Пловдив 1395 лева. В дирекция „Местни данъци и такси” няма регистрирани представителки на най-древната професия които да дължат патентен данък. Търговците на дребно в Стара Загора също са платили най-много данъци. В касата на града на липите са влезнали 744,4 хил. лв., като 333 хил. лв. от тях са от дребните търговци. Въпреки че Хасково е с почти четири пъти по-малко население от Пловдив от патентен данък там са събрани близо 700 хил. лв., като в това число влизат и проходите от таксиметровия превоз. Общините Велико Търново и Добрич са събрали близо по половин милион лева от 2016 г.", "date": "2018.11.20", "title": "Топобщините прибрали  33 млн. лв. от патентен данък"}
{"url": "https://www.monitor.bg:443/bg/a/view/pishat-novi-pravila-za-obezshtetenija-pri-katastrofi-obzor-150204", "text": "До шест месеца ще бъде изготвена методика как да се определя ценообразуването и лимитите за обезщетенията по задължителната застраховка \"Гражданска отговорност\". Новите правила няма да посочват конкретни суми за възмездие за близките на починалите и пострадалите при катастрофи, а само критерии и индикатори магистратите и застрахователите да изчисляват парите. Това решиха депутатите от бюджетната комисия в парламента на второ четене на промените в Кодекса за застраховането. от Гаранционния фонд, след което Комисията за финансов надзор (КФН), министъра на здравеопазването и министъра на труда и социалната политика ще я одобрят. Дотогава ще важат лимити за обезщетения, но само за далечни роднини и не роднини в размер до 5000 лв. за неимуществени щети, т.нар. вреди от болки и страдания, при починал близък на пътя. Таванът ще е за широкия кръг роднини - братя, сестри, баби и дядовци, освен ако не са отглеждащи или отглеждано лице, както и лели, чичовци и племенници, братовчеди. При тях размерът на обезщетението ще се определя от съда или застрахователя. За тесния кръг близки - родители, деца, съпруг и съпруга, включително живеещи в съжителство, на базата неговото вътрешно убеждения какво е финансовото измерение на претърпените щети. Около мнението, че взетото решение е временно, се обединиха както депутатите, така и застрахователи и неправителствени организации. „Ограничението ще даде възможност да не се повишава размера на застраховката „Гражданска отговорност“, така както беше анонсирано, че би могло да се случи, след като Върховния касационен съд (ВКС) със своето тълкувателно решение разшири кръга на лицата, които могат да претендират за обезщетения“, обеща при гласуването шефката на комисията Менда Стоянова. Средното изплащано обезщетение за загинал в катастрофа от застраховател е 118 000 лева, при искове искове за „болка и страдания“, показват разчетите на КФН. Без таван на обезщетенията застрахователните дружества е трябвало до края на годината, които да бъдат взети чрез премиите от задължителната за автомобилистите полица. Така шофьорите е трябвало да се бръкнат по още 124 лева. Според председателят на Асоциацията на българските застрахователи Светла Несторова сметките на регулатора са консервативни и сумата е щяла да бъде двойна. Опозицията не подкрепи новите промени и гласува „въздържал се“. Предстои текстовете да бъдат гласувани и на второ четене в пленарна зала. Припомняме, че между първо и второ четене на Законопроекта за промени в Застрахователния кодекс председателят на бюджетната комисия след смърт на пътя - 20 хил. лв. за съпруг или партньор на загинало лице, 15 хил. лв. за брат или сестра и 5 хил. лв. при \"емоционални отношения\". Причината е решението на ВКС за по-широк кръг на роднини с право на обезщетение. На 4 ноември, премиерът Бойко Борисов нареди на депутатите от групата на ГЕРБ да не приемат внесените промени в Застрахователния кодекс.", "date": "2018.11.20", "title": "Пишат нови правила за обезщетения при катастрофи (ОБЗОР)"}
{"url": "https://www.monitor.bg:443/bg/a/view/bsp-iska-zamrazjavane-na-deputatskite-zaplati-150198", "text": "Депутатите от БСП ще внесат в НС промени в парламентарния правилник, предвиждащи замразяване на заплатите на народните избраници на нивото им от преди две години от 2976 лв. Червените мотивираха идеята да се върне някогашната практика, вместо възнагражденията да се актуализират през три месеца на база средната заплата в обществения сектор с протестите в страната, размера на пенсиите и недоволството, свързано с доходите в страната. Те са изчислили, че ако предложението им за този морален акт бъде подкрепено от колегите им, депутатските заплати, от които зависят и възнагражденията на премиера, министрите и президента ще се стопят с 543 лв. От БСП щели да настояват също така депутатските възнаграждения да бъдат вързани към минималната заплата в страната, стана ясно от изявление на соцлидера Корнелия Нинова.", "date": "2018.11.20", "title": "БСП иска замразяване на депутатските заплати"}
{"url": "https://www.monitor.bg:443/bg/a/view/atentat-v-svatbena-zala-ubi-50-dushi-150202", "text": "Най-малко 50 души загинаха, а над 70 бяха ранени при самоубийствен атентат в Кабул, предаде Ройтерс, като се позова на правителствени представители. Експлозията е станала в зала за сватбени церемонии, където се били събрали мюсюлмански богослови (улеми) по случай деня на раждането на пророка Мохамед, празнуван от мюсюлманите по света, каза говорителят на кабулската полиция Басир Муджахид. Говорителят на министерството на отбраната на Афганистан Наджиб Даниш посочи, че атентатор се е самовзривил в залата, в която имало няколкостотин духовници от цялата страна, както и публика. За момента никой не е поел отговорност за атентата.", "date": "2018.11.20", "title": "Атентат в сватбена зала уби 50 души"}
{"url": "https://www.monitor.bg:443/bg/a/view/jordan-conev-i-v-germanija-njama-elektronno-glasuvane-150199", "text": "„Щом Германия не е намерила начин да опази системата си и категорично е забранила електронното гласуване, няма нужда България да си прави експерименти.“. Това каза зам.-председателят на ПГ на ДПС Йордан Цонев в коментар на лансираните от ГЕРБ и ОП промени в Изборния кодекс, с които се предлага отлагане на въвеждането на електронния вот у нас. Депутатът припомни, че ДПС е категорично против електронното гласуване, както и на отпадането на номерата на партиите в бюлетините, каквато идея е залегнала също във внесените в НС поправки. „Всеки опит да се усложни изборното законодателство в последните три години довежда до повече невалидни бюлетини, с което се накърнява легитимността на изборния процес“, анализира Цонев пред БНР.", "date": "2018.11.20", "title": "Йордан Цонев: И в Германия няма електронно гласуване"}
{"url": "https://www.monitor.bg:443/bg/a/view/ungarija-dade-ubejishte-na-gruevski-150200", "text": "Бившият македонски премиер Никола Груевски съобщи на страницата си във Фейсбук, че е получил политическо убежище в Унгария. \"Днес Република Унгария, страна-членка на ЕС и НАТО, отговори положително на моето предварително подадено заявление за получаване на политическо убежище, заради политическо преследване в Република Македония. В молбата за политическо убежище посочих, че го търся заради политическо преследване от новото правителство, ръководен от партията СДСМ. Посочих, че правителството иска да ми отнемат свободата, ползвайки недемократични стъпки и методи и злоупотребявайки с прокуратурата и съдебната система в Македония.“, пише той. По-нататък Груевски дава своята гледна точка на скандала с незаконното подслушване. Описвайки положението си в Македония като нетърпимо и пълно със заплахи срещу живота му, той аргументира бягството си в Унгария. Министърът на външните работи на Унгария Петер Сиярто заяви пред \"Дойче веле\", че нито Унгария, нито бившият македонски премиер Никола Груевски са нарушили някой закон с тайното пристигане на Груевски в Будапеща. Според Сиярто няма проблем в това, че Груевски е преминал четири държавни граници, придружаван от унгарски дипломати. Този факт не правел въпроса политически. \"Не е в това въпросът. Въпросът е дали е преминал границите съгласно международните и националните правила. И отговорът е: да, така го е направил. Откакто се явил в унгарското посолство е преминал през всичките граници до Унгария в съответствие с международните и националните правила. С изправни документи“, каза Сиярто. Унгарският дипломат №1 твърди, че става дума за правен, а не за политически случай. Той твърди, че решението по молбата на Груевски за убежище ще бъде взето от независим орган, върху който унгарското правителство няма влияние. \"Става дума за правна процедура, която има методология, водена по унгарските и международните закони. Решението ще бъде взето от съответния орган, а той е независим и ние като правителство нямаме влияние върху него“, подчерта министърът. На вчерашното изслушване в парламента на Унгария относно Никола Груевски, представители на унгарското правителство заяви, че въпросът за убежище се разглежда и въз основа на оценките на ЕС за съдебната система в Македония и за условията в македонските затвори. Вчера Груевски беше предмет на дискусия и на парламентарна сесия, посветена на парламентарните въпроси на опозицията. По време на обсъждането на фасадата на унгарския парламент бе спуснат огромен плакат с образа на Груевски с надпис \"ВИП мигранта на Орбан\". От кабинета на унгарския премиер Виктор Орбан вчера в парламента в Будапеща заявиха, че при вземането на решение за убежището на Груевски трябва да се вземат предвид и условията в македонските затвори, както и ситуацията с македонското правосъдие, които получават лоши оценки в докладите на Европейската комисия и Съвета на Европа. Те твърдят, че не са сигурни, че Груевски е бил изправен пред справедлив процес, при който е получил присъда от две години затвор. Никола Груевски бе осъден на две години лишаване от свобода по делото \"Тенк“ за закупуването на луксозен \"Мерцедес“ от Министерството на вътрешните работи на Македония по времето, когато той беше премиер, като по същото производство тогавашният ресорен министър получи повече от шест години затвор. Това е само едно от общо петте дела, които образува македонската Специализирана прокуратура, в които фигурант е Груевски. На 13 ноември той пресича границата с Албания на неизвестно място и се явява в посолството на Унгария в Тирана, където подава молба за предоставяне на политическо убежище, на основание, че в родината му срещу него има политическо преследване. От там Груевски се качва на автомобил, с който през Черна гора и Сърбия пристига в Будапеща, откъдето обяви местоположението си и разкри, че е поискал убежище. Унгарските власти, включително премиерът Виктор Орбан и външният министър Петер Сиярто, заявиха, че молбата на бившия македонски премиер е чисто юридически, а не политически, въпрос.", "date": "2018.11.20", "title": "Унгария дадe убежище на Груевски"}
{"url": "https://www.monitor.bg:443/bg/a/view/shef-v-dab-ch-probval-da-skrie-450-bona-ot-aresta-150201", "text": "Главният секретар на Държавната агенция за българите в чужбина Красимир Томов се е опитал да укрие 450 бона, докато се е намирал зад решетките. Това научи „Монитор“ от източници сред разследващите. Томов беше задържан преди близо месец при спецакция на Комисия „Антикорупция“ и прокуратурата заради разследване за издаване на документи за български произход на чужденци срещу заплащане. При операцията тогава бяха претърсени офис помещенията на Томов и шефа на агенцията Петър Харалампиев, както и домовете им, но пари не бяха намерени. Крупна сума беше открита само при един от посредниците в Кюстендил. Оказва се, че все пак Томов е държал сериозни финансови средства в банков сейф. Според източници на „Монитор“ той се пробвал да спаси парите, след като бил закопчан. За целта се опитал да извади нотариално заверено пълномощно от килията за жена си. С него тя трябвало да изтегли сумата от трезора и да я скрие някъде. Оказало се обаче, че операцията е ненужна, тъй като малко след като си уредил пълномощното, разследващите запорирали сейфа. Във вторник от спецпрокуратурата съобщиха, че сейфът е отворен и от там са иззети валута и левове, равняващи се на 427 000 лв. Това е станало на 13 ноември т.г., когато спецпрокуратурата извършила с разрешение на съда претърсване и изземване на касетата, наета от Томов. Тя била в банков офис в столицата, като достъп до нея е имал единствено Томов. Той е обвиняем по досъдебното производство за участие в организирана престъпна група, длъжностни престъпления и корупция. В касетата са били намерени недекларирани по чл. 35, ал.1, т. 2 от Закона за противодействие на корупцията и отнемане на незаконно придобитото имущество пари в различни купюри и валути - евро, долари, британски паундове и левове. Съгласно закона Томов е декларирал единствено 25 350 лв. спестени средства, както и 36 000 лв. от заплати. Както претърсването и изземването на парите от банковата касета, така и огледът им като веществено доказателство, осъществен на 19 ноември т.г., са извършени след производството по мярката за неотклонение на Томов в спецсъда заради декларирана служебна ангажираност на неговите защитници, съобщават още от прокуратурата. Адвокатите, които присъстват на такива процесуално-следствени действия, заявили свободни дати за участие в тях едва след делото по мярката. На самото дело, в защита на клиента си, те изтъкнаха като аргумент липсата на намерени парични средства, доказващи престъпна дейност на Томов и другите обвинени по досъдебното производство.", "date": "2018.11.20", "title": "Шеф в ДАБЧ пробвал да скрие 450 бона от ареста (ОБЗОР)"}
{"url": "https://www.monitor.bg:443/bg/a/view/vyglishta-i-dyrva-poskypnaha-no-horata-gi-predpochitat-zaradi-cenata-150153", "text": "Цените на въглищата и дървата скочиха от септември до момента, но въпреки това отоплението с тях излиза най-евтино и хората продължават да ги предпочитат пред тока или парното, установи проверка на Агенция Монитор. Тон въглища вече се продава по 350-360 лева в зависимост дали кюмюрът е пресят или не. „Ако зимата не е много студена, ми стига и един тон въглища. Обикновено се запасявам с тон и половина, за всеки случай. Като цените бяха по-ниски, съм купувала и по 2 тона, като изобщо не сме се лишавали от топло през зимата”, казва 68-годишната Митка Ангелова от село близо до Пловдив. Тя отоплява един етаж от къщата си или три стаи с голям коридор. Казва, че като запали печката тип „чудо”, й е топло буквално 24 часа. „Чак на сутринта я зареждам пак, за да ни е топло. Ако са почивни дни и децата са си на село, може да я заредя отново вечерта, но това се случва рядко. Обикновено с едно зареждане, тя си гори часове наред”, се хвали Митка. И пресмята, че ако трябва да плати ток или парно за това денонощно отопление, то сумата за една зима няма да й излезе 360 лева, а поне четири - пет пъти повече. Отоплението само на дърва излиза по-скъпо от това на въглища. Кубик дърва струва около 100-ина лева в зависимост от вида дървесина. Това също е поскъпване с около 10 лева в сравнение с октомври, казват търговците. Те обясняват поскъпването с факта, че всички стоки вървели нагоре. Общо 4 588 пловдивчани ще получат помощи за отопление през тази зима от „Социално подпомагане”. 993-ма са получили откази от социалните поради това, че през последните 5г. са продали имот или примерно ако доходите им надвишават изискуемия за получаване на помощи за отопление. След 15 дни социалните тръгват на проверки, за да установят дали всички потребители, на които са били дадени помощи за отопление, са си закупили дърва и въглища.  ", "date": "2018.11.20", "title": "Въглища и дърва поскъпнаха, но хората ги предпочитат заради цената"}
{"url": "https://www.monitor.bg:443/bg/a/view/ostaviha-v-aresta-vylcho-arabadjiev-150205", "text": "Спецсъдът остави в ареста сина на Ветко и Маринела Арабаджиеви – Вълчо. Арабаджиев-младши бе задържан заедно с две счетоводителки при акция преди седмици и е с повдигнати обвинения като част от престъпна група, занимавала се с укриване на данъци и пране на пари. Родителите му в момента са издирвани с европейска заповед за арест. По време на заседанието на спецсъда бе приета съдебно-медицинска експертиза, според която Вълчо Арабаджиев имал заболявания, но те могат да бъдат лекувани и в ареста. Той самият пък обясни, че е завършил и средното, и висшето си образование в ареста и не бил наясно, че родителите му може да са замесени в престъпна дейност, като настоя мярката му да бъде заменена с по-лека, за да се лекува и да продължи образованието си. В същото време обаче спецсъдиите бяха категорични, че по делото са приложени достатъчно доказателства за основателно предположение, че Вълчо е извършил престъплението, за което е обвинен, както и че е възможно, ако бъде пуснат, да се укрие подобно на родителите си.", "date": "2018.11.20", "title": "Оставиха в ареста Вълчо Арабаджиев"}
{"url": "https://www.monitor.bg:443/bg/a/view/lozan-se-pokri-sled-prisydata-150203", "text": "Председателят на ВКС Лозан Панов не се яви на редовното заседание на съдийската колегия във вторник. По непотвърдена официално информация се оказа, че е в отпуск неизвестно колко време. Това стана ден, след като Софийският районен съд потвърди глобата от 1000 лева, която Сметната палата му наложи през януари 2017 г. за неподадена имуществена декларация за 2016 г. Панов подаде жалба в СРС срещу санкцията с аргумента, че по това време е бил длъжен да подава декларация за имуществото си само пред Инспектората на ВСС, но не и пред Сметната палата. Днес пък съдия Ангел Павлов, който потвърди глобата на Панов, наложена от Сметната палата, изложи мотивите за решението си. На 12 страници той отхвърля една по една защитните тези на Панов и адвоката му Александър Кашъмов. Съдът е категоричен, че председателят на ВКС трябва да е бил наясно, че с бездействието си нарушава установения ред на държавното управление, което е извършено виновно. В мотивите си редовият районен съдия припомня на шефа на ВКС, че незнанието на закона, в това число неправилното му тълкуване, не изключва вината. „Все пак се касае за един от двамата практически най-високопоставени съдии в страната, очакванията за познаване на нормативната уредба към когото при всяко положение са несравнимо по-високи спрямо тези към нарушителите при обичайните хипотези на извършване на нарушения от същия вид\", аргументира се съдията от СРС. Той отхвърля направените от Панов твърдения, че санкционирайки го председателят на Сметната палата е нарушил Конституцията, като с действията си оказал натиск върху независимата съдебна власт. „На първо място, следва да се има предвид, че разделението на властите, а и дори независимостта на съдебната власт от другите власти, нямат абсолютен характер; самият смисъл на разделението на властите е в това те да се контролират и възпират една друга, а съдебната власт, както и всяка друга, произхожда и съществува в нашата страна не сама за себе си, а само по волята на суверена – народа (чл. 1, ал. 2 от КРБ)“, подчертава съдия Павлов. В мотивите се посочва също, че наложената глоба в размер на 1000 лв. е минималният размер \"поради което е безпредметно да се обсъжда справедливостта й\". Панов вече води делото срещу КПКОНПИ, тъй като частта от Сметната палата, отговаряща за публичността на имуществото на представителите на висшите държавни длъжности се вля в новата Антикорупционна комисия. Решението на СРС подлежи на обжалване пред Административен съд София-град в 14-дневен срок. Панов оглавяваше този съд в периода 2007 – 2012 г.", "date": "2018.11.20", "title": "Лозан се покри след присъдата "}
{"url": "https://www.monitor.bg:443/bg/a/view/shefkata-na-kabineta-na-simeonov-shte-e-novoto-vice-150206", "text": "Шефката на политическия кабинет на вицепремиера в оставка Валери Симеонов Марияна Николова е предложена на НС от премиера Бойко Борисов да заеме поста на лидера на НФСБ. Рокадата ще бъде гласувана от депутатите в сряда, стана ясно от дневния ред на заседанието на парламента, където смените в правителството са заложени като първа точка от дневния ред.  До избора на кандидатурата на Николова се стигна след   продължили цял ден във вторник в сградата на МС. Заседанието на коалиционния съвет на „Обединени патриоти“ трябваше да се проведе в късния следобед в бившия Партиен дом. В последствие обаче сбирката бе изместена на „Дондуков“ 1. По-рано сутринта премиерът и лидер на ГЕРБ Бойко Борисов привика за среща там партньорите си в управлението от ОП. След това лидерът на „Атака“ Волен Сидеров разговаря със Симеонов в кабинета му, което пък бе и причината заседанието на тристранката да закъснее с повече от половин час и да се води от социалния министър Бисер Петков. Малко по-късно към двамата партийни лидери от ОП лидери се присъедини и другият вицепремиер от обединението-председателят на ВМРО Красимир Каракачанов. Така срещата на патриотите в пълен състав започна по обед, продължи почти пет часа, а след нея така и не бе оповестено кой ще заеме мястото на Симеонов, който подаде оставка след поредица от скандали с изказвания по адрес на децата с увреждания. Нито един от лидерите от ОП не даде разяснения какво точно е обсъждано помежду им и има ли консенсусна фигура за поста. Пръв от сградата на МС си тръгна Сидеров, видимо ядосан. Той няколко пъти подчерта, че Борисов е този, който ще реши кой да бъде номиниран за вицепремиер. на излизане от „Дондуков“ 1, което пък провокира съмнения около евентуалното сдаване от негова страна на шефския пост на групата на ОП в НС. „Оставаме, няма проблем“, отговори пък лидерът на „Атака“ на въпроса остават ли в патриотичната коалиция, като уточни, че тя е спокойна и стабилна. А във връзка с въпроса дали ще продължи да иска оставката на Каракачанов каза: „Няма проблем между нас.“. По неофициална информация обаче причината Сидеров да си тръгне от сбирката в сграда на МС е, че Симеонов е предложил като основен претендент за негов наследник в правителството именно Николова. В случай, че лидерът на НФСБ се върне зад банката си в НС, а на неговото място застане тя тъй като парламента ще трябва да напусне Миглена Ангелова. Почти час по-късно от „Дондуков“ 1 си тръгна и Каракачанов, без да коментира нищо. Същевременно неговият съпартиец Искрен Веселинов обясни пред bTV, че новият вицепремиер трябва да се посочи именно от НФСБ и така да се покаже тяхната съпричастност към управлението. Той поясни, че оставката на Каракачанов не стои на дневен ред. Веселинов посочи и трите имена, които се обсъждали за наследник на Симеонов. Наред с утвърдената кандидатура на Николова, другите двама били претенденти за поста били депутатите Борис Ячев и Християн Митев, които също присъствали на част от разговорите в сграда на МС. Ако бе решено Ячев да освободи поста си в парламента, на негово място би влезнал човек от „Атака“ и заедно със Симеонов в групата в НС силите биха се изравнили. Ако пък коалиционните партньори си бяха стиснали ръцете Митев да освободи банката си, за да стане вицепремиер, зад нея би трябвало да седне депутат от ВМРО. През последните дни се завъртяха и други имена за потенциален наследник на Симеонов. Сред тях е това на Явор Нотев от „Атака“, който в момента е зам-шеф на парламента. А по непотвърдена информация Сидеров предложил своя кандидатура за поста в замяна на загубата на едно депутатско кресло. Другото коментирано име бе това на Данчо Хаджиев, който е бивш общински съветник и е един от съоснователите на партийната телевизия на НФСБ-„Скат“.", "date": "2018.11.20", "title": "Шефката на кабинета на Симеонов ще е новото вице  (ОБЗОР и ДОКУМЕНТ)"}
{"url": "https://www.monitor.bg:443/bg/a/view/jordanka-hristova-se-sboguva-s-goljamata-scena-150186", "text": "С елегантна стъпка, като синьо привидение в нежните си тюркоазени одежди, Йорданка Христова премина през сърцата на препълнената зала 1 на НДК в понеделник вечер, когато, освен 55 години на сцена, отбеляза и последния си самостоятелен концерт. „Едва ли ще имам сили. Все пак напредваме в годините. След пет години не знам в каква гласова форма ще съм”, каза наскоро певицата в предаването „120 минути“, но от тези нейни притеснения нямаше и следа. Гласът и е безупречен, мощен и     а тя самата излъчва сила, и едновременно с това финес, не само докато танцува по сцената, но дори и в малките жестове с ръка, дори пръст, с които контролираше публиката като кукловод. Почти невъзможно е да се каже къде точно е акцентът на спектакъла „Моят път – Любов“, който беше сътворила заедно с Дани Милев и неговия бенд. Христова преведе феновете си през пеперуденото пърхане в корема на „Любов за теб“, „Една любов“, „Сбогом, Любов“, през едни от най-силните стихове в родната поезия с „Прощално“ на Вапцаров, за да достигне до своите емблеми „Песен моя, обич моя“ и „Тежък характер“. Певицата имаше и     на сцената, но не певец, а инструменталист. С цигуларя Людмил Стойнев се допълваха в изящен синхрон, благодарение и на чудесните нови аранжименти на Дани Милев. Голямата певица не забрави да почете и легендата Тончо Русев като изпя неговата „Незабрава“. Гърбът й на сцената пазеше огромна видео стена, на която непрестанно се излъчваше мултимедия от ретро кадри, дори от златния фонд на Холивуд, като за фон на парчето „Като земята“ Йорданка беше избрала части от филма „Да хванеш крадец“ от 1955 г. с Кари Гранд и Грейс Кели. Всичко беше издържано в стилистиката „Стари, но златни“, точно каквото съкровище за българската музика е самата Йорданка Христова.", "date": "2018.11.20", "title": "Йорданка Христова се сбогува с голямата сцена"}
{"url": "https://www.monitor.bg:443/bg/a/view/teroryt-pripomni-za-sebe-si-myj-kla-policaj-nasred-bruksel-razbiha-kletka-v-melbyrn-obzor-150196", "text": "Тероризмът отново напомни за себе си в две точки на Западния свят. Полицай бе нападнат във вторник сутринта с нож в центъра на Брюксел, часове след началото на визитата на френския президент Еманюел Макрон, съобщиха местни медии. Нападението е станало близо до историческия център. Според някои медии става дума за терористично действие, като мъжът е викал „Аллах акбар“. Други отбелязват, че мъжът наскоро от психиатрична клиника. Полицаят има наранявания по врата, но животът му не е в опасност. Нападението е било извършено пред полицейско управление. Задържаният няма регистрации за връзка с терористи, но има досие за незаконна търговия с оръжие и за прилагано доскоро психиатрично лечение. Същевременно френският президент Еманюел Макрон посети в брюкселския квартал Моленбек, прочул се като крепост на джихадисти след атентатите в Париж през ноември 2015 г., предаде Франс прес. Сега обаче Макрон, съпругата му Брижит, белгийският крал Филип и кралица Матилда бяха посрещнати в споделеното работно пространство \"СМарт/ЛаВале\" (\"SMart/LaVallee\"). То представлява помещение от 6000 квадратни метра и преди е било обществена пералня. Впоследствие там са разположени офисите и ателиетата на около 150 млади артисти и предприемачи от сферата на културата.  Това посещение създава възможност имиджът на населения с близо 100 000 души Моленбек да бъде подобрен. Макар че кварталът се намира само на километър от центъра на Брюксел, той е един от най-бедните в цяла Белгия. Моленбек се прочу в чужбина като предградието на Салах Абдеслам, единственият оцелял от джихадистите, които извършиха нападението в Париж на 13 ноември 2015 г., при което бяха убити 130 души. \"Не е справедливо да гледаме на Моленбек само през призмата на неприятните събития\", заяви Еманюел Макрон и нарече впечатляващата работата на сдруженията от квартала, които създават възможности за развитие на жителите му. Междувременно австралийската полиция предотврати терористична атака в Мелбърн, съобщи Ройтерс, а в Белгия мъж наръга полицай, викайки „Аллах акбар“. Австралийската полицията разкри, че е арестувала трима мъже, които са подготвяли нападение в австралийския град. Австралийската федерална и щатска полиция, разузнавателните служби и други агенции, които са част от общ екип за борба с тероризма, са извършили арестите във вторник сутринта. Задържаните мъже са Те са се опитвали да се сдобият с полуавтоматично оръжие. И тримата са обвинени в подготовка на терористична атака. Задържаните са граждани на Австралия. Властите все още не знаят мястото на подготвяното нападение. Полицията поясни, че тримата са известни на властите и техните паспорти са анулирани, тъй като възнамерявали да пътуват до конфликтни зони. Арестуваните са били вдъхновени от \"Ислямска държава\". Само преди дни \"Ислямска държава\" предупреди Австралия и Запада за предстоящи нови атаки. Те разпространиха в интернет плакат с лицето на човека, който направи опит за мащабен атентат в Мелбърн на 9 ноември. Нападателят Хасан Калид разби колата си в мол, запали я и се опита да наръга полицаи, преди да бъде смъртоносно прострелян. Един човек беше убит при атаката, а други двама бяха ранени. По-късно нападателят почина от раните си. Няколко часа след това „Ислямска държава“ пое отговорността за нападението. \"Австралия, не си мисли, че си далече от нашите атаки\", пише на един от постовете в социалните мрежи.", "date": "2018.11.20", "title": "Терорът припомни за себе си - мъж кла полицай насред Брюксел, разбиха клетка в Мелбърн (обзор)"}
{"url": "https://www.monitor.bg:443/bg/a/view/ne-pusnaha-miro-na-rilskite-ezera-150172", "text": "Поп певецът Миро имал желание да заснеме клипа към новата си песен „Печат от моята душа“ изцяло на родна земя. Проблемите с документацията обаче го отказали. Това призна 42-годишният изпълнител пред Нова тв. \"Не избрах Исландия случайно. Исках да е интересна туристическа дестинация. Спрях се на тази страна заради един водопад. но в България взимането на разрешение се оказа по-трудно\", разказа той. Миро е автор на текста към песента „Печат от моята душа“, а музиката е дело на Димитър Петров. В клипа участват още Теодосий Спасов и солистката на ансамбъл \"Филип Кутев\" - Нели Андреева. Видеото към парчето е снимано в две държави на общо пет места. Част от снимките са в България, а друга част – в студената красота на Исландия. Камерата се е въртяла четири дни, за да запечата най-подходящите моменти, а певецът си е направил селфи видео, с което да промотира премиерата, кацнал на исландски водопад, а зад гърба му грее ярка дъга.", "date": "2018.11.20", "title": "Не пуснаха Миро на Рилските езера"}
{"url": "https://www.monitor.bg:443/bg/a/view/pyrvolaci-se-uchat-na-blagonravie-i-vjara-150190", "text": "Смисълът на вярата в Бог и вярата в себе си, важността на молитвата, силата на доверието са само част от нещата, които ще учат първолаците, чиито родители са избрали да ги запишат в избираемия предмет „Религия“. Целият панел от обучението от 1-ви до 4-ти клас е наречен благонравие, което дава и основата на етичния аспект на християнството, но също така и на другите вероизповедания. Учебните програми по предмета са три и са одобрени от Министерството на образованието и науката това лято. „За една година се получи консенсус за три програми по религия - християнство, ислям, а третата дава възможност за изучаването на всички религии, прави се исторически преглед, заедно с етническите аспекти, това е т.н. неконфесионално обучение по религия.“, заяви зам. образователният министър Таня Михайлова по време на симпозиум, посветен на темата „Обучението по религия от 1-ви до 12-ти клас“. Тя обясни, че предметът „Религия“ може да се изучава като част от разширената подготовка на учениците като избираем предмет в рамките на 1 или 2 часа седмично. За да може да се сформира група,трябва 13 ученици да са избрали предмета. Михайлова подчерта, че такива вече има в много градове, което показвало и нуждата от религиозно обучение. „Другият важен въпрос е подготовката на кадри и това е заложено като наше виждане за квалификация“, каза още зам.-министърът. Михайлова подчерта, че има две възможности за придобиване на педагогическа правоспособност – успоредно с обучението или чрез допълнителна квалификация. Заместничката на Вълчев обясни, че учителите по философски цикъл и по история ще имат възможност да преподават религия. Също така, просветното министерство ще започне с обученията на учители от началния етап. Около коледната ваканция ще започват първите допълнителни квалификации на общо 60 педагози, обясни експертът в МОН Коста Костов. 40 от тях ще бъдат обучени в православие от Останалите 20 пък ще минат квалификация за преподаване на ислям в УниБИТ съвместно с Висшия ислямски институт. Тяхното обучение ще бъде в рамките на една година и 300 учебни часа. Костов обясни, че за миналата учебна 2017/2018-а предмета религия са изучавали 10 500 ученици, от които 8200 са избрали православието. От втория учебен срок пък щели започнат и клубни дейности по интереси, посветени на религията, допълни експертът. По време на симпозиума председателят на Синдиката на българските учители Янка Такева обясни, че тази година 18 началници на регионални образователни инспекторати са били наградени, затова че в общините им са били формирани по 10-20 групи за православно обучение. Тя обясни, че останалите са имали желание да развиват тази дейност, но не са разполагали с необходимите преподаватели.", "date": "2018.11.20", "title": "Първолаци се учат на  благонравие и вяра"}
{"url": "https://www.monitor.bg:443/bg/a/view/startira-pyrvata-olimpiada-po-pytna-bezopasnost-150187", "text": "Първата инициативата „Олимпиада по пътна безопасност“ стартира в столичното 119-о СУ „Акад. Михаил Арнаудов“, организирана по инициатива на Института по пътна безопастност в партньорство с Министерството на образованието и науката и Столичната община. Целта на инициативата е да обхване максимален брой образователни институции в столицата, а от следващата година да се провежда и в останалите градове в страната. „Обучението по безопасност на движението по пътищата спасява животи“, каза министърът на образованието и науката Красимир Вълчев пред учениците и учителите и даде старт на олимпиадата. Той заяви, че МОН ще използва всички възможни инструменти, за да бъдат научени и възпитани децата да спазват правилата за безопасност на движение. „Ще включим обученията в дейностите по интереси и във всички извънкласни занимания, които провеждаме, защото безопасното движение е част от социалните и гражданските компетентности, които учениците задължително трябва да усвоят“, допълни министърът. Той съобщи, че темата за пътната безопасност е включена и в часовете на класа, и в часовете по гражданско образование, както и в някои часове по останалите дисциплини. „Нашата задача е да направим средата по-безопасна, за да гарантираме живота и здравето на най-ценното, което имаме - нашите деца, както и да ги обучим и да им създадем навици за безопасно придвижване в града“, посочи кметът Йорданка Фандъкова. Тя заяви, че Столичната община ще продължи да изгражда интерактивни площадки по пътна безопасност в училищата. До момента в София били изградени 84 интерактивни площадки за безопасност на движението и приложно колоездене В състезанието „Стани безопасен“ два отбора от малчугани от трети и шести клас отговаряха на въпроси, с които да се провери знаят ли правилата за движение. Учениците се довериха на помощта на министъра и кмета, за да отговорят на някои от по-сложните въпроси. За всеки правилен отговор те получаваха награди, сред които шапки и помпи за колело. Победителите в Олимпиадата по пътна безопасност пък ще имат възможност да получат безплатни уроци по картинг. „По този начин се увеличава мотивацията на учениците или се затвърждават знанията им“, обясни директорът на школото Диян Стаматов. Той коментира, че това е единствената практическа олимпиадата, която помага да се затвърдят знанията от училище.", "date": "2018.11.20", "title": "Стартира първата „Олимпиада по пътна безопасност“"}
{"url": "https://www.monitor.bg:443/bg/a/view/reni-kamberova-shte-pali-decata-po-sporta-150192", "text": "Бронзовата медалистка от Рио 2016 с ансамбъла по художествена гимнастика Ренета Камберова се впуска в нова мисия. Заедно с д-р Денислава Ангелова, председател на сдружение „Асоциация „Докосни дъгата”, те дадоха старт на кампания „Мисия спорт на любимите герои“. Нейната цел е да запознае и запали по спорта колкото се може повече деца от 1 до 4 клас. В различни градове от страната малчуганите ще имат възможност да изпробват 14 вида спорт, мотивирани от легенди и млади звезди като Петър Хубчев, Евгени Иванов, Станимир Маринов, Тервел Пулев, Християна Тодорова, Елица Янкова, Денислав Коджабашев, сестри Стоеви и др. За партньори на звездите са привлечени любими на децата анимационни герои като Мечо Пух, Мики и Мини Маус, Том и Джери, Бъгс Бъни, Панда По и др. Първите събития от кампанията ще са на 24 ноември в Пазарджик и на 2 декември в Плевен, а после ще бъдат обхванати и Габрово, Смолян, Бургас, Крумовград и други.", "date": "2018.11.20", "title": "Рени Камберова ще пали децата по спорта"}
{"url": "https://www.monitor.bg:443/bg/a/view/1g-i-2-m-zatvor-za-izbjagalija-zatvornik-mandjata-150137", "text": "1г. и 2 месеца повече ще лежи в затвора пандизчията Георги Танчев – Манджата, който избяга от работното си място от външен обект на затвора в Пловдив. За тази присъда Манджата е сключил споразумение с прокуратурата и тя е влязла в сила. 42-годишният затворник работел в мандра в пловдивския квартал „Прослав” и така намалявал предишната си присъда. На 12 януари т.г. бил осъден на 1 година затвор и глоба от 2000 лева, но три месеца по-късно решил да се чупи. На 10 април бил неговият първи работен ден в мандрата и използвал липсата на съдебна охрана, за да избяга. Финтирал човек от производството, че излиза навън само за 5 минутки, за да се види със сестра си. Мъжът от мандрата нямал никаква представа, че Манджата нямал сестра, но пък бил наркозависим. На 24 април Танчев бил намерен в апартамента на свой приятел, където бил отново арестуван. В досието му има присъди за кражби и за притежание на дрога. На 8 ноември Георги Танчев се споразумял с прокуратурата в лицето на прокурор Надежда Семерджиева, което споразумение било одобрено от съдия Димитър Кацарев и влязло на момента в сила.", "date": "2018.11.20", "title": "1г. и 2 м. затвор за избягалия затворник Манджата"}
{"url": "https://www.monitor.bg:443/bg/a/view/karajancheva-poiska-poveche-investicii-ot-japonija-150193", "text": "Възможностите за увеличаване на японските инвестиции у нас, обсъди шефката на НС Цвета Караянчева с премиера на Страната на изгряващото слънце Шиндзо Абе. „Япония е важен инвеститор за страната ни, а България предлага отличен инвестиционен климат като макроикономическа стабилност, високи темпове на икономически растеж, нисък държавен дълг, ниски данъци, ниски производствени разходи и квалифицирана работна ръка“, подчерта Караянчева по време на разговора между двамата, който се състоя в рамките на визитата й в Япония. Тя допълни, че достъпът до обширния пазар на ЕС също е предпоставка за по-осезаемо присъствие на японския бизнес в българската икономика. Караянчева, която отправи и покана към японския император Акихито да посети страната ни догодина, подчерта, че двете страни могат да увеличават сътрудничеството си по линия на малките и средни предприятия. Шиндзо Абе от своя страна пък потвърди ангажимента на Япония за провеждането на съвместен семинар за превенция и управление на риска при бедствия и кризисни ситуации за страните от Западните Балкани през месец февруари 2019 година в България.", "date": "2018.11.20", "title": "Караянчева поиска повече инвестиции от Япония"}
{"url": "https://www.monitor.bg:443/bg/a/view/slavisha-vodi-slovenski-popylnenija-v-levski-150189", "text": "Ръководството на „Левски“ вече даде зелена светлина на треньора Славиша Стоянович за привличането на нови играчи в зимната пауза. Самият специалист е готов със списък от предложения, а сред избраните от словенеца има и негови сънародници. Бившият наставник на „Цървена звезда“ не веднъж е признавал, че предпочита да работи с хора, които познава, какъвто бе случая и с привличането на Богдан Васчук. „Не за първи път ще работя със свои сънародници. Всъщност вече съм се свързал с някои футболисти. Но всичко зависи от преговорите, защото добрите футболисти не са евтини. Ще видим какво ще се случи през зимния период“, потвърди Славиша пред словенския „Екип 24“. Сред желаните попълнения от треньора са играчи за поста вратар, защитник и плеймейкър. Вчера „сините“ пуснаха в продажба билетите за предстоящото в неделя домакинство на „Ботев“ (Враца). Двубоят е от 17:30 ч., а левскарите призоваха привържениците за пълна мобилизация. В последните си домакинства „Левски“ се радва на небивала в последно време посещаемост, като дори срещу последния „Верея“, по трибуните имаше 10 хиляди зрители. „Битката продължава“, обявиха с емоционален клип 26-кратните шампиони, които се надяват на пълни трибуни и срещу тима на Валери Божинов. Цената на билетите е между 7 и 70 лв.", "date": "2018.11.20", "title": "Славиша води словенски попълнения в „Левски“"}
{"url": "https://www.monitor.bg:443/bg/a/view/bls-iska-zabrana-za-prehvyrljane-na-sredstva-v-budjeta-na-nzok-150185", "text": "Да се прекрати практиката за прехвърляне на средства от едно перо в друго в рамките на бюджета на Националната здравноосигурителна каса. За това настоява Българският лекарски съюз, съобщи неговият председател д-р Иван Маджаров. Съсловната организация ще настоява това да бъде записано в Закона за бюджета. Сега такава възможност има, прехвърлянето става само с гласуване на членовете на Надзорния съвет на касата. Всяка година най-малко 20-30 млн. лв. се пренасочват от перо в перо. Тази година в първичната извънболнична помощ ще останат близо 7 млн. лв. неусвоени, каза още д-р Маджаров. Той обясни, че средствата остават неизползвани заради административни изисквания, които се променят всяка година. По думите му, ако тази практика бъде преустановенеа, и лекарите, и пациентите ще бъдат по-спокойни, защото ще знаят, че има средства за лечение, както и за профилактика. Проектозаконът предстои да бъде разгледан и гласуван на второ четене в пленарна зала. Същевременно, преговорите по Националния рамков договор между БЛС и НЗОК ще продължат до 29 ноември, следз което ддокументът ще бъде публикуван за обществено обсъждане. От пациентски организации \"Заедно с теб\" също подкрепиха искането на лекарите. Подкрепяме Българския лекарски съюз и категорично изразяваме несъгласие в Закона за бюджета на НЗОК за 2019 да се прехвърлят суми от параграф в параграф. Заедно с БЛС настояваме гласуваните веднъж средства по пера да бъдат използвани само и единствено за обезпечаване дейностите по предназначение, настояха от там. Ще подпрепим БЛС в предприемането на всички позволени от закона мерки, в. т.ч. искане на оставка на некоректните партньори в сектора, които елиминират вече договорени текстове\", заявяват още от \"Заедно с теб\".", "date": "2018.11.20", "title": "БЛС иска забрана за прехвърляне на средства в бюджета на НЗОК"}
{"url": "https://www.monitor.bg:443/bg/a/view/vlado-nikolov-shte-igrae-v-levski-pone-2-meseca-150188", "text": "Президентът и треньор на мъжкия волейболен тим на \"Левски\" Владимир Николов ще играе в отбора като диагонал поне 2 месеца. Той се върна в полето принудително за вечното дерби с ЦСКА миналата събота, след като двама волейболисти - Смилен Мляков и Иван Панков се контузиха. Беше най-резултатен с 20 точки при загубата с 1:3, въпреки че не беше в добра форма и едва се държеше на крака в края на мача. Бившият капитан на националите, който приключи със състезателната си кариера с бенефис преди 2 и половина години, ще замине в понеделник за Италия, където ще се консултира със световноизвестния специалист проф. Порчелини за старите проблеми с рамото си. Той ще му подготви програма от упражнения за бързо влизане в кондиция. Оттам ще си вземе и стелки, с каквито играеше в активните си години. \"Надявам се тялото ми да издържи на натоварванията и да се представя на ниво, поне до завръщането но Смилен Мляков, коментира новата ситуация в живота си 41-годишният Николов. - През януари има и турнир за Купата на България, на който имаме шанс да постигнем нещо повече.\" След контузията на третия ключов играч - Гордан Люцканов, счупил костица на глезена срещу ЦСКА, \"Левски\" ще се подсили и с нов краен нападател. Това е Иван Петров, който започна сезона в \"Дунав\" (Русе). Преди това 196-сантиметровият 29-годишен посрещач, известен с прякора Кабата, е играл в \"Монтана\" и ЦСКА, а има и 7 сезона в първенството на Франция. Той ще дебютира с екипа на \"сините\" още утре, когато те гостуват на \"Добруджа\" в мача от Суперлигата. \"Президентът и старши треньор на клуба Владимир Николов се свърза с мен след контузията на Гордан и ми предложи да се присъединя към тима, разказа Петров. За мен е чест да работя с него и да играя за този клуб. Надявам се да оправдая очакванията към мен\" Николов пък ще се пусне в първи домакински двубой тази събота срещу \"Монтана\" в зала \"Христо Ботев\". На 29 ноември пък левскарите посрещат финландския \"Рованиеми\" в евротурнира \"Чалндж къп\".", "date": "2018.11.20", "title": "Владо Николов ще играе в \"Левски\" поне 2 месеца"}
{"url": "https://www.monitor.bg:443/bg/a/view/stojka-petrova-s-medal-ot-svetovnoto-po-boks-150176", "text": "След поредицата съдийски „тесли“ за българките на световното първенство по бокс за жени в Индия, дойде и добра новина. Стойка Петрова се класира за полуфиналите в кат. до 54 кг и си осигури най-малко бронзов медал от шампионата. В 1/4-финален мач българката се справи по категоричен начин с представителката на домакините Маниша Маун с 4:1 съдийски гласа - 30:27, 29:28, 29:28, 27:30, 30:27. Скандалното е, че единственият глас в полза на Маун бе даден от индийски арбитър. За място на финала на 22 ноември Стойка Петрова ще излезе срещу коравата монголка Нандинцецег Мягмардулам, която победи Зохра Захрауи от Мароко. 33-годишната българка стана европейска шампионка през юни в София, а има и сребърен медал от последното световно в Астана през 2016 г. Тя ще донесе единствения медал за България от Ню Делхи, след като останалите ни 5 представителки напуснаха по-рано борбата не и без помощта на съдиите. Преди ден по скандален начин от ринга слезе другата ни претендентка за медалите Станимира Петрова, която видимо бе ощетена за сметка на индийката Соня. Оказа се, че след треньора си Петър Лесов и самата Станимира ще бъде разследвана от международната федерация заради изявлението си през местните медии, че съдиите на световното са „корумпирани“. Както е ясно, Лесов остана без акредитация заради бурната си реакция срещу решението на арбитрите в срещата на възпитаничката му.", "date": "2018.11.20", "title": "Стойка Петрова с медал от световното по бокс"}
{"url": "https://www.monitor.bg:443/bg/a/view/mestjat-severin-v-psihobolnicata-na-zatvora-v-lovech-150184", "text": "Обвиненият в убийството и изнасилването на Виктория Маринова – Северин Красимиров, ще бъде преместен от следствения арест в Русе в психиатричната болница на Ловешкия затвор за срок от 30 дни. Това реши днес състав на Окръжния съд в Русе. В болницата 21-годишният мъж ще бъде наблюдаван от специалисти и ще му бъдат направени изследвания с цел изготвяне на съдебно-психиатрична и психологична експертиза, която ще даде становище за вменяемостта му. Искането е на Окръжната прокуратура в Русе. В съдебната зала стана ясно, че Северин се е опитал да се самонарани при арестуването му в Германия. От Центъра за психично здраве в Русе е получена справка, че е диагностициран като лице с умствено изоставане и поради тази причина е учил в помощното училище в града до пети клас. С решение на ТЕЛК бил определен като лице с намалена трудоспособност. По време на заседанието Северин говореше неясно и объркано. Разказа, че е бил на празненство по случай рожден ден. Там пили уиски и бира и после пушил „нещо“. Обясни, че в определени моменти му причернявало пред очите и когато се ядосвал, му минавало много трудно. „Съгласен съм да бъда изследван“, каза обвиняемият пред съдебния състав. „По всяко едно дело за убийство назначаваме съдебно-психиатрични експертизи, които дават становище за вменяемостта на обвиняемите лица. Това дело не е изключение и по него сме назначили такава експертиза. Преценили сме, че е необходимо да се направи в Ловеч, където има психиатрично заведение към болницата на затвора, защото искаме да е от една страна, от хора, които не са работили с него и не го познават, и от друга страна, да имат възможност за максималния законен срок да го наблюдават и да дадат обосновано заключение“, коментира окръжният прокурор Георги Георгиев след заседанието. Той каза също, че разследването е доста напреднало, изчаквали се резултатите от тази експертиза и още един-два анализа. Окръжният прокурор предполага, че досъдебното производство ще приключи в рамките на четири месеца. „Това, което до момента той като обяснения е дал за случилото се в деня на извършване на двете престъпления, сме го проверили с всички способи на НПК и се потвърждава. Смятам, че той говори истината“, допълни Георгиев. Административният директор и водещ в телевизия TVN Виктория Маринова бе убита и изнасилена на 6 октомври т.г. до бетонната алея край Дунав, докато спортува. Северин Красимиров бе задържан четири дни по-късно в дома на майка си в Германия.", "date": "2018.11.20", "title": "Местят Северин в психоболницата  на затвора в Ловеч"}
{"url": "https://www.monitor.bg:443/bg/a/view/simeon-sakskoburggotski-predsrochnijat-vot-e-demokracija-no-po-dobre-e-pylen-mandat-150178", "text": "\"Предсрочните избори не бива да ни плашат. Това е част от демократичните процеси, но разбира се за предпочитане е мандатите да са цели.\" Това каза Симеон Сакскобургготски в коментар за това как би се отразил един евентуален предсрочен вот за България в международен план. „Предсрочните избори са съвсем нормална практика. Тъкмо се прибрах от Великобритания, говори се, че и там може да се случи. В Испания също се говори. Няма да дам пример, а само констатация“, посочи експремиерът. По думите му, когато нещо звучи навън като нестабилност или, че има опити за постигане на такава, това няма как да не даде отражение. Той напомни, че неговият кабинет, както и още няколко правителства са изкарали пълен мандат. Във връзка тенденцията от 2010 година насам това да не се случва, Сакскобургготски пък наблегна на факта, че за сметка на това след първото му правителство настоящият премиер Бойко Борисов е застанал отново начело а държавата, което не се е случвало след промените. „За първи път министър-председател повтаря мандата. Преди приказката беше, че през демокрацията това е невъзможно“, коментира бившият премиер и лидер на НДСВ, който присъства на валидирането на пощенска марка, посветена на стогодишнината от възкачването на трона на баща му цар Борис III, като лично участва в поставянето на печата за пускането й в употреба. По отношение на ситуацията в държавата в момента, Сакскобургготски подчерта: „Не трябва да гледаме нещата на парче или когато новината е „топла“, а винаги в перспектива. Да се разбере какво стои зад дадени ходове или моменти... Мисля, че трябва да се гледа в по-общ план. България не е единствената страна, където има оставки. Има такива в много по-зрели или стари демокрации. Не си заслужава да се акцентира прекалено много на такива моменти“. Той не скри също така, че поддържа контакти с политици, като по думите му „много пъти получаваме половинчати новини и ако човек е по-добре осведомен, може да си направи мнение“. В отговор на въпрос нужна ли е смяна на модела на управление с президентска република, за което са настояли протестиращи пък, експремиерът припомни, че ВНС е решило България да бъде парламентарна република, но в крайна сметка всичко опирало до желанието на мнозинството. „Има страни, където се практикува президентска република. Мисля, че повечето са с начин на управление, в който двете форми могат да съжителстват и без да има съревнование“, посочи Сакскобургготски.", "date": "2018.11.20", "title": "Симеон Сакскобургготски: Предсрочният вот е демокрация, но по-добре е пълен мандат"}
{"url": "https://www.monitor.bg:443/bg/a/view/krystu-lafazanov-vozi-smart-koleda-v-shejnata-kym-bruksel-i-london-150182", "text": "Ако можехме да му сложим панделка, филмът „Smart Коледа“ щеше да е перфектният подарък за малчуганите в навечерието на зимните празници. Заглавието, което позиционира големия ни комедиен актьор Кръстю Лафазанов в ролята на Добрия старец, тръгва по кината от 30 ноември. Съветваме ви обаче да си запазите още от сега билети за галапремиерата два дни по-рано, защото резултатът определено си заслужава. Запознайте се с Марти (Константин Гергинов) – типичното съвременно 10-годишно момче, отдавна престанало да вярва в коледните чудеса, но усвоило тънкостите на джойстика. С все още детската си наивност, по-малката му сестричка (великолепната София Георгиева) го моли да напишат писмо до Дядо Коледа, а приключенията започват още същата вечер. В ролята на техните родители – също запленени от технологиите, влизат Стефания Колева и Пенко Господинов. А докато всички спят елфът Бързачко (Константин Лунгов) изпробва всички пози, познати на йога учението, в опит да измъкне въпросното писмо до Добрия старец изпод ръката на Марти. Но елфите не подозират, че така са разбудили момчето и ето, че то се озовава в работилницата на Дядо Коледа. Весел и засмян, справедлив, но и леко разсеян – Кръстю Лафазанов е безупречен в ролята на Добрия старец. Два часа грим вкарват актьора в ролята, а за да постигне необходимите размери за образа, звездата от „Столичани в повече“ е обвит в дунапрен. сподели пред „Монитор“ Лафазанов. Преди да потегли с шейната, самият Дядо Коледа също има нелека задача – да свали три килограма в рамките на няколко часа. В това му помагат технологиите, въведени благодарение на малкия Марти и Поли Генова, която влиза в ролята на негов персонален треньор, хокащ го за всеки поглед към кексчетата. Каква е причината елфите да губят своите магически сили? Този въпрос пък ще занимава Калин Врачански, който строго поставя шапката на Работливко в заглавието. Стриктен до последното кокалче в тялото си, той е Шефът, от когото се страхуват всички останали помощници на Дядо Коледа. Той единствен е и против внедряването на високотехнологичните машини в подготовката за големия празник. Работливко обаче е и героят, който претърпява най-голяма метаморфоза на големия екран. На другия полюс в настроението на сета се подвизавал самият Врачански, издадоха от екипа пред медии. „Направи номер на асистент-режисьорите. Един ден ги виждам, целите пребледнели крачат нервно и търсят нещо. Първата ми мисъл беше, че нещо е станало. Попитах ги няколко пъти и накрая показаха бележка от Калин, на която пише: А той съвсем не беше изчезнал, просто спеше в гардеробната“, върна лентата назад продуцентът Павел Павлов. Тук е мястото да отбележим и изключително органичната игра на Гергинов като Марти. Днес, момчето почти гони на височина останалите си колеги пред камерата, макар преди две години, когато се проведоха реално снимките към „Smart Коледа“, да е наполовина на тях. Най-много първата българска коледна продукция обаче дължи на Мария Веселинова, която е режисьор и сценарист на проекта. Със свеж и неуморен поглед към събитията във филма, диалози, които ще държат заинтригувани през цялото време дори и родителите, тя превръща заглавието си в конкурентно способно на американските коледни продукции. Току-виж вместо „Сам вкъщи“ вече гледаме „Smart Коледа“, когато настъпят зимните празници. Броени дни, след като изгрее в родните салони, лентата ще отпътува към Брюксел (1 декември) и Лондон (8 декември), където ще бъде представена пред българските общности. издаде още Павлов, като даде заявка, че това не е последният път, в който виждаме Кръстю Лафазанов като Дядо Коледа на голям екран. „Живот и здраве, ще направим продължение“, загатна още той. Специална изненада за най-малките любители на седмото изкуство е и участието на Орлин Павлов в заглавието. Без да издаваме каква е ролята му, ви даваме малка подсказка – слушайте внимателно и ще го познаете!", "date": "2018.11.20", "title": "Кръстю Лафазанов вози „Smart Коледа“ в шейната към Брюксел и Лондон"}
{"url": "https://www.monitor.bg:443/bg/a/view/resheno-bez-limiti-na-obezshtetenijata-za-smyrt-za-blizki-rodnini-150183", "text": "Лимити за обезщетения ще има само за далечни роднини и не роднини в размер до 5000 лв. за неимуществени щети, т.нар. вреди от болки и страдания, при починал близък на пътя. Това решиха депутатите от бюджетната комисия в парламента на второ четене на промените в Кодекса за застраховането. Таванът e за широкия кръг роднини - братя, сестри, баби и дядовци, освен ако не са отглеждащи или отглеждано лице, както и лели, чичовци и племенници, братовчеди. При тях размерът на обезщетението ще се определя от съда и от застрахователя. „Ограничението ще даде възможност да не се повишава размера на застраховката „Гражданска отговорност“, така както беше анонсирано, че би могло да се случи, след като ВКС със своето тълкувателно решение разшири кръга на лицата, които могат да претендират за обезщетения“, обеща при гласуването шефката на комисията Менда Стоянова. За тесния кръг близки - родители, деца, съпруг и съпруга, включително живеещи в съжителство, остава досегашният ред и ще се определя от съда на базата неговото вътрешно убеждения какво е финансовото измерение на претърпените щети. Между двете гледания в комисията председателят ѝ Менда Стоянова е внесла изменение, в което се посочва, че ще бъде изработена методика от Гаранционния фонд в срок от 6 месеца. След което КФН, здравният и социалният министри ще я одобрят. До влизането ѝ в сила ще важат приетите днес ограничения. Припомняме, между първо и второ четене на Законопроекта за промени в Застрахователния кодекс председателят на бюджетната комисия Менда Стоянова внесе промени за лимити на обезщетенията след смърт на пътя - 20 хил. лв. за съпруг или партньор на загинало лице, 15 хил. лв. за брат или сестра и 5 хил. лв. при \"емоционални отношения\". Причината е решението на Върховния касационен съд за по-широк кръг на роднини с право на обезщетение. На 4 ноември, премиерът Бойко Борисов нареди на депутатите от групата на ГЕРБ да не приемат внесените промени в Застрахователния кодекс. Подобен таван на обезщетенията има в евродиректива и според противници на промените не е необходимо още едно ограничение. По-късно Менда Стоянова конкретизира ограниченията – без лимит остават обезщетенията за роднините.", "date": "2018.11.20", "title": "Решено: Без лимити на обезщетенията за смърт за близки роднини (ОБНОВЕНА)"}
{"url": "https://www.monitor.bg:443/bg/a/view/cska-vdiga-despodov-za-gostuvaneto-v-ruse-150175", "text": "ЦСКА ще може да използва голямата си звезда Кирил Десподов още в следващия кръг. „Армейците“ имат важно гостуване на „Дунав“ в Русе тази събота от 15 часа. Нападателят отпадна от лагера на националния отбор за мачовете с Кипър и Словения заради контузия. Травмата му е мускулно разтежение, като вече е излекувана. Вчера Десподов се включи наравно със съотборниците си в тренировката на ЦСКА и ще е на разположение на Ел Маестро за мача. Срещата е много важна за „червените“, които водят люта битка с „Лудогорец“ и „Левски“ за титлата. Преди двубоя в Русе ЦСКА е на второ място с 35 точки, „Лудогорец“ е лидер с 38 точки, а „сините“ са трети с 34 точки. В същото време стана ясна и част от програмата на „армейците“ за зимната подготовка. Тимът се събира на 9 януари за първа тренировка, след което заминава за Испания. В курорта Марбея играчите на Ел Маестро ще прекарат 2 седмици и половина, след което се прибират в България за последна контрола и подновяване на сезона в Първа лига.", "date": "2018.11.20", "title": "ЦСКА вдига Десподов за гостуването в Русе"}
{"url": "https://www.monitor.bg:443/bg/a/view/prokuraturata-njama-da-razsledva-deputata-tasko-ermenkov-150174", "text": "След извършена проверка Софийска градска прокуратура постанови отказ да се образува досъдебно производство срещу червения депутат Таско Ерменков за разпространена от него информация чрез „Фейсбук“ за качеството на водата в София, съобщиха от държавното обвинение. Проверката е извършена по повод постъпил сигнал от народните представители Тома Биков и Данаил Кирилов. В хода й е установено, че на 19.05.2018 г. в публичния си профил в социалната мрежа „Фейсбук\" Таско Ерменков споделил информация, получена от трето лице, че питейната вода в София е заразена и/или отровена, поради което съществува сериозна огромна опасност за живота и здравето на софиянци. Публикацията била съпроводена с апел от Ерменков институциите да вземат отношение по така постъпилата информация и ако това е фалшива новина, да я оборят. По–късно същия ден той публикувал отново чрез своя профила във „Фейсбук“ изявление на пресаташето на „Софийска вода“, в което се отрича водата на София да е замърсена или отровена. Междувременно множество граждани се запознали с публикацията и споделили лично или чрез интернет съобщения, че са узнали тази информация и от други неофициални източници. След обстоен анализ на интернет активността на Таско Ерменков по темата, както и на съдържанието на правната норма на престъплението по чл. 326 от НК /подаване на неверни повиквания и заблуждаващи сигнали за опасност/ е установено, че действията на Ерменков не попадат в приложното й поле, съобщават още от прокуратурата. По своя характер публикуваното от него съобщение на личния му профил във “Фейсбук“ не представлява заблуждаващ сигнал за тревога, а се касае до субективна интерпретация и оценка на автора за коментираните обстоятелства.", "date": "2018.11.20", "title": "Прокуратурата няма да разследва депутата Таско Ерменков"}
{"url": "https://www.monitor.bg:443/bg/a/view/ivan-cvetkov-stana-skaut-na-ludogorec-150179", "text": "Управителният съвет на „Лудогорец“ утвърди промени в организационната структура на клуба, спрямо които бе създаден селекционен съвет, начело на който застава директорът „спортна администрация“ Георги Караманджуков. Той ще бъде отговорен за цялата спортно-техническа дейност на шампионите и ще контролира работата в спортно-техническия щаб на представителния отбор. Под негова упека ще е и дейността на „Лудогорец“ II и детско-юношеската академия на клуба. Ръководството постигна договорка и с бившия футболист на „Пирин“, „Левски“ и „Ботев“ (Пловдив) Иван Цветков, който започва работа в скаутското звено. Другото име в структурата е Яков Папарков, който дълги години бе директор на ДЮШ на „Лудогорец“. Под негово ръководство школата постига много успехи, а сега ще работи за клуба като помага за намирането на класни футболисти за представителния отбор. Скаутите, които до момента работиха за селекцията остават на работа в клуба, а на този етап длъжноста „спортен директор“ остава вакантна.", "date": "2018.11.20", "title": "Иван Цветков стана скаут на „Лудогорец“"}
{"url": "https://www.monitor.bg:443/bg/a/view/bylgarche-zagina-pri-katastrofa-v-gyrcija-150177", "text": "15-годишно българче загина заедно с двама свои връстници при тежка катастрофа в Гърция. Христос Мертаи, които живеел в градът Кипарис в Месиния, се качил на колата на свой съученик, която той по-рано отмъкнал тайно от баща си. Трите момчета напуснали училище час след пристигането си и тръгнали да се повозят. Трагедията се случила на магистралата Пиргос - Метонис, пише greekcitytimes.com. Тийнейджърите били много добре известни в общността, защото играели в местния футболен отбор „Kyparissia Athletic Club“ и също така били много добри ученици, обобщава изданието. 15-годишният Енрико Бузани, роден в Албания, тайно е взел колата на баща си и заедно с приятелите си започнали да шофира през Кипарис. Двамата му съученици, 15-годишният Никос Трилонас и 15-годишното българче Христос Мертаи загубили живота си на място, след като колата се сблъскала с минаващ ван, шофиран от 48-годишен румънски гражданин, който е в болница. Катастрофата, която е станала около 10 часа сутринта, е била толкова силна, че е нямало никаква надежда за оцеляването на момчетата. Според съобщенията непълнолетният шофьор е карал с много висока скорост по пътя към Филиатра. Целият район на Кипарис е в траур, тъй като трите деца са били известни и обичани в местната общност, тъй като техните семейства са живели в района в продължение на няколко години.", "date": "2018.11.20", "title": " Българче загина при катастрофа в Гърция"}
{"url": "https://www.monitor.bg:443/bg/a/view/bylgarija-v-top-10-v-proizvodstvoto-na-igralni-avtomati-150170", "text": "България е в топ 10 в света по производство на продукти за игралната индустрия. Това каза Ангел Ирибозов, председател на Управителния Съвет на Българската търговска асоциация на производителите и организаторите от игралната индустрия (БТАПОИИ) в рамките на 11-тата конференция за Източна Европа (EEGS), която се провежда в София. По думите му, наши фирми са добре познати навсякъде по света. „Не се продават само онлайн игри или съдържание за тя, а и игрални автомати и рулетки, а също и казино-мениджърски системи. Много чужди производители пък пренасят дейността си у нас“, поясни той. „Игралните зали в страната са 870, казината - 27. Броят им е достигнал нормално за територията на страната ниво на търсенето“, каза още той. Браншовикът поясни, че в рамките на активните сезони по летните или зимните курорти броят на работещите се колебае с около 5%. Ирибозов информира, ме през миналата година браншът е платил над 200 млн. данъци, което е с 13% повече от предходната. За първите 9 месеца на 2018 г. сумата достига 175 милиона, като се очаква за цялата година да бъде между 220 и 230 млн. лв. „Игралната индустрия е значим фактор в икономиката на всяка страна и създава заетост“, смята той. „В света оборотът и е 500 млрд. долара, като 8-10% от сумата се пада на онлайн игрите. Игралната индустрия у нас вече е част от Националната стратегия за развитие на туризма. Друг участник в конференцията Дейвид Орик от германска компания припомни, че този бизнес вече е напълно глобализиран и е част от развлекателната индустрия. „Освен това ние сме едни от най-регулираните индустрии“, добави той. Дейвид Клифтън, работещ във Великобритания, припомни, че колкото повече се развива един пазар, толкова повече се подлага на регулация. „В Обединеното кралство в момента има масивно регулиране и огромни глоби“, поясни той. Румънецът Дан Иловачи прогнозира разрастване на социалните игри, в които няма действителен залог, но се печели признание в обществото. „В Румъния има ограничения в рекламата, а също и по цените и наградите, които да са видни на витрините на игралните зали“, поясни той и добави, че не бива да се прекалява с ограниченията на рекламата или да се стига до пълна забрана, както е в Италия. Саймън Планцър от Германия припомни, че Еврокомисията е оставила на националните правителства да решават по какъв начин да регулират сектора.", "date": "2018.11.20", "title": "България в топ 10 в производството на игрални автомати"}
{"url": "https://www.monitor.bg:443/bg/a/view/spirat-upotrebata-na-plastmasa-v-ski-zona-bansko-150171", "text": "Употребата на пластмасови изделия става забранена в ски зона Банско, обявиха от концесионера „Юлен“ на пресконференция днес. Пластмасовите бутилки в заведенията вече ще бъдат заменени със стъклени, а чашите за кафе - с картонени. Чиниите за хранене ще са от материал, който може да се разгражда на 100 %. Сламките и бъркалки пък ще са от бамбук. \"Всички тези промени са част от екологичната стратегия на \"Юлен\" АД. Още от 2012 г. в ски зоната сме въвели система за разделно събиране на отпадъците. Сега ние сме твърдо решени да се включим в световната битка с пластмасата“, коментира Радослав Дурчов от \"Юлен\". Той разкри, че само от началото на годината в зоната са събрани и предадени над 1,3 тона пластмасови отпадъци. От „Юлен“ обявиха, че по-високите разходи при замяната на пластмасовите изделия с други няма до оскъпят заведенията. За новия сезон, който ще бъде официално открит на 15 декември, Банско стартира и нова програма за лоялни клиенти. Според нея, всеки закупил сезонна карта за две поредни години получава „сребърна“, за 4 поредни - „златна“ и за 6 години - „платинена“ карта. Те ще дават различни отстъпки в ресторантите и магазините, както и достъп до трибуните на притежателите им по време на стартовете за Световната купа на алпийците в курорта. До края на ноември върви промоция за сезонна карта при цена от 1300 лв. Пенсионери, студенти и ученици ще могат да я закупят за 1200 лв., за деца от 7 до 12 г. (включително) картата струва 1100 лв. Друга екстра ще е еднодневната карта за 1 лев, от която могат да се възползват деца до 7 г. и пенсионери над 75 г., както и хора в неравностойно положение. И през новия сезон ще има „фамилни“ карти и такива за 20 дни на цена от 800 лв.", "date": "2018.11.20", "title": "Спират употребата на пластмаса в ски зона Банско"}
{"url": "https://www.monitor.bg:443/bg/a/view/chehija-nadvi-slovakija-makedonija-likuva-v-liga-na-naciite-150169", "text": "Чехия запази мястото си в Дивизия “В” на Лигата на нациите, след като надви Словакия с 1:0 във финалната среща от група 1. Гостите се нуждаеха от победа, за да изпратят съседите си в долния поток, но това не се случи. Победител в групата е Украйна с 9 точки, чехите са с 6, а Словакия завършва последна с 3 точки и изпада в по-ниското ниво. Патрик Шик реализира единствения гол в 32-рата минута, когато излезе сам срещу вратаря и технично го прехвърли. Интересното е, че нападателят на “Рома” беше вкарал победния гол и в първата срещу между двата отбора по-рано тази есен, когато чехите се наложиха с 2:1 в Търнава. Вечерта бе радостна и за Македония. Съседите разбиха Гибралтар с 4:0 в последна среща от група 4 от най-ниската Дивизия „D”. Двубоят на стадион “Филип II” премина под пълната диктовка на домакините, които спечелиха с голове на Енис Барди в 27-ата минута, Илия Несторовски на два пъти в 67-ата и 80-ата минута и Александър Трайковски в добавеното време. Така Македония завършва на първо място групата си с актив от 15 точки и се изкачва в Дивизия „С“ за следващото издание на надпреварата.", "date": "2018.11.20", "title": "Чехия надви Словакия, Македония ликува в Лига на нациите"}
{"url": "https://www.monitor.bg:443/bg/a/view/gerojat-za-holandija-uteshava-sydijata-sled-infakrtnija-mach-s-germanija-150168", "text": "Защитникът на „Ливърпул“ Върджил ван Дайк се превърна в герой за Холандия в решаващия мач с Германия от Лигата на нациите, който трябваше да определи победителя в група 1 на Дивизия „А“. Преди мача на стадиона в Гелзенкирхен домакините нямаха шанс да продължат напред, а „лалетата“ се нуждаеха от точка, за да оглавят групата. В противен случай на върха щеше да е Франция. Германия игра феърплей, както и за своя треньор Йоаким Льов, който е със сериозно разклатени позиции и може да бъде уволнен след серията слаби мачове, както и заради това, че Бундестимът изпадна в по-ниската Дивизия „В“. Домакините успяха да поведат с 2:0 и изцяло контролираха мача. В 85-ата минута Куинси Промес обаче успя да върне едно попадение, а в последната минута Върджил ван Дайк заби безценния гол за Холандия. Така „лалетата“ се класираха за финалната четворка в Лига на нациите и ще спорят за трофея с Португалия, Швейцария и Англия. За Германия пък остана горчилката, че националният отбор е без победа в 5 поредни мача, което се доближава до антирекорда от 6 срещи от края на 70-те години. След мача треньорът на Холандия Роналд Куман разкри за странно тактическо решение, което в крайна сметка се оказа успешно. Спецът показа листче, на което е начертал схемата на игра на тима за последните минути, в които като централен нападател трябва да действа защитникът Ван Дайк. „Това не беше най-доброто ни представяне, но все пак се преборихме за точката, която ни вършеше работа. Хората казват, че по принцип Германия вкарва гол в края на мача, но сега това бяхме ние. Да, аз казах на Върджил да заиграе като нападател в края на мача“, заяви Куман. Героят за „лалетата“ пък си спечели адмирации и с жест към главния съдия Овидиу Хацеган. Часове преди мача реферът научил, че майка му е починала, а след двубоя Ван Дайк отиде да го успокои. „Той се срина, стоеше със сълзи на очи, защото наскоро майка му бе починала. Пожелах му да бъде силен и му казах, че се справи много добре със задълженията си. Не е нещо кой знае какво, но може би му е помогнало”, заяви Ван Дайк.", "date": "2018.11.20", "title": "Героят за Холандия утешава съдията след инфарктния мач с Германия"}
{"url": "https://www.monitor.bg:443/bg/a/view/pytnicheski-samolet-izbuhna-v-plamyci-v-nebeto-kraj-stara-zagora-150164", "text": "„Пътнически самолет с неизвестен брой пасажери е избухнал в пламъци , машината е паднала в гориста местност край курорта Старозагорски минерални бани, останки са забелязани сред водите на езерото там, започнала е акция за спасяване на пострадалите и локализиране на разлива от гориво с цел предотвратяване на екологична катастрофа“, съобщи към 10,00 часа на 20 ноември старши комисар Красимир Шотаров, директор на дирекция „Оперативни дейности” при ГД “Пожарна безопасност и защита на населението” - МВР, който даде старта на осмата и най-голяма за годината тренировъчна операция при почти стопроцентова реалност на случващото се. В нея се включиха близо 120 души от различните институции на територията на Стара Загора, Ямбол, Велико Търново и Пловдив,единната спасителна система и ВВС, като   към тях се присъединиха представители на националната следствена служба, които по закон извършват разследването на подобни инциденти. Старши комисар Шотаров уточни, че сходна операция е била проведена м.г. на летището край пловдивското село Чешнегирово, сега обаче нещата били усложнени в пъти, тъй като се налагало преминаване на техниката през силно пресечена и обрасла с гори местност плюс преодоляване на водни пространство при търсене на „черната кутия. Над 10 са по сценарий оцелелите в част от разпадналия се корпус пътници, един е намерен в тежко състояние на километри встрани, двама от екипажа са оцелели  в падналата насред езерото пилотска кабина. Първи на местопроизшествието пристигат екипи на РД на МВР – Стара Загора, които отцепват района, за да осигурят придвижването на пожарните автомобили, веднага след тях пристигат екипи, които да извършват химическо и радиологично обследване преди в непрекъснато обливания с пяна корпус да проникнат спасителите. Огнеборците са облечени с издържащи до 1100 градуса по Целзий костюми, такива вече са на разположение на всичките 28 областни дирекции. За обследване на цялата територия се използва разузнавателен дрон, който има възможност независимо от метеорологичните условия да се издигне на височина до 3 км. „Нашата първа задача е да спасим оцелелите, да загасим огнището и да ограничим щетите, на този етап не се интересуваме от причините, които са предизвикали катастрофата“, уточни ръководителят на учението“. При температура на водата от едва 4 градуса влязоха в езерото леководолазите от базата в Пловдив,екипираните с неопренови костюми мъже коментираха, че обстановката много напомняла акция за изваждане на пропаднал в пещера над сливенското село Кипилово иманяр преди две години. Близо 120 минути продължи акцията „на терен“,в чийто наблюдение се включиха представители на аналогичните служби в Република Македония и Конфедерация Швейцария. Малко преди чужденците пристигна и главен комисар  Николай Николов, директор ГД „ПБЗН“ при МВР. В кратък коментар за случващото се той отбеляза, че обучението е в съответствие със параметрите на спогодбата IKAO, определяща задълженията ни при авиационни катастрофи. Сред основните задачи е да се направи проверка за готовността на отделните звена от ЕСС да работят в синхрон и да използват най-новата техника, продължителността на занятието е 3 дни, като в последния се прави цялостен анализ на постигнатото и пропуските.Цялостната координация и финансирането са възложени на главна дирекция „Гражданска въздухоплавателна администрация“. Присъствието на представители на ВВС било заради евентуалното използване на хеликоптери  от летище „Крумово“ за транспортиране на най-тежко ранените. Заради влошената обаче метеорологична обстановка, паднала над района гъста мъгла и дъжд хеликоптер така и не облетя района. Главен комисар Николов напомни, че в цялата верига от планирани действия няма незначителни звена, в реалността операцията приключва едва след като бъдат идентифицирани всички пострадали и бъдат уведомени близките им, включително и за смъртните случаи, което понякога е безкрайно трудно поради липса на запазени документи в обгорелите трупове.   Блиц Главен комисар Николов, какви средства са предвидени в проектобюджета на  МВР за догодина относно ръководената от вас ГД „ПБЗН“? Очакваме допълнителни над 30 млн лв спрямо в.г., което ще формира общо бюджет от 240 лвн.Те ще бъдат за  издръжка на състава , закупуване на технически средства  и подготовка. Разбира се разчитаме и на средства по различни европейски фондове,за последните няколко години от там за различни дейности сме получили малко над 400 млн лв.Продължаваме активната си дейност с нашите съседки: с Румъния работим по три проекта , с Гърция те са 2. Всеки момент ще излезе един на стойност около 4 млн евро, който е за подготовката на доброволците и закупуване на допълнителна техника.Имаме проект с колегите от Турция, малко изостават нещата със Сърбия, но предстои да подпишем споразумение и с тамошните колеги. - Всяка година по това време чуваме за недоокомплектоването на различните формирования, има ли някаква промяна в това отношение? Към този момент щатът на ГД „ПБЗН“ е в рамките на 8 400 души, в това число и т.нар. „ведомствени пожарни служби“, каквито има в „Мини Марица изток“ , летищните комплекси и другаде.В момента върви конкурс за назначаването на 250 души, който трябва да приключи в края на годината. След неговото приключване недокомплектът ще бъде в рамките на под 3 процента при 15 % в МВР като цяло.", "date": "2018.11.20", "title": "Пътнически самолет избухна при учение край Стара Загора"}
{"url": "https://www.monitor.bg:443/bg/a/view/paris-bi-shuta-na-kris-zilka-150167", "text": "Хотелиерската наследница Парис Хилтън напусна актьора Крис Зилка. Двамата се сгодиха навръх Нова година и трябваше да се разходят до олтара на 11 ноември, но чаровната блондинка заряза любимия си преди сватбата. Това потвърдиха няколко независими източника пред сп. People и Е!News. Връзката им се разви много бързо и тя осъзна, че не е за нея\", разказа близък на Парис пред сп. People. Според Е!News, 37-годишната красавица и звездата от „Останалите“ са запазили приятелския тон в отношенията си. Главните герои в любовната история не са потвърдили публично раздялата си. Припомняме, че Крис отправи предложение за брак към нежната си половинка с пръстен за 2 милиона долара по време на празничната им ски ваканция в Аспен, Колорадо в края на миналия декември. Искрата между звездната двойка пламва преди две години. Познанството им обаче датира от 2010 г., когато двамата се срещат на парти за наградите „Оскар“.", "date": "2018.11.20", "title": "Парис би шута на Крис Зилка"}
{"url": "https://www.monitor.bg:443/bg/a/view/holandski-kontrabandist-na-16tona-zagotovki-za-droga-ostava-zad-reshetkite-150165", "text": "Холандският гражданин Курт М., разследван с друг свой сънародник по досъдебно производство за контрабанда на повече от 16 тона прекурсори, ще продължи да търпи мярка за неотклонение „задържане под стража“, съобщиха от Апелативния съд във Варна. Днес негов състав потвърди определение на Окръжен съд – Варна от миналата седмица, с което на чужденеца бе отказано изменение в по-лека на процесуалната мярка за принуда. Двамата холандци бяха привлечени като обвиняеми затова, че в периода от 26 януари 2017 до 16 март тази година, в условията на продължавано престъпление, са осъществявали контрабанда на три вида прекурсори с общо тегло 16,222 тона. Те са в ареста вече шести месец (от 9 юни, тази година), след като бяха обвинени, че в съучастие и чрез фалшиви документи внесли на три пъти през митнически пункт Варна-Запад, без разрешението на митническите власти прекурсори за производство на амфетамини. Контрабандата тръгвала с кораби от Китай и Латинска Америка, но не била предназначена за Варна. Прекурсорите са декларирани като почистващ препарат за прозорци. Като основание за изменение на мярката за принуда защитата посочи влошеното здраве на Курт, продължителния срок на задържане под стража и факта, че за 8 години, откакто живее и работи в България (в Бургас) не бил осъждан и нямал криминални прояви. Според прокуратурата, престъпната му дейност е без прецедент у нас. По своя предмет и характеристика, контрабандната дейност има трансграничен обхват и е изисквала сложна и продължителна работа от разследващи и експерти. Материалите от досъдебното производство са вече в прокуратурата и са били предявени на защитата на обвиняемите лица. Днес Варненският апелативен съд сподели всички аргументи на ОС – Варна, с които е бил потвърден постоянния арест на обвиняемия чужденец. Събраните в хода на разследването доказателства, гласни, писмени, включително и тези, събрани чрез СРС, не само потвърждават, но и засилват съпричастността на Курт към деянието, за което се разследва. Престъплението е тежко по смисъла на закона и за него се предвижда наказание „лишаване от свобода“ от 15 до 20 години и глоба от 200 до 300 000 лв. Втората съдебна инстанция не сподели твърдението на защитата, че чужденецът не бил осъждан. Безспорно е факт, че в България Курт не е бил обект на наказателно преследване, но са събрани официални доказателства, че е бил съден многократно в Белгия. Там има изтърпяна ефективна присъда за притежание и търговия с наркотични вещества. Има данни, събрани по линия на международния обмен, че част от наказателните производства спрямо него са протекли задочно, в негово отсъствие. Съдът припомни, че като страна от ЕС, България е обвързана с отчитане на всички влезли в сила присъди, постановени в европейските страни и затова днес отчита, че той има съдебно минало. Този факт води съда и до извода, че ако Курт търпи по-лека мярка за неотклонение, има реална опасност да се укрие или да извърши друго престъпление. Съдът разполага с достатъчно по обем актуални медицински документи и справки, които отчитат хроничните здравни проблеми на обвиняемия. Назначената съдебно-медицинска експертиза е коментирала цялата документация, включително и резултатите от изследвания, направени преди броени дни. Експертите са стигнали до заключение, че макар и влошено, здравето на обвиняемия подлежи на поддържащо ление в условията на местата за лишаване от свобода. Съдът разпореди на досъдебното производство, че следва своевременно и адекватно да полага грижи за спазване на предписания режим и лечение на задържания чужденец. Колкото до продължителния срок на задържане под стража, и този съд намира, че трансграничната престъпна дейност, към която обвиняемият е съпричастен, изисква сериозен обем от процесуално следствени действия, които вече са на финала и предстои изготвянето на обвинителен акт. Определението на Варненския апелативен съд, с което се потвърждава постоянния арест на Курт, не подлежаи на обжалване.", "date": "2018.11.20", "title": "Холандски контрабандист остава зад решетките"}
{"url": "https://www.monitor.bg:443/bg/a/view/patriotite-reshavat-za-naslednika-na-simeonov-150166", "text": "Партийните лидери от „Обединени патриоти“ (ОП) Красимир Каракачанов, Валери Симеонов и Волен Сидеров водят разговори в сградата на МС. Съветът на обединението трябваше да се събере в бившия Партиен дом, за да обсъди включително предложението на Сидеров след Симеонов и вторият вицепремиер и партиен лидер от ОП Красимир Каракачанов да подаде оставка и да освободи мястото си в кабинета. Мястото на събитието обаче се е променило, тъй като по-рано премиерът и лидер на ГЕРБ Бойко Борисов е събрал коалиционните си партньори в управлението на „Дондуков“ 1. Лидерите на ВМРО, НФСБ и „Атака“ се събраха да обсъждат кой да предложат за наследник на поста в МС на Симеонов, който подаде оставка след поредния скандал с коментар по адрес на децата с увреждания, този път направен от депутата от формацията му Петър Петров. След над три часа в МС, Сидеров напусна сградата със своя съпартиец Десислав Чукалов, без да коментира нещо по същество. Сидеров на няколко пъти повтори, че премиерът Бойко Борисов е този, който ще реши кой да бъде вицепремиер. Аз съм прост депутат, каза лаконично Сидеров без да обясни какво точно се е случило по време на заседанието на патриотичната коалиция.  Оставаме, няма проблем, отговори пък Сидеров на въпроса остават ли в коалицията и заяви, че коалицията е стабилна. Няма проблем между нас, пък бе отговорът на въпроса дали ще продължи да иска оставката на Красимир Каракачанов.  Останалите лидери на Обединените патриоти все още не са излезли.  Междувременно се завъртяха четири имена за наследник на Валери Симеонов. Сред тях са на двама депутати от квотата на НФСБ - Борис Ячев и Християн Митев, като и двамата също  бяха дошли в МС за срещата. Другото име е това на Марияна Николова, която в момента е шеф на политическия кабинет на самия Симеонов. Четвъртото е на Явор Нотев от \"Атака\", който е единственият различен кандидат и не е човек на Валери Симеонов.  Предложението на Симеонов именно Николова да заеме неговия пост пък било и причината лидерът на \"Атака\" да излезе недоволен от срещата.  Ако Симеонов се върне в НС, а на неговото място застане имено Николова, то \"Атака\" остава с един депутат по-малко, тъй като парламента ще трябва да напусне Миглена Ангелова.  ", "date": "2018.11.20", "title": "Сидеров: Премиерът ще реши за вицето (ОБНОВЕНА)"}
{"url": "https://www.monitor.bg:443/bg/a/view/potvyrdiha-26-ognishta-na-ptichi-grip-u-nas-150162", "text": "Засиленият надзор и контрол на птицевъдните обекти заради птичия грип продължава, съобщиха от БАБХ. До средата на ноември са потвърдени 26 огнища на болестта в областите Добрич, Пловдив, Хасково, Стара Загора и Ямбол. Общият брой на птиците във всички засегнати птицевъдни стопанства е над 1 милион. Досегашните резултати показват, че циркулацията на вируса продължава да съществува в птицефермите. Основни причини за появата и разпространението на Инфлуенца по птиците са пробиви в биосигурността на фермите, отглеждане на птици на открито и биосигурност по време на транспорт на птици.   Предприетите мерки целят ранно откриване на инфектирани с вируса птици, предотвратяване разпространението на заболяването и предпазване на птицевъдния сектор в останалата част от страната. Стратегията за контрол на ситуацията включва мерки като: биосигурност в стопанствата; по-висока честота на лабораторен контрол за доказване липса на инфекция с вируса и увеличен брой официални ветеринарни инспекции, движение на птици в и от предпазните и надзорни зони не се допуска, само при изключенията, разписани в законодателството.   Актуална информация за огнищата на заболяването Инфлуенца по птиците в страната може да намерите в интерактивната карта, ", "date": "2018.11.20", "title": "Потвърдиха 26 огнища на птичи грип у нас"}
{"url": "https://www.monitor.bg:443/bg/a/view/vuchich-prizna-gruevski-izbjaga-prez-syrbija-s-redovni-dokumenti-150163", "text": "Бившият македонски премиер Никола Груевски премина през територията на Сърбия с редовни документи. По това време срещу него нямаше издадена заповед за международно издирване. Това каза сръбският президент Александър Вучич в интервю за местната телевизия \"Хепи\". Според него \"истинският въпрос е, как Груевски е напуснал Македония и дали по това време той е бил издирван или не?\" \"На 11 ноември през нощта, между 1.00 и 2.00 часа, нямаме официална информация по този въпрос, лицето Никола Груевски влиза на територията на Албания. Там той се легитимира, заедно с още двама унгарци... След това влиза в Черна гора през граничния пункт Божай, отново с редовни документи и с пасаван, който е издаден от унгарското посолство в Тирана\", каза още Вучич и поясни: \"След това на 11 ноември влиза в Сърбия с редовна лична карта, придружаван от същите две лица. На 12 ноември в 5.11 часа лицето напуска Сърбия през граничния пункт \"Хоргош\" с пасаван № 100 501, издаден в Тирана, с лична карта и придружаван от двама души с дипломатически документи и дипломатическа кола\". По това време срещу него няма никаква заповед за международно издирване. Дори на 13 ноември в 19.35 часа от бюрото на Интерпол в Скопие е издадена тази заповед. С една дума, ако бяхме спрели Груевски, това щеше да означава отвличане от наша страна\", подчерта Александър Вучич. Освен вече произнесената присъда срещу Груевски по делото „Танк“ за закупуването на скъп служебен „Мерцедес“, бившият македонски премиер е обвиняван също така за корупция, злоупотреба с власт, изборни измами и незаконно подслушване. Вучич заяви и още, че в Сърбия не осъждат и не арестуват политици за закупуване на скъпи мерцедеси. \"Както Груевски, така и бившият сръбски президент Борис Тадич закупи брониран \"Мерцедес\", но нямаше никаква причина да бъде арестуван, защото не е извършил нищо противозаконно.", "date": "2018.11.20", "title": "Вучич призна: Груевски избяга през Сърбия с редовни документи "}
{"url": "https://www.monitor.bg:443/bg/a/view/izgrajdat-vyv-veliko-tyrnovo-centyr-na-hora-s-uvrejdanija-150143", "text": "Център за подкрепа на хора с увреждания ще бъде изграден във Велико Търново. Инвестицията ще е в размер на 1 милион лева, а средствата ще бъдат отпуснати от Оперативна програма \"Развитие на човешките ресурси\". Това стана ясно при посещението на зам. министъра на труда и социалната политика Зорница Русинова. В бъдещия център ще бъдат предлагани пилотната услуга \"Заместваща грижа\", различни видове мобилна подкрепа, ще бъдат оформени и ателиета. Даниел Панов, Зорница Русинова и директорът на общинската дирекция \"Социални дейности и здравеопазване“ Росица Димитрова се срещнаха със служители и социални работници в социални услуги в града, с които разговаряха по актуални теми. В Центъра за настаняване от семеен тип за деца и младежи с увреждания те обсъдиха трудностите, пред които служителите са изправени в ежедневната си работа, желанието им да преминават обучения и да израстват в професията. Работещите в сферата отчитат като най-голям проблем дефицита на рехабилитатори и логопеди. Разговорите обхванаха въпроси, свързани с повишението на заплатите на социалните работници, както и промените, които са планирани със Закона за социалните услуги. Вчера във Велико Търново бе представена процедурата \"Социално включване в общността\" на Оперативна програма „Развитие на човешките ресурси“. С проекти могат да кандидатстват неправителствени организации, които са доставчици на социални услуги. Бенефициентите ще изграждат иновативни и интегрирани социални услуги. По този начин ще може да бъде намерено решение на проблеми на определени групи хора, ще бъдат развити услуги, които до момента не са покрити от държавно делегираните дейности. Част от мерките по процедурата са свързани с включването в заетост на хора, които се грижат за близките си.  ", "date": "2018.11.20", "title": "Изграждат във Велико Търново център на хора с увреждания"}
{"url": "https://www.monitor.bg:443/bg/a/view/specsydyt-zabrani-na-ivancheva-da-napuska-stranata-150157", "text": "Бившата кметица на столичния район „Младост“ и заместничката й Биляна Петрова за пореден път спретнаха цирк в спецсъда. Този път това стана на делото за разглеждане на искането на прокуратурата да им бъде наложена забрана за напускане на страната. В началото на заседанието, докато съдия Иво Хинов говори, Иванчева клекна на земята, отвори черната си раница, извади лачени червени обувки с ток и се преобу, за да е в тон с червеното си яке. След това седна и започна да се върти и да говори с майка си. Представителят на прокуратурата заяви, че двете подсъдими за тежко умишлено престъпление – вземането на подкуп от 70 000 евро, са с изменена мярка за неотклонение в „домашен арест“ и макар че е спряно изпълнението й трябва да бъде гарантирано осигуряването на Иванчева и Петрова в съда. Затова забраната им да напускат страната е наложително. Четиримата адвокати на двете подсъдими изненадаха съда, като подкрепиха искането на прокуратурата, а някои от защитниците дори казаха, че било закъсняло. Адвокатите заявиха още, че Иванчева и Петрова не планират да пътуват в чужбина нито на почивка, нито за лечение. Мечтата на Иванчева била само „да отвори прозореца си“. „Съгласна съм със забраната, това ще е 100 % основание за смяна на мярката за неотклонение, за да отидем в домашен арест и да се лекуваме“, заяви Иванчева пред съда. „Аз не знам защо съм в ареста. Каквото и да кажа, решението е ясно. А факса за освобождаването ни така и не стигна до ареста“, оплака се Петрова. Съдът реши съдебният секретар от заседанието на 16 ноември т.г., когато беше променена мярката им за неотклонение от „задържане под стража“ в „домашен арест, да посочи действията си и да изготви справка защо не е изпратил факс в ареста да бъдат освободени. Съдията напомни, че структурите на МВР трябва да бъдат уведомявани за решенията на съда за мерките. Съдът уважи искането на прокуратурата и наложи забрана на Иванчева и Петрова да напускат страната и разпореди решението незабавно да бъде изпратено на Гранична полиция. „При арест и домашен арест не е необходима забрана за напускане на страната, но е налице определена теоретична вероятност при нарушаване на мярката за неотклонение да напуснат жилищата и страната. Прокуратурата да е уверена, че са взети всички мерки за процесуално поведение на двете подсъдими“, заяви съдия Хинов. В края на заседанието Иванчева поиска съдът да разреши под конвой да отидат с Петрова в БиТиВи, за да дадат интервю. А Петрова заяви, че иска да си отреже косата и да я дари за онкоболни, но нямала ножица в ареста. Съдът ги отряза за интервюто, а за рязането на косата не се произнесе. Той разреши обаче след края на заседанието подсъдимите да разговарят един час с адвокатите си в самата съдебна зала само в присъствието на съдебната охрана, която да стои далеч от тях, за да не чува разговора. На 16 ноември същият съдия промени мярката за неотклонение на Иванчева и Петрова от \"задържане под стража\" в \"домашен арест\", но прокуратурата незабавно поиска от по-горната инстанция спиране на изпълнението, тя го уважи и те останаха в ареста. Предстои апелативният спецсъд да се произнесе окончателно каква да бъде мярката за неотклонение на Иванчева и Петрова. Третият обвиняем - Петко Дюлгеров, е под домашен арест. Тримата бяха арестувани на 17 април т.г. с подкупа от 70 000 евро от строителния предприемач Александър Ваклин.", "date": "2018.11.20", "title": "Иванчева с поредния цирк: иска да дава тв интервю (ОБНОВЕНА)"}
{"url": "https://www.monitor.bg:443/bg/a/view/validiraha-poshtenska-marka-s-lika-na-car-boris-iii-galeri-ja-150155", "text": "Бившият премиер Симеон Сакскобургготски валидира марка с лика на баща си Борис III по повод 100 години от възкачванито му на престола. Заедно с него печатът поставиха транспортният министър Росен Желязков, директорът на пощите Деян Дънешки и шефът на Съюза на филателистите Спас Панчев. Марката представя младият цар Борис на фона на двореца. Неин художник е проф. Тодор Варджиев. Стогодишнината от възкачването на трона на Цар Борис Трети е знаменателна, не само защото той е забележителна личност, но и защото българският държавник и политик е бил страстен почитател на филателното изкуство, заяви транспортният министър Росен Желязков по време на валидирането на специалната пощенска марка. Печатът за пускане в употреба бе поставен заедно с наследника на българския монарх - Симеон Сакскобургготски. Образът на Цар Борис Трети многократно е бил увековечаван в редица пощенско-филателни издания, каза още министър Желязков. Той припомни, че пощенска марка от края на 19-ти век, е посветена на приемането на православието от младия Борис. По-късно, филателията отбелязва през 1918 година, възкачването му на престола едва на 24 години, за да поеме през трънливия път на своята съдба, неразривно свързана с съдбата на българския народ и българската държава. „Преди 5 години, през 2013 година, също имаме издание, което бе посветено на кончината на Цар Борис Трети“, добави министърът. „Тези събития не само ознаменуват паметта, свързана с личността на Цар Борис Трети, но и помагат по един различен начин да се запознаваме и да се докосваме до неговото дело и жизнен път. Младите поколения имат възможност и по този начин, да опознават нашата история с нейните трудни и противоречиви пътища“, добави Желязков. „Наследих баща си през 1943 г. и миналата седмица, на банкета на кралица Елизабет си дадох сметка, че съм ветеранът на Европа, разказа Симеон Сакскобургготски. И обясни, че е бил сложен да седне вдясно от кралицата, защото бил най-стария по чин и така го подредил протокола. Благодарен съм, че съм мост между това време и модерна България“, каза Сакскобургготски и допълни, че е важно да се помни историята.", "date": "2018.11.20", "title": "Валидираха пощенска марка с лика на цар Борис III (ГАЛЕРИЯ)"}
{"url": "https://www.monitor.bg:443/bg/a/view/blizo-450-000-lv-kytal-v-trezor-zam-shefyt-na-db-ch-150152", "text": "Спецпрокуратурата е иззела валута и левове, равняващи се на 427 000 лв. от банкова касета на главния секретар на Държавната агенция за българите в чужбина Красимир Томов, съобщиха от държавното обвинение. Това е станало на 13 ноември т.г., когато спецпрокуратурата извършила с разрешение на съда претърсване и изземване на касетата, наета от Томов. Тя била в банков офис в столицата, като достъп до нея е имал единствено Томов. Той е обвиняем по досъдебното производство за участие в организирана престъпна група, длъжностни престъпления и корупция. В касетата са били намерени недекларирани по чл. 35, ал.1, т. 2 от Закона за противодействие на корупцията и отнемане на незаконно придобитото имущество пари в различни купюри и валути - евро, долари, британски паундове и левове. Съгласно закона Томов е декларирал единствено 25 350 лв. спестени средства, както и 36 000 лв. от заплати. Както претърсването и изземването на парите от банковата касета, така и огледа им като веществено доказателство, осъществен на 19 ноември т.г., са извършени след производството по мярката за неотклонение на Томов в спецсъда заради декларирана служебна ангажираност на неговите защитници, съобщават още от прокуратурата. Адвокатите, които присъстват на такива процесуално-следствени действия, заявили свободни дати за участие в тях едва след делото по мярката. На самото дело, в защита на клиента си, те изтъкнаха като аргумент липсата на намерени парични средства, доказващи престъпна дейност на Томов и другите обвинени по досъдебното производство.", "date": "2018.11.20", "title": "Близо 450 000 лв. кътал в трезор зам.-шефът на ДАБЧ"}
{"url": "https://www.monitor.bg:443/bg/a/view/nov-skener-promenja-izsledvaneto-i-diagnosticiraneto-na-choveshkoto-tjalo-150154", "text": "След повече от десетилетие разработване, първият в света медицински скенер за цялото тяло, създаде първите си изображения. Иновационното изобразяващо устройство е почти 40 пъти по-бързо от настоящите PET скенери и може да заснеме триизмерна картина на цялото човешко тяло с едно мигновено сканиране. Разработен в сътрудничество между учени от Калифорнийския университет Дейвис (UC Davis) и инженери от Шанхайския United Imaging Healthcare, бяха разкрити първите изображения на човек от скенера. Резултатите се описват като невероятни и изследователският екип смята, че EXPLORER ще революционизира както клиничните изследвания, така и грижите за пациентите.   Новият скенер EXPLORER предлага забележителен напредък в сравнение с настоящите медицински системи за изобразяване. Освен че предлага по-бързи сканирания, като създава изображение на цялото тяло само за 20-30 секунди, устройството е до 40 пъти по-чувствително от настоящите сканиращи системи. Това означава, че скенерът може да предоставя подробни изображения, използвайки значително по-ниски дози радиоактивни изотопи, отколкото необходимите в момента. По-високата чувствителност позволява да бъдат изобразявани определени молекулни цели, които са извън границите на настоящите системи за сканиране.   Може би най-вълнуващото и ново приложение на тази нова медицинска система за сканиране е способността й да заснема изображение на цялото тялото с едно краткотрайно сканиране. Сегашните PET системи са доста бавни и неефективни, поради необходимостта от сканиране на единични участъци на тялото. В продължение на 30 - 40 минути всички тези по-малки изображения се съеиняват в по-голямо 3D изображение, но това значително ограничава способността на докторите да оценят ефектите от нещо, движещо се по цялото тяло, в реално време. EXPLORER предоставя съвсем нов вид диагностични изображения, които например могат да измерват притока на кръв или начина, по който човек поема глюкоза, в реално време в цялото тяло. Все още предстоят някои тестове и проверки на новата система за изобразяване, преди да стигне до производство, но екипът е оптимист, че скоро EXPLORER ще бъде на разположение в болници и медицински диагностични центрове по целия свят.", "date": "2018.11.20", "title": "Нов скенер променя изследването и диагностицирането на човешкото тяло"}
{"url": "https://www.monitor.bg:443/bg/a/view/storaro-izgubiha-chlen-ot-semejstvoto-snimki-150158", "text": "Гласовитата фамилия Стораро се раздели с най-новия член на семейството си – кученцето Бамби. Още не са коментирали какво точно се е случило с домашния им любимец, а за кончината му стана ясно от пост на Фики Стораро в социалните мрежи. „Приятели, в този момент съм адски тъжен. Един приятел, за когото бях готов да направя всичко, както и той за мен. Почивай в мир, Бамби. Винаги ще живееш в сърцето ми!\", написа звездата на „Пайнер“. Четириногият сладур е от породата Бо, внос от Тайланд, за която ентусиастите броят по 1500 лв. Стораро-старши намери кученцето в развъдник от Турция преди няколко месеца. Малко по-късно той зарадва с животинка от същата порода и колежката си Алисия. Нейния любимец носи името Каспър. Певицата от пет години търсила такова, за да зарадва наследника си – Валери Божинов-джуниър. Кученцата Каспър и Бамби се разписаха с телевизионен дебют. Те се появиха в клипа към песента на двамата изпълнители - „Златото на тати“.", "date": "2018.11.20", "title": "Стораро изгубиха член от семейството (СНИМКИ)"}
{"url": "https://www.monitor.bg:443/bg/a/view/mili-bobi-braun-stana-naj-mladijat-poslanik-na-unicef-150156", "text": "Британската кинонадежда Мили Боби Браун е назначена за посланик на добра воля на УНИЦЕФ. Звездата от сериала „Странни неща“ е само на 14 години, което я прави най-младия посланик на детския фонд на ООН. Чаровната брюнетка сподели, че това за нея е една мечта, която е станала действителност. Тя ще запознава хората по света с правата на децата и с въпроси, касаещи младежта, като липсата на образование, безопасните места за учене и за игра, влиянието на насилието, бедността и тормоза върху децата. Сред посланиците на добра воля на УНИЦЕФ са Орландо Блум, Рики Мартин, Шакира, Дейвид Бекъм и Джеки Чан. Наскоро стана ясно, че братята Мат и Рос Дафър – създателите на „Странни неща“, са планирали ранна смърт за героинята й Елевън. Образът на момичето със свръхестествени заложби, пасващ перфектно на Браун, първоначално е трябвало да изчезне с края на първи сезон. „Елевън трябваше да се жертва, за да спаси всички. Винаги това е превъртало играта. Но след като разбрахме, че шоуто ще продължи, знаехме, че няма как да потръгне без Елевън. споделиха те.", "date": "2018.11.20", "title": "Мили Боби Браун стана най-младият посланик на УНИЦЕФ"}
{"url": "https://www.monitor.bg:443/bg/a/view/rolls-royce-cullinan-debutira-v-bylgarija-150145", "text": "Новият свръхлуксозен автомобил Rolls-Royce Cullinan беше представен официално у нас. Всъдеходът е кръстен на най-големия диамант, откриван досега. Новият Cullinan беше представен за пръв път в новия оторизиран сервизен център на Rolls-Royce в София. Първият всъдеход на най-престижната британска марка направи родния си дебют по време на първокласно събитие, с което беше отбелязана и новата роля на „М Кар София” като оторизиран сервизен партньор на Rolls-Royce за България. Първият високопроходим Rolls-Royce е способен да премине всички препятствия, за да достигне до желаната дестинация. Новият всъдеход Cullinan предлага изобилие от лукс и плавност за иначе непредвидима ежедневна кола. Новият автомобил е способен да премахне всяка грижа на пътя, осигурявайки на собственика си, без никакво усилие, луксозно изживяване навсякъде и при всяко едно пътуване. Rolls-Royce Cullinan е отговор на желанията на клиентите, който ще сбъдне мечтата им за луксозно офроуд пътуване. Това е вторият нов Rolls-Royce, който е базиран на изцяло алуминиевата архитектура на лукса. Със стил този Rolls-Royce ще ви отведе до някой самотен плаж, като в същото време без усилия ще разоре кал и чакъл, за да ви закара до любимото рибарско място или до някоя гора. Стотици тестове на пътя в цялата планета доказаха, че колата е способна да се справи с всякакъв терен. Изтънченото и гъвкаво въздушно окачване се грижи за безопасността на пътниците в Rolls-Royce Cullinan на всякакви терени, независимо дали е на пътя или извън него. В същото време това е първата кола, която има триобемен дизайн в сегмента на SUV. Разделителната стена между багажната част и пътническото купе създава уникален комфорт за пътника. Новият Rolls-Royce Cullinan се задвижва от 6,75-литров V12-цилиндров битурбо бензинов двигател и развива мощност от 571 к.с. и цели 850 Нм максимален въртящ момент. Скоростната кутия е 8-степенна автоматична. Изцяло нова е системата за задвижване на четирите колела, благодарение на която автомобилът преодолява всяко предизвикателство извън пътя. Новият Rolls-Royce Cullinan предлага всякакви елементи по поръчка, разработени за различните нужди на своите собственици. Една от най-интересните опции е развлекателният модул, който представлява специално моторизирано чекмедже, в което се помещават оборудването и принадлежностите, необходими за всяко занимание на собственика на Cullinan. То се намира в задното отделение на автомобила и може лесно да се отвори с натискането на бутон. Първите клиенти ще получат своя Rolls-Royce Cullinan през първото тримесечие на 2019 година. Според представители на компанията, цената на новия свръхлуксозен всъдеход започва от 265 000 евро, а с добавянето на различни опции, сумата може да нарасне и двойно.", "date": "2018.11.20", "title": "Rolls-Royce Cullinan дебютира в България"}
{"url": "https://www.monitor.bg:443/bg/a/view/otkriha-trupa-na-objaven-za-izdirvane-myj-ot-dobrich-150136", "text": "Обявеният за общодържавно издирване Румен Райчев от Добрич бе открит мъртъв, съобщиха от полицията. Тялото на 59-годишния мъж бе намерено на 19 ноември, около 12:40 часа до изоставен лек автомобил „Фолксваген”, собственост на Райчев, в района на вилна зона „Лозята” по пътя от град Добрич посока с. Богдан. На 19 ноември, около 12:40 часа е получено съобщение за установен изоставен лек автомобил „Фолксваген” с добричка регистрация в района на вилна зона „Лозята” по пътя от град Добрич посока към с. Богдан. На място в близост до автомобила е установен трупът на 59-годишен мъж от град Добрич, обявен за общодържавно издирване. Материалите са докладвани в Прокуратурата. По случая е образувано досъдебно производство по описа на Първо РУ МВР Добрич. При извършената аутопсия на тялото са открити тежки травми, несъвместими с живота, съобщават от Апелативна прокуратура Варна. Окръжната прокуратура в Добрич ръководи досъдебно производство, което трябва да изясни причините и обстоятелствата за смъртта на 59-годишния мъж. Провеждат се интензивни действия по разследването. Определено се касае за убийство, казват разследващите. Според източници на „Монитор”, по тялото нямало външни наранявания. Не е ясно от какво са причинени травмите, от които е умрял Райчев. Прокуратурата мълчи и по въпроса кога точно е настъпила смъртта – веднага след 31 октомври или по-късно. Мъжът бе обявен за издирване по сигнал на брат му Петър. 59-годишният Райчев бе напуснал дома си на 31 октомври тази година и оттогава бе в неизвестност. Последната информация, която близките му имаха за него бе от 31 октомври, когато се обадил и казал, че отива да занесе храна на майка си, която живее във вилна зона „Лозята”. След това мобилният му телефон бил изключен. След подадения сигнал, полицията е търсила автомобила и Румен в същия район, но не открила нищо. Предполага се, че мъжът е убит на друго място, след което е пренесен там, където е открит.", "date": "2018.11.20", "title": "Откриха убит обявен за издирване мъж от Добрич"}
{"url": "https://www.monitor.bg:443/bg/a/view/snup-dog-poluchi-zvezda-na-alejata-na-slavata-snimka-150151", "text": "Рапърът Снуп Дог може да се похвали със своя звезда на прочутата Алея на славата в Холивуд. По време на бляскавата церемония изпълнителят на Drop It Like It's Hot не пропусна да поздрави сам себе си за успеха. \"Искам да си кажа \"мерси\", че свърших толкова трудна работа. Искам да си благодаря, че не съм си почивал, че никога не се отказах. Искам да си благодаря, че винаги съм бил щедър, че съм се опитвал да давам повече, отколкото получавам. Искам да си благодаря, че чисто и просто бях себе си през цялото време\", заяви мъжът, чието име по паспорт е Калвин Броудъс. На церемонията по откриването на звездата присъстваха продуцентът Куинси Джоунс и рапърът и продуцент Доктор Дре.", "date": "2018.11.20", "title": "Снуп Дог получи звезда на Алеята на славата (СНИМКА)"}
{"url": "https://www.monitor.bg:443/bg/a/view/myj-zadigna-parfumi-za-70-bona-ot-mol-150159", "text": "Мъж задигна парфюми и козметика за близо 70 хил. от мол „Сердика център“ в София. Това съобщиха от Софийската районна прокуратура. Колосалната кражба е станала за час и три минути на 6-и октомври във времето от 21,27 часа до 22,30 часа от магазин The circle. Според събраните доказателства ударът е бил направен с помощта на техническо средство, което разследващите обаче все още не са открили. С него били заглушени алармите на магазина и така стоката била изнесена безпроблемно. След това е натоварена в кола „Мицубиши“ и за кратко време следите й се губели. Полицията обаче започнала моментално работа и така стигнала до 43-годишен мъж с фамилия Михайлов, както и до съучастника му. Изготвено е постановление за привличането на Михайлов към наказателна отговорност, като му е повдигнато обвинение за извършено престъпление. Предвид високата обществена опасност на деянието и дееца, наблюдаващият прокурор е постановил задържане на обвиняемия за срок до 72 часа, след изтичането на които ще бъде изготвено искане за вземане спрямо него на мярка за неотклонение „Задържане под стража“.", "date": "2018.11.20", "title": "Мъж задигна парфюми за 70 бона от мол"}
{"url": "https://www.monitor.bg:443/bg/a/view/kulagin-napadna-ludmila-zahajaeva-150161", "text": "Гримьорът с остър език Валентин Кулагин се обяви срещу майката на Албена Вулева – Людмила Захажаева. Причината – по време на снощния лайв на предаването „Биг Брадър: Most Wanted”, където Вулева се подвизава, Захажаева сравни леко чалнатия музикант Я-я с Кулагин и Луна. Провокативната рускиня заяви, че Стоян е забавен за зрителите като Валентин и изпълнителката на „Президент“, но „това е патология“. „Малки са й ръкавичките, ама държи да ги носи. Чантата й е от \"килото\". Изправя си косата с ютия. Кулагин също разсмивал, и Луна разсмилава, но това е Паталогия. А ти си Лили Иванова, качена на трактор. В днешното предаване три пъти чух името си, написа в социалните мрежи гримьорът. Кулагин не пропусна да коментира и своя колега в шоуто – Цецо Андреев. \"Цеци - Вирсачито. Иска и то като мен да бъди, ама от б0тици в Илиенци. С камъня Сварофффски\", написа за него Валентин, като пусна две снимки на подобни техни тоалети – единият оригинален, а другият реплика.", "date": "2018.11.20", "title": "Кулагин нападна Людмила Захажаева"}
{"url": "https://www.monitor.bg:443/bg/a/view/obshtinata-na-rim-sriva-sys-zemjata-vilite-na-ciganskija-klan-kazamonika-150144", "text": "По тъмно тази сутрин в източната част на Рим започна разрушаването на осем баровски къщи, които принадлежат на босове на циганския мафиотски клан „Казамоника“. В подготвяната от общината десет месеца операция участват 600 полицаи, 60 пожаарнкри, 4 екипа ковачи и железари, 20 тежки машини – багери, булдозери, фандроми, парни чукове и др. Преди те да заработят от жилищата бяха изведени общо трийсетина души – най-вече жени, деца и прислуга, тъй като повечето от стопаните – мъже са зад решетките за различни престъпления. Стартът на якото ломене на вдигнатите незаконно през последните години просторни вили бе даден лично от кметицата на Вечния град Виржиния Раджи. За да демонстрира подкрепата си на участващите в операцията представители на силите на реда малко по-късно на място дойде и вицепремиерът и вътрешен министър Матео Салвини. Според препечатаните от медиите в Рим и Милано полицейски сводки кланът „Казамоника“ поне допреди година е контролирал незаконните трафици в над една четвърт от територията на Рим и по-точно в неговата югоизточна част. Кланът е основан от няколко фамилии стопроцентови италиански цигани – синти, които в края на шейсетте години на миналия век се преселват във Вечния град от намиращата се източно от него планинска област Абруцо. В началото бъдещите мургави мафиоти се прехранват с джебчийство и кражби, после се замогват с лихварство и проституция. През деветдесетте години обаче правят „качествен скок“, тъй като утвърдилият се върховен бос на клана Виторио Казамоника успява да заграби парче от свръх – доходоносната за организираната престъпност торта - алъш–вериша в Рим с наркотици. По същество той успява да се вклини в истинска крепост - далаверите из италианската столица на сицилианската мафия, калабрийската ндрангета и неаполитанската камора. Натрупва огромно състояние, което позволява на него и на най-близките му хора да живеят в нечуван разкош във вдигнати без разрешение вили, приличащи на малки древноримски дворци. Между другото кланът „Казамоника“ стана световно известен през август 2015 г., когато босът Виторио Казамоника бе изпратен на оня свят с теглена от шест коня каляска, приближените му го оплакваха в следващи я ролсройсове, а от небето вертолет разпръскваше рози над многохилядната ревяща тълпа. „Днешният ден е исторически за Рим и за римляните!“ – написа на стената си във Фейсбук кметицата Виржиния Раджи. Тя подчерта също така, че операцията по разрушаването на незаконните вили е началото на края не само на клана „Казамоника“, но въобще на организираната престъпност в Рим. Министърът на вътрешните работи и вицепремиер Матео Салвини пък каза пред журналисти, че с разрушаването на вилите на мафиотските фамилии държавните институции демонстрират решимостта си да водят безкомпромисна война срещу ширещите се между Алпите и Сицилия мафии.", "date": "2018.11.20", "title": "Общината на Рим срива със земята вилите на циганския клан „Казамоника“"}
{"url": "https://www.monitor.bg:443/bg/a/view/200-avtografa-za-naj-byrzite-fenove-na-marija-ilieva-150150", "text": "Албумът, който събира най-големите хитове на Мария Илиева от началото на кариерата ѝ до днес, излиза след по-малко от две седмици, навръх рождения й ден – 1 декември. Като жест към феновете си, първите 200 CD-та, поръчани на предварителна продажба, която започва днес, ще пристигнат при собствениците си с автограф от звездата. В социалните мрежи снощи Мария показа за пръв път обложката на \"Всичко - най-доброто от Мария Илиева\" и разкри кои са 20-те сингъла в него. разкрива певицата. От емблематичните „Лунен сън”, „Нищо” и “Стерео стая”, през супер успешните ѝ колаборации “Alright” с група ТЕ, „Крадена любов” и „Чуваш ли ме” с Графа, „Видимо доволни” с Криско, до най-новите „Нека вали”, “Mi Amor” и двете части на “Всичко”, четвъртият студиен албум проследява музикалния път на изпълнителката. В тавата влизат и още номер 1 сингли като “Играя стилно”, “I Like”, и “Truly” с Кийт Томпсън. Сред бонус траковете са включени ремикси на диджеите Дончо, Димо и Декстър. Издател и разпространител на “Всичко – най-доброто от Мария Илиева” е Вирджиния Рекърдс, продуцент - Стерео стая.", "date": "2018.11.20", "title": "200 автографа за най-бързите фенове на Мария Илиева"}
{"url": "https://www.monitor.bg:443/bg/a/view/franki-munic-se-sgodi-150149", "text": "Актьорът Франки Мюниц, който спечели сърцата на малки и големи като Малкълм от едноименния сериал, скоро ще излезе от графата „ергени“. Звездата се сгоди за дългогодишната си приятелка Пейдж Прайс. Мюниц, който към момента се изявява като автомобилен състезател, е отправил предложение за женитба към Пейдж в неделя. Затова се похвали самата тя в социалните мрежи, като публикува серия от снимки. В текста към тях чаровната блондинка нарече екранния гений Припомняме, че 32-годишният Франки има сериозни проблеми с паметта заради девет преживени сътресения на мозъка и няколко мини инсулта. Той е признавал, че дори не си спомня участието си в сериала, който го направи известен. За да помни ценните моменти от връзката си с Пейдж, той си води дневник.", "date": "2018.11.20", "title": "Франки Мюниц се сгоди"}
{"url": "https://www.monitor.bg:443/bg/a/view/es-syzdava-razuznavatelno-uchilishte-v-gyrcija-i-kipyr-150148", "text": "Министрите на отбраната на страните от Европейския съюз взеха решение за стартирането на 17 нови проект в сферата на сигурността, които са насочени към създаването на нови видове оръжия, а така също и за подготовката на кадри в областта на разузнаването, командването, контрола и киберсигурността.  Това съобщи пресслужбата на Съвета на ЕС. „На заседанието на Съвета на ЕС в Брюксел министрите утвърдиха 17 нови проекти в рамките на програмата за Постоянно структуриране на сътрудничеството на ЕС в областта на сигурността и отбраната (PESCO)“, се казва в документа. Сред проектите фигурират: създаване на нови системи за управление на артилерията, модернизация на ударните вертолети, създаването на безпилотни подводни апарати, система за защита от дронове. Пет от 17-те проекта са насочени към повишаването на квалификацията на европейските специалисти в областта на отбраната и сигурността, а също така на командния състав за мисиите на Евросъюза. Сред тях влиза създаването на Съвместна разузнавателна школа на ЕС (Joint EU Intelligence School, JEIS), която „ще осигури обучение и тренировка на военния и цивилен персонал на държавите от ЕС и НАТО по разузнавателни дисциплини“. Водещите страни по този проект ще бъдат Гърция и Кипър. Програмата PESCO стартира през декември 2017 г. Тя включва осъществяването на серия от проекти за развитие на собствените военни възможности на Евросъюза, които трябва да допълват потенциала на НАТО.", "date": "2018.11.20", "title": "ЕС създава разузнавателно училище в Гърция и Кипър "}
{"url": "https://www.monitor.bg:443/bg/a/view/jiteli-na-dve-sela-v-kustendilsko-bedstvat-zaradi-lipsata-na-elektrichestvo-150147", "text": "Над 50 човека от две кюстендилски села бедстват в продължение на две денонощия заради липсата на електричество. Още след падането на първия сняг на тъмно и студено останали хората, живеещи в селата Лелинци и Търсино. По повод проблема кметът на двете населени места – Венета Тодорова, е подала сигнал в електропреносното дружество в понеделник рано сутринта. До този момент обаче резултат няма. „В Лелинци и Търсино живеят предимно възрастни хора, част от които се отопляват на електричество. Нямат сили да палят печки на дърва. Представете си как живеят сега бабите и дядовците. Нямат ток, не могат да се сгреят. Една болна жена на 90 години бедстваше и семейството й я прибра тази нощ. Почти всички хора вече са снабдени с фенерчета, поне да могат да се обслужват през нощта. Те и до тоалетна няма как да отидат. За никой не е тайна, че старите къщи по селата са с външни тоалетни. Как една баба ще катери стъпала посред нощ“, обяснява притесненията си кметицата на двете населени места. По нейни думи в Лелинци и Търсино живеят и млади семейства, които се занимават с животновъдство. Липсата на електричество обаче ще доведе до загуби за тях заради размръзването на фризерите, в които съхраняват месото.  „Хората ми звънят през 5 минути и по нощите. Аз ги разбирам, но просто няма какво да направя. Изключително съм възмутена от работата на т.нар. „кол център“. С него почти няма свързване или отговорът е: „Не сте само вие без електричество“. Ако от ЧЕЗ си бяха направили прочистване на мрежата, нямаше да е този ужас сега. Още при падането на първия сняг при нас проблемите започнаха. Настоявам да се вземат спешни мерки, защото не можем да оставим населението на тези две села да бедства“, категорична е Тодорова. Без електрозахранване заради аварии в Кюстендилско са 2 538 клиенти на ЧЕЗ. От компанията увериха, че до няколко часа електрозахранването ще бъде възстановено навсякъде.", "date": "2018.11.20", "title": "Жители на две села в Кюстендилско бедстват заради липсата на електричество"}
{"url": "https://www.monitor.bg:443/bg/a/view/alonso-ne-izkluchi-zavryshtane-vyv-f1-150135", "text": "Макар че самият нарече Формула 1 „слабо шоу”, славният ветеран Фернандо Алонсо не пожела да отхвърли вероятността през 2020 година отново да бъде част от „кралските гонки”. Двукратният световен шампион още през август обяви, че се оттегля в края на сезона, за да може да концентрира усилията си в преследването на т. нар. „Тройна корона” – победи в Гран При на Монако (Ф1), „24-те часа на Льо Ман” и Индианаполис 500. Първите две точки от плана вече бяха отметнати, като тъкмо през 2018-а с отбора на Тойота Алонсо покори марковата надпревара в Льо Ман. През 2019-а той със сигурност ще се пусне отново в Инди 500, този път с тима на Макларън, чийто интереси брани във Ф1. „Ще има още няколко предизвикателства освен Инди 500”, заяви 37-годишният Алонсо. „Имам нужда да презаредя батериите си през следващата година, но през 2020 е вероятност да изкарам цял сезон в ИндиКар, цял сезон отново във Формула 1 или в някои други серии.” „Опитът ще бъде ключов в Инди 500, защото сега познавам състезанието и събитието. Това ще са дълги две седмици, защото макар квалификациите и форматът да се струват лесни на хора, които участват от години, всичко беше ново за мен”, допълни Алонсо.", "date": "2018.11.20", "title": "Алонсо не изключи завръщане във Ф1"}
{"url": "https://www.monitor.bg:443/bg/a/view/parite-za-bejanci-spynaha-budjeta-na-es-za-dogodina-150141", "text": "Преговарящи от държавите членки на ЕС не успяха да постигнат споразумение за бюджета за 2019 г. преди крайния срок, който изтече през изминалата нощ. През следващите седмици ще се организират допълнителни дискусии, информира ДПА.   Бюджетът покрива всичко - от селскостопански субсидии и подкрепа за по-бедните региони до програми за изследвания и образование. Европейската комисия трябва да представи ново предложение за разговори по-късно този месец или в началото на декември, обяви говорител на австрийското правителство, което е ротационен председател на ЕС до края на декември. Преговорите между финансовите министри на страните членки на ЕС и представители на Европейския парламент бяха прекъснати в петък вечерта без споразумение. Сред неразрешените проблеми е въпросът за отпускане на помощ за сирийските бежанци в Турция, обявиха източници от ЕС. Разговорите имат за цел да синхронизират бюджетното предложение на страните членки и одобреното от парламента предложение. Обикновено преговорите са тежки, тъй като страните членки искат ограничаване на разходите, докато евродепутатите подкрепят отделяне на повече средства. За 2019 г. парламентът поиска бюджет от 149,3 милиарда евро (170,2 милиарда долара). Цифрата е малко по-висока от предложението на страните членки, които искат общо 148,2 милиарда евро. Конкретно парламентът отхвърли предложението на страните членки за орязване на средствата за растеж и откриване на работни места в размер на 794 милиона евро. Бюджетното предложение на ЕП също включва допълнителни 362 милиона евро за \"Еразъм\" - програмата на ЕС за подпомагане на образованието, обучението, младежта и спорта в Европа, както и 347 милиона евро за инициатива за поощряване на младежката заетост. Одобреният от страните членки бюджет спестява някои административни разходи. Ако не бъде постигнато споразумение след следващото предложение, бюджетът ще бъде актуализиран на месечна база.", "date": "2018.11.20", "title": "Парите за бежанци спънаха бюджета на ЕС за догодина "}
{"url": "https://www.monitor.bg:443/bg/a/view/kejti-peri-e-naj-skypoplatenata-pevica-150146", "text": "Поп звездата Кейти Пери оглави престижната класация на сп. \"Форбс\" за най-високоплатени певици на годината. Нежната половинка на актьора Орландо Блум е заработила 83 милиона долара за 12 месеца, като значителна част от сумата е дошла от нейното турне. По време на световната си обиколка синеоката красавица изнесе 40 концерта, всеки от който й носи по около 1 милион долара. Освен това изпълнителката на Swish Swish е получила 20 милиона долара като част от журито на риалити формата American Idol. На второ място се нарежда поп старлетката Тейлър Суифт, която е спечелила 80 милиона долара за година. Трета остава Бионсе със 60 милиона долара. След нея застават Пинк с 52 милиона долара и Лейди Гага с 50 милиона долара. Топ 10 на най-скъпоплатените певици се допълва от Дженифър Лопес с 47 милиона долара, Риана с 37,5 милиона долара, Хелена Фишер с 32 милиона долара, Селин Дион с 31 милиона долара и Бритни Спиърс с 30 милиона долара.", "date": "2018.11.20", "title": "Кейти Пери е най-скъпоплатената певица"}
{"url": "https://www.monitor.bg:443/bg/a/view/kukla-kejti-opasna-za-decata-150133", "text": "По сигнали на граждани и при проверките на ДАМТН непрекъснато се хващат опасни играчки, съобщи директорът на \"Надзор на пазара\" в агенцията Мирослав Йотов. Той показа играчки с дребни елементи, лесно отделящи се от самата играчка, криещи опасност да бъдат погълнати от малките деца. Всеки ден има по няколко сигнали за подобни изделия, уточни Йотов. По думите му, опасност крият светлини за елха с алуминиеви кабели за захранване, които са по-леки, но защото изолацията е тънка и лесно запалима. Освен това дължината на кабела трябва е минимум 1,50 м, за да може при падане на елхата жицата да не се скъса. Вече има много спрени подобни продукти още на митницата. „В предстоящите проверки преди и след Коледа ще се следи и за играчки произведени с използването на фталати, подобни на куклата „Кейт“, за която сигнализирана британски сайт“, каза Йотов. „За осма поредна година правим кампанията „Безопасна Коледа“ и се проверяват характерни продукти за тези празници, като фоейрверки и други подобни. Вече все по-рядко са несъответстващи изделия от този тип, а от миналата година няма и информация за сериозни инциденти с тях“, отчете той. Експертът припомни върху продуктите. „За всеки от тях има възрастови ограничения за ползването им. Неразумно е да се дават на деца да ги използват, а да има реална опасност те да пострадат. Миналата Коледна кампания от проверени 904 продукта, само около 23 са били несъответстващи. Като едва за 7 е била издадена веднага заповед за спиране от пазара. Шефът на агенцията Кирил Войнов и колегите му отчетоха и резултатите от проверките по зимните курорти, бензиностанции, а също и тържища в София. От 1 октомври до настоящия момент са направени проверки в зимните курорти Пампорово, Банско и Боровец. В района на Банско и Добринище са извършени проверки на 29 общо обществени обслужващи сгради, 11 въжени линии, 3 ски влека, 58 асансьора, 58 газови съоръжения и 6 съда работещи под налягане. са 3 асансьора с неработещи алармено устройство, друг се използвал без да е минал годишен технически преглед, както и 11 газови съоръжения без регистрация за технически надзор. В района 8 съоръжения са спрени от експлоатация, издадени са 14 писмени предложния, 10 броя актове за установяване на административни нарушения, при което ще бъдат съставени наказателни постановления. 81 асансьора, 27 газови съоръжения и 33 съда работещи под налягане. Констатираните нарушения са 3 асансьора с неработещо алармено устройство и 5 - без периодичен технически преглед. Вследствие на проверките 9 съоръжения с повишена опасност са спрени от експлоатация, издадени са 4 писмени предписания. са проверени общо 26 обслужващи сгради, 8 въжени линии. Извършени са внезапни проверки на 48 асансьора, 2 повдигателни съоръжения, 40 газови съоръжения и 71 броя съдове, работещи под налягане. Установено е, че две газови инсталации не са регистрирани пред контролните органи. 5 от съоръженията са спрени от експлоатация, а за 13 са издадени задължителни писмени предписания за нарушения. ДАМТН е съставила 102 акта за установяване на административни нарушения на обща стойност 47 000 лв. При проверките на течните горива от началото на годината са констатирани и съставени актове в размер на 1 млн. и 77 хиляди лева, а тези, които трябва да бъдат изведени от продажба са над 1 млн. литра бензин и дизелово гориво, обяви шефът на Държавната агенция за метрологичен и технически надзор (ДАМТН) Кирил Войнов. Той уточни, че внезапно са проверени бензиностанциите в Ямболска, Сливенска, Плевенска, Ловешка, Търновско, Габровска, Бургаска и Варненска области. В процеса на проверката са използвани две мобилни лаборатории, които са установявали какво е качеството течните горива. От 1 октомври до 15 ноември са извършени и извънпланови проверки на 204 бензино- и газ станции. 18 000 л бензин гориво и 13 000 л дизел. Войнов обясни още, че се предвижда и сътрудничество с МВР за целогодишни проверки на апаратите на таксиметровите коли. Той разказа за хванат сервиз за ремонта им, където те са били „нагласявани“ да надуват сметките. „Сега тече процедура за отнемане разрешението за работа на въпросния обект“, уточни шефът на ДАМТН. Проверени са общо 1360 средства за измерванео отчетоха още от агенцията. Установено е, че като нарушенията са свързани с изтекъл срок на валидност на задължителна последваща проверка. Съставени са 50 протока за задължителни предписания, както и актове за съставяне на административни нарушения.", "date": "2018.11.20", "title": "Опасни гумени играчки хващат пред Коледа"}
{"url": "https://www.monitor.bg:443/bg/a/view/32-godishen-zagina-pri-chelen-udar-na-pytja-plovdiv-haskovo-150132", "text": "32-годишен шофьор загина при челен удар между две леки коли край Пловдив. Катастрофата затвори главния път за Хасково при разклона за село Виница и чешмата при отбивката за село Татарево. Сигналът за произшествието е постъпил в полицията в Пловдив в 7,30 часа. Първоначалната информация гласяла, че са се ударили челно два леки автомобила – „Сеат” и „Ауди” , както и че има тежко пострадал човек. На място било установено, че тежко ранен при сблъсъка бил шофьорът на първата лека кола, който е на 32 години. Този на аудито бил на 19 години и не бил сериозно пострадал. Първият водач бил качен в линейка, за да бъде откаран в болница в Пловдив, но починал на път към здравното заведение. Заради тежката катастрофа главният път от Пловдив за Хасково в този му участък е бил затворен за движение. Всички останали автомобили били насочвани от полицейски екипи от село Поповица към Първомай и в обратната посока – от кв. „Дебър” към Пловдив, по обходни маршрути. Причините за тежката катастрофа се изясняват, като се предполага, че челният сблъсък може да е настъпил или заради неправилно изпреварване, или заради отнето предимство, ако едната от колите е излизала на главния път от разклона за село Виница.", "date": "2018.11.20", "title": "32-годишен загина при челен удар на пътя Пловдив – Хасково"}
{"url": "https://www.monitor.bg:443/bg/a/view/plovdiv-domakin-na-svetovnoto-pyrvenstvo-po-taekuon-do-itf-2019-ta-150134", "text": "Световното първенство по таекуон-до ITF през следваща година ще се проведе в Пловдив. С тази новина се завърна от Пхенян вицепрезидентът на Българската федерация Костадин Димитров. Той бе в Корея за участие в честванията, посветени на 100-годишнината от рождението на създателя на този спорт генерал Чой Хонг Хи. „Президентът на Световната федерация по таекуон-до ITF Ри Йон Сон отново оцени високо организацията и условията на проведения през 2015-та година в Колодрума шампионат на планетата. При срещата ни той приветства решението Пловдив за втори път да домакинства световно първенство“, заяви Костадин Димитров. Той допълни, че се очаква състезанието да се проведе в края на август 2019-та година и ще е предназначено за всички възрастови групи –юноши, девойки, мъже, жени и ветерани. Българската делегация бе представена от  президента на родната федерация по таекуон-до Марио Богданов, вицепрезидента Костадин Димитров, генералния секретар Вергилий Ситнилски и треньора на националния ни отбор гранд-майстор Ким Унг Чоу.  Заедно с представители от над 40 страни те участваха в конференция, посветена на създаването и развитието на този спорт, на големи демонстрации на бойното изкуство и други събития. Членовете на делегацията имаха и среща с временно управляващия посолството на България в Пхенян Ивайло Йорданов. Вицепрезидентът на Българската федерация по таекуон-до  ITF Костадин Димитров съобщи още, че този уикенд Пловдив ще бъде домакин на престижното състезание „България оупън“, което ще се проведе в залата на Пловдивския университет „Паисий Хилендарски“.", "date": "2018.11.20", "title": "Пловдив домакин на световното първенство по таекуон-до ITF 2019-та "}
{"url": "https://www.monitor.bg:443/bg/a/view/vlak-derajlira-kraj-barselona-ima-zaginali-150138", "text": "Един човек загина, а шестима пострадаха при катастрофа с влак край Барселона, съобщи полицията, цитирана от световни агенции.   Локомотивът и шестте вагона са дерайлирали в 06,15 часа днес между каталунските градове Тереса и Манреса заради свлачище, обявиха от железопътната компания Adif. Във влака е имало около 150 души. През последните дни в Северна Испания имаше поройни дъждове, които предизвикаха наводнения и свлачища.", "date": "2018.11.20", "title": "Влак дерайлира край Барселона, има загинали "}
{"url": "https://www.monitor.bg:443/bg/a/view/kevin-spejsi-se-pokri-150104", "text": "Близо година няма следа от холивудския ас Кевин Спейси, съобщава в. „Дейли Мейл“. Според изданието,актьорът се е покрил и никой не знае какво се случва с него, не фигурира и в скорошни папарашки снимки. Други медии директно оповестяват, че Изчезването на 59-годишната звезда идва след обвиненията срещу него в сексуален тормоз. Скандалът около Спейси избухна, след като актьорът Антъни Рап пръв го обвини в посегателство през 1986 година, когато е бил едва 14-годишен. В края на септември прокуратурата в Лос Анджелис обяви, че няма да повдига обвинения срещу звездта „Къща от карти“ поради изтекла давност. Към днешна дата има повече от 30 обвинения към актьора.", "date": "2018.11.20", "title": "Кевин Спейси се покри"}
{"url": "https://www.monitor.bg:443/bg/a/view/kyde-i-koga-njama-da-ima-voda-v-sofija-na-21-noemvri-150130", "text": "На 21 ноември 2018 г. (сряда), във връзка с монтаж на спирателни кранове на ул. „Чавдар Мутафов“  кв. „Витоша“, се налага спиране на водоподаването от 09:00 до 21:00 часа на клиентите на „Софийска вода”, живеещи в района на: бул.  „Симеоновско шосе“, ул. „Чавдар Мутафов“, ул. „Тодор Чипев“, ул. „.Могилата“, ул. „.Йордан Стубел“, ул. „Иван Пейчев“, ул. “Трифон Кунев“, ул. „Асен Разцветников“ и бул. „ Симеоновско шосе“.   Зона с повишена мътност: ж.к.“Дианабад“  и кв. „Витоша“, района между бул. „ Симеоновско шосе“,  ул. „21-ви век“, ул. „Христо Вакарелски“, ул.„Никола Габровски“ и бул. „Г. М. Димитров“.   При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Екатерина Пенчева“ ъгъла с ул. „Чавдар Мутафов“.   На 21 ноември 2018 г. (сряда), във връзка с прекъсване на сградно водопроводно отклонение  на ул. „Летец“ кв. „Кумарица“, се налага спиране на водоподаването от 10:30 до 15:30 часа на клиентите на „Софийска вода”, живеещи в района на:    ул. „Иван Вазов“, ул. „Летец“, ул. „Хаджи Димитър“  ул. „Искърско дефиле“ в района между ул. „Банска“, ул. „Зенит“, ул. „Стое Джуров“   При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Хаджи Димитър“ ъгъла с ул. „Стое Джуров“.   На 21 ноември 2018 г. (сряда), във връзка с монтаж на спирателен кран и монтаж на водомер на входящ водопровод на резервоар „Лозище“ на ул. „Подлозище“  кв. „Горна баня“, се налага спиране на водоподаването от 10:00 до 22:00 часа на клиентите на „Софийска вода”, живеещи в района на:   местност „Долни смърдан“ и местност „Подлозище“   При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Николай Хрелков“ срещу №49.   На 21 ноември 2018 г. (сряда), във връзка с подмяна на сградно водопроводно отклонение  на ул. „Бреза“ с. Лозен, се налага спиране на водоподаването от 10:00 до 17:00 часа на клиентите на „Софийска вода”, живеещи в района на:   ул.“Иван Пешев“, ул. „Караджин“, ул. „Половраг“, ул. „Васил Левски“, ул. „Блажна“ №17, №29, ул. „Караджин“ №70, №74, ул. „Половраг“ №21, №27   При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Блазна“ ъгъла с ул. „Ибровица“.   На 21 ноември 2018 г. (сряда), във връзка с подмяна на сградно водопроводно отклонение  на ул. „Чавдар“ с. Горни Богров, се налага спиране на водоподаването от 09:30 до 17:30 часа на клиентите на „Софийска вода”, живеещи в района на:   ул.“3-ти март“, ул. „Чавдар“, ул. „Здравец“, ул. „Александър Стамболийски“   При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: пред училището. На 21 ноември 2018 г. (сряда), във връзка с подмяна на сградно водопроводно отклонение  на ул. „Св. Св. Кирил и Методий“ с. Казичене, се налага спиране на водоподаването от 09:00 до 17:00 часа на клиентите на „Софийска вода”, живеещи в района на:   ул. „Св. Св. Кирил и Методий“ от ул. „Аличо“ до ул. „Христо Ботев“ При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Св. Св. Кирил и Методий“ №16.   На 21 ноември 2018 г. (сряда), във връзка с подмяна на сградно водопроводно отклонение  на ул. „Полк. Стойно Бачийски“ кв. „Княжево“ , се налага спиране на водоподаването от 10:00 до 20:00 часа на клиентите на „Софийска вода”, живеещи в района на:   ул. „Сърнела“ от ул. „Боженци“ до ул. „Полк. Стойно Бачийски“   При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Полк. Стойно Бачийски“ ъгъла с ул. „Сърнела“   На 21 ноември 2018 г. (сряда), във връзка с подмяна на водомерен възел на ул. „Проф. Марин Големинов“ кв. „Кръстова вада“, се налага спиране на водоподаването от 10:00 до 16:00 часа на клиентите на „Софийска вода”, живеещи в района на:   ул. „Ген. Иван Колев“ №40, 42, 44, 46, 48, 50, 52 и ул. „Борис Вълчев“ №20   При продължителност на строително-ремонтните дейности над 12 часа „Софийска вода” ще осигури алтернативно водоснабдяване с водоноска на адрес: ул. „Борис Велчев“ ъгъла с ул. „Ген. Иван Колев“", "date": "2018.11.20", "title": "Къде и кога няма да има вода в София на 21 ноември?"}
{"url": "https://www.monitor.bg:443/bg/a/view/kola-izgorja-v-stolichnija-kvartal-mladost-150131", "text": "Столични полицаи разследват причините и обстоятелствата около опожарен лек автомобил в квартал \"Младост\" в София, съобщават от МВР. Около 6.00 часа в полицията е получен сигнал за горящ лек автомобил, паркиран в междублоковото пространство в жк „Младост“.   Незабавно към адреса са насочени екипи на пожарна и полиция. От огъня напълно е изгорял автомобил „Шкода“. Пламъците са обхванали и паркираните в близост три коли, които частично са обгорели.   На място се извършва оглед. По случая е образувано досъдебно производство.", "date": "2018.11.20", "title": "Кола изгоря в столичния квартал \"Младост\" "}
{"url": "https://www.monitor.bg:443/bg/a/view/skysana-jica-ostavi-semejstvo-na-ulicata-150142", "text": "Скъсан електрически проводник унищожи къща и цяото имущество на семейство в павликенското село Патреш. В понеделник в 14,28 часа на тел. 112 бил получен сигнал за пожар в частен дом в селото. Към мястото веднага били изпратени две пожарни от районните служби в Павликени и Полски Тръмбеш. Когато огнеборците пристигнали обаче, плачъците вече били обхванали къщата и прилежащите понтройки. Въпреки намесата на пожарникарите била изпепелена къщата на семейството, стопанските постройки, два леки автомобила, фуражомелка, банциг, мотофреза, компресор и 30 кубика дърва. На мястото е била изпратена и следствена група, която да изясни дали не се касае за умишлен палеж. Според първоначалната информация обаче, причината за пожара е скъсан от падналия сняг електрически проводник, останал под напрежение.", "date": "2018.11.20", "title": "Скъсана жица остави семейство на улицата"}
{"url": "https://www.monitor.bg:443/bg/a/view/narygaha-policaj-v-belgija-150139", "text": "Полицай е намушкан при нападение в белгийската столица Брюксел, информира АП. Служителят на силите на реда е хоспитализиран. Няма опасност за живота му. Нападателят е прострелян, откаран е в болница в тежко състояние. Според източници, цитирани от местната медия RTBF, полицаят е ранен във врата, а нападателят е прострелян в гърдите. Атаката е станала в близост до Големия площад в историческия център на Брюксел. Си Ен Ен отбелязва, че атаката е станала до полицейски участък. Все още не са известни мотивите. Белгийският вътрешен министър Ян Ямбон заяви, че инцидентът тази сутрин е \"долен акт срещу нашите полицаи\". Министърът на правосъдието Коен Генс обяви, че разследващите проверяват всички възможни мотиви, включително връзки с екстремистки групи, но за момента няма индикации. По непотвърдена информация нападателят е крещял \"Аллах е велик\". В Белгия мерките за сигурност са засилени след атаките през март 2016 г., при които загинаха 32-ма души.", "date": "2018.11.20", "title": "Наръгаха полицай в Белгия"}
{"url": "https://www.monitor.bg:443/bg/a/view/predotvratiha-atentat-v-avstralija-150140", "text": "Австралийската полиция предотврати терористична атака в Мелбърн, съобщава \"Ройтерс\". Полицията разкри, че е арестувала трима мъже, които са подготвяли нападение в австралийския град. Австралийската федерална и щатска полиция, разузнавателните служби и други агенции, които са част от общ екип за борба с тероризма, са извършили арестите във вторник сутринта. Задържаните мъже са на възраст 30, 26 и 21 г. Те са се опитвали да се сдобият с полуавтоматично оръжие. И тримата са обвинени в подготовка на терористична атака. Задържаните са граждани на Австралия. Властите все още не знаят мястото на подготвяното нападение. Полицията поясни, че тримата са известни на властите и техните паспорти са анулирани, тъй като възнамерявали да пътуват до конфликтни зони. Арестуваните са били вдъхновени от \"Ислямска държава\".", "date": "2018.11.20", "title": "Предотвратиха атентат в Австралия"}
{"url": "https://www.monitor.bg:443/bg/a/view/georgi-apostolov-jiveem-v-digitalna-era-a-ne-mojem-da-otsjavame-informacijata-150100", "text": "Едва ли някога ще дойде краят на социалните мрежи, кментира в интервю пред \"Монитор\" координаторът на Центъра за безопасен интернет. - Всъщност изнесените в публичното пространство данни не са точни и ще обясня защо. Става дума за над 4400 сигнала, които сме получили, за открито съдържание със сексуално насилие над деца. Това са места с изображения или видеоматериали със сексуална експлоатация над деца. Така че става дума за материали, а не за деца. От тях над 3800 се оказаха на български сървъри. Никой обаче не може да каже колко от въпросните материали се отнасят за българчета, защото у нас няма институция, която може да идентифицира само по изображения. ГДБОП, които са ни преки партньори, едва смогват да проверяват сигналите, подадени само от нас. - Тук трябва да уточним, че има пик, когато най-много деца на определена възраст започнат да използват интернет. В това отношение възрастта пада с три години. През 2010 година пикът беше 10-годишна възраст, а сега е 7. Но всъщност 50% от българските деца до 7-годишна възраст са в интернет. - Много са наистина. През 2017 година бяхме на 5-о място в Европа по хостване на такова съдържание със сексуална експлоатация на деца. В предишни години имахме по 400 - 500 сигнала. Но това не се дължи на някаква вълна към България, а по-скоро на усъвършенстването на технологиите. Вече при въвеждането на една софтуерна програма автоматично се сканират части от интернет пространството и това помогна да се открият подобни материали. Имайте предвид, че дори голяма част от тях са стари, но те са намерени и в български сървъри. Това не означава, че има нарастване на това престъпление. По-скоро тревожното е, че от ГДБОП заявиха, че за една година са работили по 80 случая на педофилски посегателства над деца. Тук отново трябва да боравим внимателно с думите, защото огромната част от педофилите, които манипулират деца, целят просто да придобият материали със сексуално съдържание. Имам предвид голи снимки, видеоклипове, понякога те искат да подмамят детето да извършва сексуални действия със себе си. На тях им е нужно съдържанието. Изключително редки са случаите на използването на това съдържание, за да се изнудва детето с цел реална сексуална злоупотреба. Тези хора знаят, че реалният досег с дете вече носи друг тип наказания. Така че те търсят съдържание за собствено удовлетворение и за да си разменят материали в педофилските общности. - Това е огромният проблем. Наше изследване показа, че 48% от децата си признават, че не биха могли да разпознаят невярна от вярна информация в интернет. Като под информация тук разбираме не само широко разпространените „фалшиви новини“. Става дума дори да разпознаеш човека, който се свързва с теб. Още по-тревожното е, че половината от родителите на тези деца, които сме интервюирали, признават, че не биха могли да отсеят информацията. Затова ние говорим за придобиване на умения за дигитална медийна грамотност, което означава способност за критична оценка на ситуация, информация, поведение в дигитална среда, за да прецениш на кое да се довериш и на кое не. Като се започне от вярване в някакво твърдение, до човек, който се представя за някого, или пък манипулирани снимки. Затова ние настояваме пред Министерството на образованието, че развиването на тези умения у децата трябва да започне в 1-ви клас и да продължи до 12-и клас с междупредметни връзки. Ние не искаме да се въвежда някакъв специален предмет, защото такъв няма. Това са умения, които се развиват чрез упражнения. Тук имам предвид да се тръгне най-напред от четенето с разбиране, където винаги нашите ученици попадат на дъното на класациите, а това е базата на критичното мислене. Няма как това да се случи с девет часа за 12 години обучение в училище, което Министерството на образованието въведе за първи път. Предвижда се в девет часа на класа от 1-ви - 12-и клас да се преподава медийна грамотност. Няма как да развият умения за това време. Имаме и работна група с представител на МОН, която разработи специална методика за развиване на дигитални умения от 1-ви до 4-ти клас. Уникалното в нея е, че тя е базирана на учебно съдържание. Тогава децата се включват активно, сравняват информация. Така че нещата са назрели, просто трябва да обърнем лице към изискванията на новата епоха. - Тук ще използвам един пример. Влизате в магазин и искате да си купите сирене. В единия има само два вида, а в другия – 20 вида. Сигурно се сещате къде ще ви е по-лесно да се ориентирате. Проблемът на дигитално-информационната епоха е, че информацията е огромно количество. Тя не може да бъде обхваната. Затова трябва да се запознаеш с някои неща, да се информираш. Но човек трябва да е по-активен, а не само да влиза във Фейсбук. Необходимо е винаги да подхождаме с доза скептицизъм към всичко, на което попадаме. Само така можем да направим избор. - Какво означава фалшива новина? Нека тръгнем от базовото нещо - имаме ли журналистическа новина, която е на 100% обективна? Изобщо възможно ли е това? Дори фактите и цитатите да са точни, може начинът, по който подреждаме материала, да съдържа внушение. Информацията се пречупва чрез посредника, от който се предава. Също така имаме манипулиране на информацията. Това е, когато избираме само факти и цитати, които пасват на внушението, което целим. Може да имаме изцяло фалшива новина, когато се измислят факти и цитати, без да се аргументират. Най-опасният вид са тези, които правят микс от тях - реални факти, но ги смесват с измислени. Така медийно неграмотният човек се лъже. Така че овладяването на такива умения е задължително при използването на интернет. - Не мисля, че ще дойде краят на социалните мрежи. Те се превърнаха в нещо противоположно на това, което декларираха в началото. Тогава ни беше заявено, че ще имаме едно глобално село, което ще изглади различията помежду ни, а се случи точно обратното. Хората се затвориха в един кръг на техни познати, които споделят едни и същи виждания. Но начинът да се справим с това не е опитът за цензуриране. По нашите наблюдения съдим, че когато нещо не може да се организира от външен натиск, то започва да се самоорганизира. Все по-често се случва, когато някой потребител разпространява фалшива информация, други да започват да го оборват с аргументи. Така че културата на хората леко се повишава. Няма да ни помогнат забрани, а умението за критично мислене. Социалните мрежи няма да загинат, но са нужни повече усилия от страна на потребителите. Ако имаме дигитално медийно образование от най-ранна възраст, тогава децата ще използват интернет в своя полза. Роден е през 1955 г. в Попово Координатор е на програмата „Безопасен интернет“, член на УС на асоциация „Родители“ – главен партньор в Центъра за безопасен интернет Член е на УС на Националната мрежа за децата и на Националния съвет за закрила на детето, член на управителния борд на европейската мрежа за рейтинг на компютърни програми за родителски контрол SIP BENCH Завършва японски език и литература в Санкт Петербург 18 г. работи като журналист", "date": "2018.11.20", "title": "Георги Апостолов: Живеем в дигитална ера, а не можем да отсяваме информацията"}
{"url": "https://www.monitor.bg:443/bg/a/view/kitajskijat-uan-poevtinja-do-6-9280-uana-za-dolar-150125", "text": "Централният паритетен курс на юана падна днес с 35 базисни пункта до ниво от 6,9280 юана за долар, сочат данни на Китайския център за валутни сделки ,цитирани от агенция „Синхуа”. На търговете вчера курсът на китайската парична единица бе 6,9245 юана за един щатски долар. По нареждане на Народната банка на Китай, центърът за валутни сделки на най-голямата комунистическа страна публикува днешните курсове и към други световни валути. Едно евро е с централен курс от 7,9342 юаня за евро. 100 японски йени са с курс от 6,1610 юана, а британският паунд се котира по 8,9091 юана.", "date": "2018.11.20", "title": "Китайският юан поевтиня до 6,9280 юана за долар"}
{"url": "https://www.monitor.bg:443/bg/a/view/rosica-razbi-dido-ot-d2-vyv-fermata-150098", "text": "Фронтменът на Д2 Деян Каменов - Дидо определено е каръкът в битките за седмичен шеф в този сезон на предаването „Фермата“. Вече три поредни пъти музикантът става претендент за поста, но лошият късмет му пречи да стигне до победа. След като отпадналият на дуела Митко посочи Дидо за фермер на седмицата, рокаджията влезе в надпревара с емигрантката Росица, която бе изборът на екипа на шоуто. Двамата трябваше да се борят в три битки, но след първите две, които приключиха с категорична победа за нахаканата дама, тя си извоюва заветната титла. Да ръководи стопанството беше мечта за Роси и тя най-накрая я постигна. Още с първата си реч емигрантката обяви, че с поемането на властта иска да покаже друга страна от себе си - че не е толкова лоша, за каквато я мислят. След което заяви, че като неин предшественик на поста, Роман е изкарал тежка седмица, затова тази ще го остави да си почива. Роси беше избрана като един от тазседмичните претенденти за фермер на седмицата на принципа на играч с най-много победи от елиминационни дуели, подобно на Симеон. На арената тя победи първо внучката на последния шеф на УБО - Гергана, а след нея и сервитьорката от село Кула Радилена.", "date": "2018.11.20", "title": "Росица разби Дидо от Д2 във „Фермата“ "}
{"url": "https://www.monitor.bg:443/bg/a/view/holandija-likuva-sled-lud-mach-s-germanija-rezultati-ot-liga-na-naciite-150127", "text": "Холандия постигна голямата си цел, завършвайки на първо място в Група 1 на Дивизия “А” в Лигата на нациите, с което продължава към финалите през юни 2019 г. “Лалетата” стигнаха до 2:2 при гостуването си на Германия, а точно точка им беше необходима. Така те се изравниха с Франция с по 7 пункта, но имат предимство в преките сблъсъци.    Холандците с нищо не показваха, че може да достигнат до целта си, като до 85-ата минута губеха с 0:2. Тогава обаче Куинси Промес намали, а в последната минута капитанът Вирджи ван Дайк донесе мечтаното реми. Преди това домакините бяха с класа над съперника и се радваха на добър аванс след попадения на Тимо Вернер (9’) и Льорой Сане (19’). Германците остават последни в групата с 2 точки изпадат в долната дивизия.   Лига на нациите: Лига \"А\" Германия - Холандия 2:2 1:0 Вернер (9) 2:0 Сане (20) 2:1 Промес (85) 2:2 Ван Дайк (90) Лига \"В\" Чехия - Словакия 1:0 1:0 Шик (32) Дания - Ейре 0:0 Лига \"С\" България - Словения 1:1 1:0 Иванов (68) 1:1 Заяц (75) Кипър - Норвегия 0:2 0:1 Камара (36) 0:2 Камара (48) Лига \"D\" Македония - Гибралтар 4:0 1:0 Барди (27) 2:0 Несторовски (67) 3:0 Несторовски (80) 4:0 Трайковски (90)  Лихтенщайн - Армения 2:2 0:1 Адамян (9) 1:1 Бюхел (44) 2:1 Хаслер (47) 2:2 Карапетян (85) Лига \"D\" Андора - Латвия 0:0 Грузия - Казахстан 2:1 1:0 Мербашвили (59) 2:0 Чакветадзе (84) 2:1 Омиртайев (90)", "date": "2018.11.20", "title": "Холандия ликува след луд мач с Германия (РЕЗУЛТАТИ ОТ ЛИГА НА НАЦИИТЕ)"}
{"url": "https://www.monitor.bg:443/bg/a/view/pyt-se-sruti-v-portugalija-pogreba-dvama-150126", "text": "Част от път се срути в португалския регион Алту-Алентежу в южната част на страната, съобщава агенция ЕФЕ.   Шосето е съединявало населените места Борба и Вила-Висоза. На мястото на инцидента работят спасители, пожарникари и въздушна техника. Под отломките най-вероятно са затрупани четирима или петима души. Вестник „Журнал де нотисиаш“ съобщава, че в резултат на срутването на пътя са загинали най-малко двама души. Загиналите са строителни работници.", "date": "2018.11.20", "title": "Път се срути в Португалия, погреба двама"}
{"url": "https://www.monitor.bg:443/bg/a/view/simeonov-shte-rykovodi-za-posleden-pyt-zasedanie-na-tristrankata-150122", "text": "Вицепремиерът в оставка Валери Симеонов ще ръководи за последен път заседанието на Съвета за тристранно сътрудничество днес. Социалните партньори ще обсъдят законопроекта за социалните услуги, предложен от ресорното министерство. Проектът предвижда от началото на 2020 година държавата да предоставя две нови социални услуги за хората с увреждания и техните семейства - едната от тях ще позволи на родителите или близките на човек с увреждане да се откъснат временно от ангажиментите си към него чрез заместваща грижа, а другата предвижда асистентска подкрепа за възрастните хора без ТЕЛК и за хората с увреждания, които не използват лична помощ. В законопроекта са заложени и сроковете за реформа на институциите за деца и пълнолетни - до 2021 година трябва да бъдат закрити всички домове за деца, до 2025 година да бъдат реформирани старческите домове, а след максимум 17 години у нас не трябва да има институции за възрастни хора с увреждания.", "date": "2018.11.20", "title": "Симеонов ще ръководи за последен път заседание на тристранката"}
{"url": "https://www.monitor.bg:443/bg/a/view/gyrcija-dade-licenzi-za-otglejdane-na-treva-150128", "text": "В понеделник Гърция издаде първите лицензи на частни компании за отглеждане в страната на канабис за медицински цели, съобщават местни медии. Това е част от правителствената инициатива страната да се възползва от процъфтяващ пазар на стойност милиарди евро. Първите лекарствени продукти на базата на канабиса се очаква да се появят на пазара до 12-18 месеца. Индустрията е основно експортно ориентирана. Хиляди пациенти в Гърция използват канабис, за да облекчат страданията си, но властите нямат точни данни. Няколко държави, включително Великобритания, Германия, Италия и Дания, вече разрешават предписването на лекарствен канабис, а през юни Канада стана втората страна в света, след Уругвай, която легализира напълно марихуаната. Гърция легализира канабис за медицинска употреба миналата година, а през март вдигна забрана за отглеждане и производство на канабис. Две лицензи са издадени в понеделник, а други 12 ще бъдат издадени до края на тази година, съобщиха от министерството на икономиката и развитието. Легализирането на канабис за развлекателни цели не се разглежда. Гърция очаква да привлече инвеститори от Канада и Израел. Медикаментите на базата на канабиса няма да бъдат субсидирани по здравни или клинични пътеки, обявиха от правителството. Първите лицензирани компании са в Лариса, Централна Гърция и в Коринт на Пелопонес. Очаква се 14-те лицензи да създадат повече от 750 работни места и да представляват около 185 милиона евро ($ 212,05 милиона) инвестиции.", "date": "2018.11.20", "title": "Гърция даде лицензи за отглеждане на трева"}
{"url": "https://www.monitor.bg:443/bg/a/view/kejn-braun-oglavi-klasacijata-na-bilbord-za-albumi-150099", "text": "Кънтри певецът Кейн Браун дебютира на върха на седмичната класация Топ 200 на \"Билборд\" за албуми. Experiment е вторият студиен албум на изпълнителя. От него за седем дни са продадени 124 000 еквивалентни албумни единици, от които 105 000 в традиционен формат. Това е едва третият кънтри албум, който оглавява общата класация Топ 200 на \"Билборд\" тази година, след Cry Pretty на Кари Ъндърууд и Rearview Town на Джейсън Олдийн. На второ място в подредбата се нарежда Origins на Imagine Dragons. Трети в класацията е певецът Трипи Ред с A Love Letter To You 3. Рапърът Лил Пийп, който умря от свръхдоза миналата година, зае четвъртото място с посмъртния си албум Come Over When You're Sober. Саундтракът към филма „Роди се звезда“ с Лейди Гага и Брадли Купър слезе на пето място.", "date": "2018.11.20", "title": "Кейн Браун оглави класацията на \"Билборд\" за албуми"}
{"url": "https://www.monitor.bg:443/bg/a/view/s-marka-otbeljazvat-godishnina-ot-vyzkachvaneto-na-trona-na-boris-iii-150105", "text": "Министър Росен Желязков ще валидира пощенска марка, на тема „100 от възкачването на трона на Борис III – цар на българите“. Художник на проекта е проф. Тодор Варджиев, а тиражът на изданието – 6000 бр.", "date": "2018.11.20", "title": "С марка отбелязват годишнина от възкачването на трона на Борис III"}
{"url": "https://www.monitor.bg:443/bg/a/view/trima-ostavat-v-bolnica-sled-derajliraneto-na-vlaka-v-kresnenskoto-defile-150124", "text": "Осем души пострадаха, след като огромна скала падна на релсите пред влака Петрич-София снощи.  Локомотивът излезе от релсите.Трима души продължават да бъдат в болница, а останалите петима са освободени. Вчера стана ясно, че сред пострадалите са машинистът, помощник-машинистът на композицията, началник-влакът. Влакът дерайлира към 18.55 часа снощи на излизане от последния тунел в дефилето, на около 3 км преди гара Черниче. „Един от пътниците е с контузна рана на главата. Хората нямат тежки наранявания”, поясни областният управител на Благоевград Бисер Михайлов, цитиран от NOVA. Мястото обаче се оказа дълбоко в Кресненското дефиле и за спешните екипи и пожарните се оказа проблем да стигнат до него бързо. Влакът се е движил от Петрич за Благоевград. Сигналът за инцидента е подаден в 18.55 ч. в понеделник. Влакът се е ударил в паднала върху железния път скална маса, вследствие на което локомотивът се наклонил настрани в труднодостъпен район на Кресненското дефиле. В композицията е имало 42 пътници.  „До 2.00 ч. през нощта екипите на НКЖИ работиха по отстраняването на подвижния състав от линията. Предстои да направим проверка на целия скален откос, който е над линията и това дали има опасност от още срутвания. След това локомотивът ще бъде вдигнат”, обясни генералният директор на НКЖИ Красимир Папукчийски.  Няма големи щети по жп линията. Трасето обаче няма да бъде пуснато за движение днес. Това ще се случи, след като локомотивът бъде вдигнат и бъде проверено състоянието на скалния откос. Очаква се движението да бъде възстановено в рамките на 48 часа. Пострадалите пътници ще получат компенсации в зависимост от нараняванията. Инцидентът е класически случай на форсмажор, тоест на непреодолима сила, така министърът на транспорта Росен Желязков определи инцидента с дерайлирането на влака в Кресненското дефиле, при който в понеделник вечер пострадаха девет души. „Слава Богу, че се е разминало без сериозен травматизъм. Много е неприятно, защото хората, които са и в момента на терен работят при опасни условия, виждате какво е времето, има опасност и от падащи скали, но това са злощастни инциденти, които за наш късмет са се разминали без жертви”, посочи министърът.  Още тази нощ НКЖИ започна отстраняването на пораженията от дерайлиралия локомотив при км 146.5 на входа на Кресненското дефиле. ", "date": "2018.11.20", "title": "Трима остават в болница след дерайлирането на влака в Кресненското дефиле (ОБНОВЕНА)"}
{"url": "https://www.monitor.bg:443/bg/a/view/chetirima-ubiti-pri-strelba-v-bolnica-v-chikago-150119", "text": "Четирима души станаха жертва на стрелба в болница в източната част на Чикаго, предадоха световните агенции. По информация на CNN жертвите са полицейски служител, доктор и асистент-фармацевт. Стрелецът, който бил в интимни отношения с една от жертвите, също е мъртъв, като не е ясно дали е бил неутрализиран от полицията, или се е самоубил.  Според очевидци въоръжен мъж е стрелял няколко пъти по жена на паркинг пред болницата, предаде Асошиейтед прес. Първоначално двамата са вървели заедно през паркинга, после мъжът се обърнал и прострелял жената. Неин приятел се опитал да помогне. След позвъняване на 911 се отзовал полицейски екип, по който нападателят стрелял, още преди служителите на реда на напуснат автомобила си. Стрелецът избягал в болницата, а полицаите го последвали. По време на престрелката освен полицай бил ранен фатално и служител на болницата. Отзовали се допълнително полицейски екипи и служители на пожарната. Служителите на реда се погрижили пациентите да са в безопасност. С действията си полицаите, отзовали се на стрелбата са спасили много животи, категоричен е Еди Джонсън от полицията в Чикаго.   ", "date": "2018.11.20", "title": "Четирима убити при стрелба в болница в Чикаго  "}
{"url": "https://www.monitor.bg:443/bg/a/view/ochakvat-se-poledici-v-severna-bylgarija-150120", "text": "Минималните температури ще са между минус 3° и 2°, по морския бряг до 5-6°. Днес още сутринта от запад ще започнат валежи от дъжд, които до края на деня ще обхванат по-голямата част от страната.   В северозападните райони, където ще е по-студено, валежите ще са предимно от сняг, като на места там ще има и поледици. Ще се появи слаб до умерен вятър от изток и югоизток. Максималните температури ще са от 1-2° на места в Северозападна България, до 10-12° в крайните югозападни райони и по Южното Черноморие. Атмосферното налягане ще се повиши, оставайки по-ниско от средното за месеца. Над Черноморието ще бъде облачно и вечерта ще завали слаб дъжд, който през нощта срещу сряда ще се усили. До обяд ще духа слаб североизточен вятър, след обяд ще се ориентира от изток и ще се усили. Максималните температури ще са от 7-8° по северното, до 11-12° по южното крайбрежие. Температурата на морската вода е около 13°. Вълнението на морето ще бъде 2-3 бала. Над планините ще бъде облачно с валежи от дъжд, на височина над 1800 метра преминаващи в сняг. Ще духа умерен и силен вятър от юг-югозапад. Максималната температура на височина 1200 метра ще около 7°, на 2000 метра – около 1°. В сряда в повечето райони ще вали дъжд, в източната половина от страната и югозападните райони валежите ще са значителни по количество, а на отделни места в Южна България са възможни и гръмотевици. В западната и централната част на Дунавската равнина, при наличие на снежна покривка и температури близки до 0°, ще има условия за поледици. Вятърът ще се ориентира от изток-североизток, ще се усили и отново ще нахлуе студен въздух. През нощта срещу четвъртък в Северна и по високите котловинни полета на Западна ще вали сняг, в Южна – дъжд. В четвъртък валежите ще отслабнат, до вечерта ще спрат, вятърът ще отслабне. В петък вече ще е без валежи, но студено, особено в Северна България, където минималните температури ще се понижават на места до минус 10°. Облачността ще се разкъса, над много райони до слънчево, но на отделни места в низините ще има ниска облачност или мъгла. Дневните температури ще бъдат в много широки граници, но все пак с тенденция към повишение.", "date": "2018.11.20", "title": "Очакват се поледици в Северна България"}
{"url": "https://www.monitor.bg:443/bg/a/view/v-belija-dom-be-dostaveno-kolednoto-dyrvo-snimki-150123", "text": "Коледното дърво, което ще краси Белия дом за предстоящите празници в края на годината, е вече доставено.  Президентът Доналд Тръмп и съпругата му Мелания присъстваха на церемонията по получаването му в президентството вчера, предадоха световните агенции. Така те спазиха традиция, датираща от 60-те години на миналия век. Коледното дърво е високо 5,90 метра и е ела от вида фрейзър. Той е било отгледано в стопанството на Лари Смит от Нюланд в Северна Каролина. Коледното дърво бе докарано с коне и каруца под звуците на коледна музика и под погледите на журналисти и любопитни граждани. Тръмп разгледа елата отблизо. Той позира и за снимки, но не направи изявление за репортерите. Коледното дърво ще бъде разположено в Синята стая на Белия дом. Собственикът на фермата-доставчик на елата, разказва, че тя е 25-30-годишна. Той е бил избран да я достави в Белия дом след конкурс, организиран от Националната асоциация за коледни дръвчета.     ", "date": "2018.11.20", "title": "В Белия дом бе доставено коледното дърво (СНИМКИ)"}
{"url": "https://www.monitor.bg:443/bg/a/view/problemi-s-facebook-messenger-v-njakolko-strani-150121", "text": "В редица страни са регистрирани проблеми в работата на приложението „Фейсбук Месинджър“ (Facebook Messеnger). „Проблеми с работата на „Фейсбук Месинджър“ се наблюдават от 21.57 часа“ (бел. ред.: българско време), се казва в съобщение на портала Downdetector, който следи работата на популярния интернет ресурс.   Най-големи проблеми с приложението има във Великобритания, Франция и Полша. Прекъсвания има и в Португалия, Италия, Гърция, Румъния, Унгария, Холандия, Белгия, Дания, Швеция и Норвегия.", "date": "2018.11.20", "title": "Проблеми с Facebook Messеnger в няколко страни"}
{"url": "https://www.monitor.bg:443/bg/a/view/bylgarija-e-izbrana-za-chlen-na-izpylnitelnija-syvet-na-ozho-150118", "text": "Организацията за забрана на химическото оръжие (ОЗХО) на своята 23-а годишна конференцияединодушно избра Република България за член на Изпълнителния съвет за периода 2019-2021 г.Това съобщиха от пресцентъра на Министерството на външните работи. Изпълнителният съвет е най-висшият орган на ОЗХО. Това решение на Конференцията е признание за високия авторитет, с който страната ни се ползва в тази единствена по рода си международна организация, чиято цел е да бъде сложен край на един цял клас оръжия за масово унищожение, се казва в съобщението на МВнР.   САЩ и други западни страни влязоха в спор с Русия на конференцията на ОЗХО по създаването на нов разследващ екип за атаки с химически оръжия, който да може да посочва виновни за тези атаки, предадоха Асошиейтед прес и ДПА. Русия заяви, че създаването на такъв екип не е в правомощията на ОЗХО и поиска да се създаде анкетна група, която да прецени целесъобразността на такъв екип. Но според САЩ и Великобритания това би подкопало създаването на такъв разследващ екип. Те обвиниха Русия, че се опитва да попречи на усилията за контрол на химическите оръжия и че иска да прикрие факта, че сирийското правителство е отговорно за повечето химически атаки в Сирия.   ТАСС цитира съобщение в сайта на ОЗХО, че в общо изявление постоянните представители на страните членки на организацията заявяват, че е неприемливо да се дава на ОЗХО правото да определя виновни при химически атаки. \"Смятаме, че Съветът за сигурност на ООН е единственият упълномощен орган за определяне на отговорности при противозаконни деяния с химически оръжия. Подчертаваме недопустимостта ОЗХО, която е техническа структура, да се превръща в орган, който дублира правомощия на Съвета за сигурност на ООН\", се казва в изявлението.", "date": "2018.11.20", "title": "България е избрана за член на Изпълнителния съвет на ОЗХО"}
